{"id": "23306", "revid": "125098539", "url": "https://it.wikipedia.org/wiki?curid=23306", "title": "Novi Ligure", "text": "Novi Ligure (IPA: , \"Neuve\" in ligure e piemontese) \u00e8 un comune italiano di abitanti ( nella sua area urbana) della provincia di Alessandria, in Piemonte, terzo comune della stessa per popolazione dopo il capoluogo e Casale Monferrato.\nGi\u00e0 importante citt\u00e0 della Repubblica di Genova, fu capoluogo dell'omonima provincia di Novi durante il Regno di Sardegna. Il suffisso \"Ligure\", venne aggiunto con il regio decreto dell'11 gennaio 1863, in seguito al passaggio in Piemonte avvenuto quattro anni prima a causa della Legge Rattazzi. La decisione fu presa per rimarcare il solido legame, ancora vivo oggi, con la Liguria e il suo capoluogo.\nNel corso della propria storia, in ragione della strategica collocazione geografica, divenne prima oggetto di contesa da parte di antichi stati italiani medievali e in seguito maggiore centro della Repubblica di Genova nella regione storica dell'Oltregiogo, quale crocevia dei traffici commerciali e monetari tra il Genovesato e la Pianura Padana. \nOggi \u00e8 un'attiva realt\u00e0 commerciale e industriale, fulcro di un'area urbana di circa 75.000 abitanti che basa la propria economia sulla produzione vinicola, in particolare del Cortese di Gavi DOCG, sull'industria siderurgica e su un polo dolciario che vanta importanti marchi come Novi, Elah Dufour, Pernigotti, Campari, e Saiwa. Di notevole impatto per l'economia cittadina \u00e8 anche il vicino Outlet Village di Serravalle, il pi\u00f9 grande d'Europa, che ha generato negli ultimi anni un aumento della domanda e dell'offerta turistica.\nGeografia fisica.\nTerritorio.\nNovi Ligure sorge nel cosiddetto \"basso Piemonte\", nella zona sud-orientale dell'alto Monferrato (Basso Piemonte), nella regione storica detta dell'Oltregiogo, ai margini della porzione sinistra della Valle Scrivia.\nL'abitato \u00e8 situato sulle estreme pendici settentrionali dell'Appennino Ligure, che qui si addolcisce in colline ondulate, per la maggior parte coltivate a vite e per la restante boscose. Difatti il territorio comunale \u00e8 caratterizzato dalla compresenza dei rilievi collinari, subito retrostanti il centro storico e i quartieri a questo adiacenti, e dalla piana alluvionale che digrada verso il fiume Scrivia.\nNovi dista, misurando dai confini cittadini:\nClima.\nLa presenza della pianura antistante e la vicinanza dell'Appennino ligure determinano un clima temperato ad estate calda, con frequenti giornate di vento e occasionali nevicate nei mesi pi\u00f9 rigidi. La temperatura media del mese pi\u00f9 freddo (gennaio) \u00e8 di , mentre quella del mese pi\u00f9 caldo (luglio) \u00e8 di .\nLa tabella sottostante riporta i valori medi di temperatura che si registrano in citt\u00e0 nel corso dell'anno:\nStoria.\nLe origini e i primi secoli.\nNota come \"Curtis Nova\", probabilmente costituita da una comunit\u00e0 rurale non riunita in un borgo, raccogliendo parte della popolazione della vicina citt\u00e0 romana di Libarna, dopo l'abbandono di quest'ultima poco prima del disfacimento dell'Impero romano d'Occidente.\nFin dall'epoca longobarda vi operavano i monaci colombaniani della potente abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale e imperiale monastico, di cui facevano parte anche l'abbazia di San Pietro di Precipiano, l'abbazia di Santa Giustina di Sezzadio e il loro territorio, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di vigneti, castagneti, mulini, ecc. I monaci diedero, inoltre, un notevole apporto alimentare grazie agli allevamenti e alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale e il commercio lungo la pianura e verso la marittima ligure con conscambi di merci varie come olio, sale, spezie, legname, carne, ecc.\nInizialmente parte della Marca Obertenga, fu donata prima del 970 da Ottone I al monastero di San Salvatore di Pavia e divenne castello a cavallo dell'anno Mille.\nLibero comune nei primi decenni del XII secolo, si mantenne in precario equilibrio tra le citt\u00e0 di Tortona e Pavia, in lotta tra loro, e Genova, alleata dei pavesi. Entrata nell'orbita tortonese, rest\u00f2 soggetta a questa citt\u00e0 anche dopo la pace di Costanza (1183).\nTra i Marchesi del Monferrato e i Signori di Milano.\nCeduta al marchese del Monferrato per un breve periodo (1223-1232), torn\u00f2 nuovamente a Tortona fino al 1264 per poi passare sotto il dominio di Guglielmo VII Lungaspada. Oggetto di contesa tra il Monferrato e i signori di Milano, fu assediata dalle forze viscontee nel 1320 e conquistata da Giovanni Visconti nel 1353, che nel frattempo aveva anche assunto la signoria di Genova.\nParte del Marchesato del Monferrato nei periodi 1164-1192, 1223-1232, 1264-1281, 1283-1347, 1355, 1358-1380, che ne resse le sorti complessivamente per poco meno di un secolo e mezzo di storia.\nDonata a Genova nel 1392, fu occupata da Facino Cane nel 1409 che la tenne fino alla morte (1412). Tornata nell'orbita milanese, fu infeudata alla famiglia genovese dei Fregoso.\nL'epoca genovese (1447-1797).\nNel 1447 la comunit\u00e0 di Novi decise di sottrarsi alla sfera milanese, dopo la morte del duca Filippo Maria Visconti e si diede a Genova con la sottoscrizione di una convenzione, che non fu mai completamente operativa, in seguito all'avvento degli Sforza.\nPassata sotto il dominio francese dopo la disfatta di Ludovico il Moro, rest\u00f2 sotto il dominio feudale dei Fregoso, fino all'avvento a Genova di Andrea Doria. La Repubblica di Genova, infatti, abbandonato l'alleato francese e rivolte le proprie attenzioni verso l'imperatore Carlo V, in cambio dell'indipendenza, provvide a ampliare il proprio entroterra conquistandola nel 1529.\nDa quel momento, Novi pass\u00f2 sotto il dominio diretto di Genova (diventando la citt\u00e0 pi\u00f9 importante del territorio chiamato Oltregiogo) e vi rimase fino alla fine della Repubblica di Genova (avvenuta nel 1797 e, dopo una breve restaurazione l'anno prima, nel 1815) prima e della Repubblica Ligure (nell'anno 1805) poi, se si esclude l'occupazione austro-piemontese durante la guerra di successione austriaca (1745-49), momento nel quale Novi ottenne il titolo onorifico di citt\u00e0. Fu dunque parte della Repubblica di Genova negli anni che vanno dal 1392 al 1412, dal 1447 al 1745, dal 1749 al 1797 e dal maggio 1814 al gennaio 1815.\nLa battaglia di Novi e l'ingresso nel Regno di Sardegna.\nNel 1799, all'epoca della Repubblica Ligure di cui fu parte del 1797 al 1805, Novi fu teatro di un'aspra battaglia, sostenuta tra i corsi del Lemme e dello Scrivia e combattuta fra gli austro-russi guidati dai generali Melas e Suvorov e i francesi comandati dal generale Joubert (che trov\u00f2 la morte nelle fasi iniziali dello scontro, lasciando il comando nelle mani di Moreau). In seguito alla sconfitta i francesi furono costretti a ripiegare su Genova.\nEntr\u00f2 quindi a far parte del Primo Impero francese, compresa nel territorio del Dipartimento di Genova, di cui fu parte dal 1805 al 1815, anno in cui, conseguentemente agli accordi del Congresso di Vienna, il dipartimento venne abolito e la citt\u00e0 annessa al Regno di Sardegna e inclusa nella nuova Divisione di Genova. Capoluogo di provincia dal 1818, dopo la promulgazione del Decreto Rattazzi nel 1859 assunse il nome di \"Novi \"Ligure\"\", sia per sottolineare un importante periodo storico della citt\u00e0, sia per evidenziare l'opinione contraria creatasi in seguito alla riforma amministrativa voluta dal primo ministro Rattazzi, che soppresse la provincia nel 1859, incorporandola in quella istituenda di Alessandria e quindi di conseguenza al futuro Piemonte.\nDall'unit\u00e0 d'Italia alla seconda guerra mondiale.\nLa seconda met\u00e0 dell'Ottocento si rivel\u00f2 essere per la citt\u00e0 un periodo di forte espansione, grazie all'arrivo della ferrovia Torino-Genova (1850). La strategica posizione geografica, unita alla disponibilit\u00e0 di ampi spazi, manovalanza (garantita dall'inurbamento degli abitanti delle campagne e delle valli circostanti) e alle nuove infrastrutture (che garantivano il rapido trasferimento delle merci prodotte) favor\u00ec il sorgere di nuove industrie. Tra queste degne di nota fu la \"Carbonifera\" del novese Edilio Raggio, che sul finire del XIX secolo produceva le mattonelle di carbone per la trazione delle locomotive. Fu proprio l'aumento dei traffici reciproci tra Novi e il porto di Genova uno dei motivi della realizzazione, nel 1889, del \"secondo valico\" appenninico. L'ormai forte vocazione industriale fu ulteriormente accresciuta dall'insediamento, avvenuto nel 1900 della \"Ferriera di Novi Ligure\", una grande acciaieria posta alla periferia dell'abitato, in prossimit\u00e0 del parco ferroviario di San Bovo. Il lasso di tempo che va dalla prima guerra mondiale alla seconda fu caratterizzato da un rallentamento dello sviluppo; in particolare, fu la seconda guerra mondiale a lasciare le ferite pi\u00f9 pesanti in citt\u00e0. Gi\u00e0 all'inizio della guerra, il 13 giugno 1940 la Francia aveva mandato in citt\u00e0, a causa delle sue infrastrutture ferroviarie strategiche, i suoi bombardieri Lior\u00e9-et-Olivier LeO 451. Ma la vera tragedia accadde 4 anni dopo. Il terribile bombardamento dell'8 luglio 1944 caus\u00f2 oltre cento vittime e parecchie centinaia di feriti, riducendo in macerie molti edifici. Una lapide ricorda il terribile evento. Il periodo successivo all'armistizio fu caratterizzato dall'azione di formazioni partigiane (quali la Divisione Pinan Cichero) contrapposte a quelle nazi-fasciste. Per quanto riguarda le sorti belliche di Novi vanno ricordate anche la battaglia di Pertuso e la precedente strage della Benedicta.\nSimboli.\nBandiera.\nLa bandiera della citt\u00e0 \u00e8 costituita da una croce rossa su campo bianco (sul modello della croce di San Giorgio, bandiera di Genova), al cui centro insiste una croce greca di colore bianco. \u00c8 possibile osservare tale stendardo sventolare in piazza Repubblica, insieme a quelle dell'Italia, dell'Unione europea e della Regione Piemonte.\nStemma comunale.\nDescrizione araldica dello stemma:\nLo stemma comunale prende spunto dallo stemma di Genova.\nIl gonfalone civico \u00e8 stato concesso con D.P.R. dell'11 gennaio 1952, si tratta di un \u00abdrappo partito di bianco e di rosso\u00bb.\nOnorificenze.\n\"Titolo di Citt\u00e0\"; conferitole nel 1746 da Carlo Emanuele III di Savoia, durante il breve periodo di occupazione sabauda incorso nell'instabile momento storico della guerra di successione austriaca. Successivamente alla pace di Aquisgrana (18 ottobre 1748), ristabilita l'appartenenza alla Repubblica di Genova, il doge Cesare Cattaneo Della Volta conferm\u00f2 alla comunit\u00e0 di Novi tale titolo onorifico.\nMonumenti e luoghi d'interesse.\nArchitetture civili.\nCentro storico.\nCentro di villeggiatura delle ricche famiglie genovesi nel XVII e XVIII secolo, il centro storico della citt\u00e0 si caratterizza per la presenza di numerosi palazzi nobiliari, molti dei quali dalla facciata dipinta. Di rilievo \u00e8 pure Palazzo Negroni, ricco di decorazioni dello stesso secolo e dotato di due meridiane, una delle quali basata sul calendario rivoluzionario francese. Conserva sul lato del cortile notevoli tracce della decorazione originaria seicentesca. La pi\u00f9 importante piazza del centro storico \u00e8 detta Delle Piane, dal nome della storica famiglia nobiliare genovese, sulla quale si affacciano, oltre all'omonimo Palazzo Delle Piane, la chiesa Collegiata e Palazzo Negroni.\nVille.\nLa Marchesa, il nome con cui dal 1700 la tenuta \u00e8 citata nelle visite pastorali e nei testamenti.\nArchitetture religiose.\nChiesa di Santa Maria Maddalena.\nNell'oratorio di Santa Maria Maddalena si conserva un imponente Calvario composto da 21 statue lignee e da due cavalli a grandezza naturale, opera di intagliatore ignoto nonch\u00e9 un Compianto sul Cristo costituito da 8 figure in terracotta, entrambi risalenti alla seconda met\u00e0 del Cinquecento.\nCimitero comunale.\nNel cimitero cittadino si trovano due pregevoli opere dello scultore genovese Lorenzo Orengo, tomba Daglio e tomba Denegri.\nPieve di Santa Maria.\nLa pieve di Santa Maria \u00e8 il pi\u00f9 antico edificio religioso della citt\u00e0 (XII secolo). Situata in posizione decentrata lungo la strada per Cassano (un tempo era infatti una chiesa campestre), ha pianta a tre navate e absidi originali. All'interno, un affresco datato 1474, dipinto da Manfredino Boxilio, raffigura l'allora signora di Novi, Oriana di Campofregoso e alcuni santi (Sant'Anna, San Giovanni e Santa Margherita).\nArchitetture militari.\nLa caserma Giorgi.\nA Novi si trova anche l'ex caserma Giorgi, sede della Polizia Municipale, della Guardia Di Finanza, della sezione locale della Protezione Civile e di varie associazioni a scopo musicale, culturale, di ritrovo e benefico.\nLa caserma si compone di quattro palazzine disposte a formare un quadrato. All'interno si possono ancora vedere le pompe di carburante, usate dal 157\u00ba Reggimento Fanteria Motorizzata \"Cremona\" durante la sua permanenza nella caserma.\nCastello e mura.\nNovi conserva ancora un breve tratto delle mura cittadine, erette nel 1447, demolite nel 1825 e la torre alta 30 metri (visitabile) del castello, smantellato gi\u00e0 nel XVIII secolo. In estate \u00e8 possibile visitarne anche i sotterranei. Anche questo polo fa parte dei \"Castelli Aperti\".\nSociet\u00e0.\nDelitto di Novi Ligure.\nUno degli episodi pi\u00f9 drammaticamente inquietanti della storia giudiziaria italiana avvenne a Novi Ligure il 21 febbraio del 2001. Autori del crimine furono Erika De Nardo e il suo fidanzato Mauro Favaro, detto \"Omar\", che uccisero a colpi di coltello da cucina la madre di Erika e il fratello undicenne Gianluca De Nardo, in quello che \u00e8 passato alla storia come il delitto di Novi Ligure.\nEvoluzione demografica.\nGli abitanti residenti a Novi al 31 dicembre 2007 risultavano essere 28.331 (13.512 maschi e 14.819 femmine). Il numero di nuclei familiari nel 2007 era di 13.126 mentre nel 2006 era di 12.976.\nIl massimo numero di residenti raggiunto dalla citt\u00e0 \u00e8 stato pari a 33.098 abitanti, nel 1970.\nStranieri.\nAl 31 dicembre 2007 i residenti stranieri regolari erano 2.352, su un totale di 28.331 cittadini residenti (fonte Istat), pari all'8,3% della popolazione complessiva.\nDi seguito sono riportati i dieci gruppi principali:\nReligione.\nNovi fa parte dell'antica Diocesi di Tortona, a sua volta compresa nella Regione ecclesiastica Liguria.\nUn comitato \u00e8 stato creato con lo scopo di sensibilizzare l'opinione pubblica e le istituzioni civili e religiose per aprire un dibattito su una possibile futura erezione della diocesi di Novi Ligure.\nCultura.\nIstruzione.\nBiblioteche.\nLa Biblioteca civica di Novi Ligure, costituita nel 1833, possiede un consistente patrimonio librario, valutabile in circa novantamila volumi, tra i quali figurano anche diversi periodici e quotidiani. La biblioteca possiede inoltre un considerevole numero di volumi antichi e ristampe di antichi testi, consultabili soltanto in sede.\nL'attuale sede bibliotecaria, inaugurata nel 1999, \u00e8 stata ricavata dalla riconversione di un ex convento seicentesco delle Clarisse, nel centro storico. La struttura possiede una sala di accoglienza, una sala prestiti, una sala consultazione e studio, una sala ragazzi, una sala bambini, l'emeroteca e un fondo antico con la saletta cinquecentine. Sono presenti inoltre alcuni computer per il collegamento ad internet e una postazione informatica riservata agli ipovedenti. Site al pian terreno vi sono una sala conferenze e un auditorium nei quali si svolgono durante l'anno diverse manifestazioni, quali presentazioni di nuovi volumi, mostre, incontri culturali, convegni, matrimoni e funerali civili, concerti e spettacoli teatrali.\nLa biblioteca ospita anche il Centro comunale di cultura \"G.Capurro\" e la sede cittadina de \"Il punto giovani\".\nNel dicembre 2003 \u00e8 stata riconosciuta dalla Regione Piemonte quale \"Biblioteca Centro Rete\" del sistema bibliotecario e archivistico novese.\nScuole.\nNovi Ligure \u00e8 sede dei seguenti istituti scolastici statali, aderenti al ciclo scolastico della scuola secondaria di secondo grado:\nMedia.\nStampa ed editoria.\nNel territorio comunale hanno sede tre redazioni della carta stampata locale, ovvero i settimanali \"Il Novese\", \"Panorama di Novi\" e il mensile \"L'inchiostro fresco\" oltre a un quotidiano online, \"Novionline\", a cura dei giornalisti de \"Il Novese\".\nMusei e cinema.\nMuseo dei campionissimi.\nNel 2003 \u00e8 stato inaugurato il \"Museo dei campionissimi\" (dal soprannome con cui venivano chiamati i due grandi ciclisti di origine novese, Costante Girardengo e Fausto Coppi, quest'ultimo in realt\u00e0 nato a Castellania). Si tratta di una vasta esposizione di 3.000\u00a0m\u00b2 dedicata alla storia della bicicletta, del ciclismo agonistico e alle figure dei due campioni novesi, nella quale spesso \u00e8 possibile ascoltare conferenze e concerti. Nel centro fieristico a fianco della struttura si svolgono anche importanti manifestazioni periodiche (in particolare \"Dolci terre di Novi\", rassegna annuale enogastronomica e di promozione dei prodotti locali nel mese di dicembre) e mostre temporanee, oltre che eventi di tipo musicale.\nMuseo dell'apicoltura.\nIl 20 aprile 2016 \u00e8 stato inaugurato al Maglietto, in frazione Merella, il Museo dell'apicoltura, a seguito della donazione di attrezzatura apistica al comune di Novi Ligure da parte di Amelia e Giacomo Bisio, apicoltori locali.\nMultisala Moderno.\nLa citt\u00e0, a partire dal 1\u00ba febbraio 2018, \u00e8 di nuovo provvista di un cinema, il \"Multisala Moderno\", che comprende tre sale da circa 140 posti l'una ed \u00e8 stato riaperto dopo una decina di anni di inattivit\u00e0.\nTeatri.\nIn citt\u00e0 sono presenti due teatri: l'ottocentesco \"Teatro Romualdo Marenco\", inaugurato nel 1839 come \"Teatro Carlo Alberto\", e il moderno \"Teatro Paolo Giacometti\" (ex teatro Ilva), dedicati rispettivamente al compositore e al drammaturgo di comune origine novese.\nAl \"Romualdo Marenco\", terminato il recupero architettonico-funzionale nell'estate del 2019, e al \"Paolo Giacometti\" sono messi in scena spettacoli teatrali durante tutto l'anno.\nCucina.\nLa cucina locale si caratterizza principalmente per l'essere molto influenzata da quella ligure ma risente anche di contaminazioni tipicamente piemontesi e in particolare monferrine.\nDi radice genovese sono infatti la farinata e la focaccia mentre di provenienza sabauda sono gli agnolotti e i prodotti a base di carni: Novi Ligure pu\u00f2 essere identificata a pieno titolo come crocevia di queste due culture gastronomiche.\nGeografia antropica.\nUrbanistica.\nNovi \u00e8 costituita da un impianto urbanistico che ne riflette le varie vicende storiche e lo sviluppo economico-sociale.\nIl centro storico, dominato dalla collina su cui sorge la torre del castello - cuore della citt\u00e0, si sviluppa attorno alla centrale piazza Delle Piane attraverso un intricato sistema di vie e vicoli che rispecchia l'origine medievale dell'antico borgo chiuso dalle mura. Proprio la disposizione irregolare dell'impianto medievale rende quasi svincolato dal punto di vista urbanistico il centro storico dai pi\u00f9 recenti quartieri otto-novecenteschi adiacenti ad esso. Il sistema difensivo\nLa citt\u00e0 conserva parzialmente l'immagine dell'originario abitato fortificato, nonostante l'abbattimento di gran parte delle antiche mura (avvenuto nel XIX secolo per permettere l'espansione dell'abitato) sono sopravvissuti il tratto meridionale delle stesse e alcuni torrioni. Prima del parziale abbattimento esistevano solo quattro porte poste in corrispondenza delle principali direttrici, che garantivano l'ingresso in citt\u00e0: porta Genova (in direzione del capoluogo ligure, a sud), porta Pozzolo (in direzione Alessandria e Milano), porta dello Zerbo (in direzione Serravalle Scrivia, ad est) e porta della Valle (in direzione di Ovada, ad ovest).\nSul finire del XIX secolo, sotto l'operato di grandi imprenditori e industriali locali quali Edilio Raggio e Ambrogio Dellach\u00e0, Novi vede espandere drammaticamente la propria importanza con l'arrivo della siderurgia e della ferrovia, diventando uno dei poli della nascente industria italiana. In questo periodo e durante i successivi primi decenni del Novecento nascono i primi quartieri al di fuori dei bastioni, caratterizzati da strade larghe e rettilinee, parallele e perpendicolari tra loro. Lo sviluppo edilizio si arresta solo nei momenti delle due guerre mondiali, per poi riprendere in modo vigoroso durante il periodo del cosiddetto \"miracolo economico\", con la creazioni di nuovi quartieri, costruiti per ospitare le famiglie dei numerosi migranti giunti in citt\u00e0 per lavorare nelle industrie, che includono di fatto le antiche costruzioni di campagna quali la pieve di Santa Maria nel tessuto urbano cittadino.\nGli ultimi anni del XX secolo vedono l'avvio di importanti progetti tesi a riqualificare vecchie zone industriali ormai abbandonate e aree urbane mal utilizzate per riconsegnarle alla cittadinanza in una nuova veste funzionale. I maggiori interventi che tuttora sono in fase di realizzazione includono la riqualificazione e ripavimentazione del centro storico e l'edificazione del nuovo quartiere (Euronovi) nella grande area occupata un tempo dalla vecchia ferriera.\nFrazioni.\nLe due frazioni del comune sono la Barbellotta e la Merella, entrambe nate anticamente quali realt\u00e0 agricole distaccate dal centro della citt\u00e0.\nLocalit\u00e0.\nEsiste un'area rurale, non riunita in frazione, comunemente denominata \"Basso Pieve\" dislocata lungo la strada provinciale per Cassano Spinola, formata da un cospicuo numero di case e fattorie sparse nella piana alluvionale.\nAgricoltura.\nL'agricoltura estensiva fu fino alla prima met\u00e0 del XIX secolo l'attivit\u00e0 economica predominante del territorio novese.\nL'area pi\u00f9 intensamente coltivata \u00e8 la porzione pianeggiante del territorio comunale, dove i campi sono prevalentemente dedicati alla produzione cerealicola, in particolare di grano e mais. Di dimensioni minori \u00e8 la produzione tipica del cece di Merella, nell'omonima frazione.\nIl territorio collinare \u00e8 invece un'area prevalentemente dedita alla selvicoltura e viticoltura, Novi Ligure \u00e8 infatti zona vinicola, ove viene prodotto il Gavi o Cortese di Gavi DOCG, nonch\u00e9 socia dell'Associazione Nazionale Citt\u00e0 del Vino.\nStoricamente rilevante fu la bachicoltura e la contestuale coltivazione del gelso, albero ancora diffuso tra gli appezzamenti di terreno della campagna.\nIndustria.\nNovi Ligure \u00e8 un importante centro industriale, sul cui territorio hanno sede molte aziende e stabilimenti. Il settore secondario, tradizionalmente cruciale per l'economia cittadina, \u00e8 caratterizzato dalla presenza dell'industria agroalimentare e dolciaria, farmaceutica e pesante. Forte \u00e8 anche la presenza, insieme ai grandi stabilimenti, della piccola e media impresa.\nIndustria alimentare.\nL'industria alimentare conta un numero cospicuo di aziende, prevalentemente dedite alla produzione dolciaria. Tra quelle alimentari che operano in altri ambiti \u00e8 da ricordare il gruppo Cinzano-Campari, che a Novi possiede il suo principale stabilimento, inaugurato nella primavera del 2004 alle porte della citt\u00e0.\nPolo dolciario novese.\nNel 1996 si \u00e8 costituito un vero e proprio polo dolciario, che raggruppa le industrie dolciarie del Novese. Le principali realt\u00e0 dolciarie presenti sul territorio comunale sono:\nCompleta il panorama delle industrie dolciarie la Mangini, produttrice di caramelle e bonbons situata a Bosco Marengo, ma importante a livello del territorio novese.\nIndustria pesante.\nNell'area industriale posta a nord ovest della citt\u00e0 si trovano industrie siderurgiche, metallurgiche e meccaniche. Le maggiori sono:\nFarmaceutica.\nLe seguenti aziende novesi sono attive nel settore farmaceutico:\nServizi.\nIl commercio \u00e8 un'altra importante componente dell'economia cittadina, caratterizzata per la presenza di molte attivit\u00e0 commerciali (concentrate prevalentemente nel centro storico), vari discount e supermercati e di un ipermercato del gruppo Bennet.\nIn citt\u00e0 vi sono 19 sportelli bancari, approssimativamente uno ogni 1500 abitanti.\nTra i servizi si annovera anche l'ospedale \"San Giacomo\".\nInfrastrutture e trasporti.\nStrade.\nLa citt\u00e0 \u00e8 un'importante nodo stradale, in quanto porta per Genova e la Liguria dell'intero Piemonte Orientale.\n\u00c8 punto di partenza della ex Strada statale 211 della Lomellina, che la collega a Novara; la ex Strada statale 35 bis dei Giovi, che costituisce la tangenziale nel lato est del tessuto urbano, la congiunge invece ad Alessandria e alla vicina Serravalle Scrivia, in direzione Genova.\nLa Strada Provinciale \"35 Ter\", recentemente costruita, collega la parte sud est di Novi con il casello autostradale di Serravalle: la nuova strada \u00e8 stata ideata come variante alla 35 Bis tra Novi e Serravalle, particolarmente trafficata a causa dell'Outlet.\nSono poi numerosi i collegamenti con i comuni del Novese, attraverso strade provinciali che si dirigono verso Gavi e la Val Lemme; la SP 155 unisce la citt\u00e0 con Ovada e Acqui Terme, con la SP 160 (che parte dalla vicina Basaluzzo) \u00e8 collegato al comune di Voltaggio e al passo della Bocchetta.\nNel territorio comunale passano due strade europee, la E25 e la E62.\nNovi \u00e8 collegata alla rete autostradale attraverso il casello omonimo posto sulla bretella A26-A7; \u00e8 servita anche dal casello di Serravalle sulla A7, posto a pochi chilometri a sud della citt\u00e0, soprattutto per chi si dirige o arriva da Genova Centro.\nFerrovie.\nLa citt\u00e0 \u00e8 servita da una stazione ferroviaria, sita in pieno centro cittadino a servizio della ferrovia Torino \u2013 Genova e della linea Tortona\u00a0\u2013 Novi Ligure, che fino all'apertura del percorso pi\u00f9 diretto da Tortona costituiva parte dell'itinerario Milano-Genova.\nIn localit\u00e0 San Bovo si trova una piattaforma logistica ferroviaria comprensiva di stazione ferroviaria dedicata, costruita nel 1885 (al tempo chiamata \"il parco dei vagoni\"). Il parco era capace di ospitare 500 carri e aveva annesso una rimessa per 18 locomotive con piattaforme girevoli. Fu il primo nel mondo ad essere illuminato per poter essere operativo anche di notte, nel 1891, arrivando a movimentare giornalmente 2400 carri merci.\nNovi Ligure \u00e8 interessata dal progetto del cosiddetto \"terzo valico dei Giovi\", una nuova linea prevalentemente in galleria destinata a collegare la citt\u00e0 di Genova con la pianura padana, della quale sono in corso i lavori di costruzione.\nMobilit\u00e0 urbana.\nL'azienda locale di trasporto pubblico \u00e8 la \"CIT\", Consorzio Intercomunale Trasporti, che gestisce sia tratte urbane che extraurbane che collegano Novi ai comuni circostanti. La citt\u00e0 \u00e8 servita anche dall'ARFEA e dalla Autolinee Val Borbera, che si occupano dei collegamenti con i comuni della provincia di Alessandria e della Val Borbera rispettivamente.\nDal 2 ottobre 1881 al 5 maggio 1953 Novi Ligure era servita anche dalla tranvia per Ovada, con diramazione ferroviaria Basaluzzo-Frugarolo, esercitata dalla societ\u00e0 Ferrovia della Val d'Orba.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio \u00e8 la , fondata nel 1919, il cui maggior successo \u00e8 costituito dalla vittoria dello scudetto nella stagione 1921-1922.\nTra le altre societ\u00e0 calcistiche locali si citano l'Aquanera Comollo Novi (fallita nel 2012 e mai andata oltre la Serie D), la G3 Real Novi e la Tiger Novi (ambedue storicamente militanti nelle divisioni dilettantistiche regionali e provinciali).\nLa maggiore infrastruttura calcistica cittadina \u00e8 lo stadio Costante Girardengo.\nNel calcio femminile la squadra della citt\u00e0 \u00e8 la Novese Calcio femminile che attualmente milita in Serie B.\nCiclismo.\nLa localit\u00e0 \u00e8 legata al ciclismo da sempre. Punto di passaggio costante della Milano-Sanremo, nel 2007 Novi ha ospitato il campionato italiano di ciclismo su strada. Nel 2003 \u00e8 stato inaugurato il museo dei campionissimi, dedicato a questo sport.\nPer quanto riguarda invece le gare a tappe, il comune \u00e8 stato spesso interessato sia dallo storico Giro dell'Appennino che dal Giro d'Italia, di cui sono da ricordare le edizioni:\nGinnastica artistica.\nLa societ\u00e0 di ginnastica Forza e Virt\u00f9 nel 2011 ha conquistato la promozione in serie A1; raccoglie ginnaste di interesse nazionale come Arianna Rocca. Nel 2012, per celebrare i 120 anni di vita della societ\u00e0 \u00e8 stato assegnato il premio \"Torre d'Oro 2012\", ed \u00e8 stato realizzato un annullo filatelico.\nAltri sport.\nIl badminton \u00e8 molto frequentato nel comune. L'associazione sportiva Boccardo Badminton Novi partecipa al campionato di serie A ed \nAltre societ\u00e0 presenti nel comune sono: la Mangini Novi nella serie B1 di pallavolo maschile e l'omologa femminile Aedes Novi che partecipa al torneo di Serie B1; nonch\u00e9 la societ\u00e0 Novi Hockey di hockey in-line. Inoltre \u00e8 presente una squadra di basket Basket Novi 1980, che milita in serie D.\nPresso l'Aeroporto di Novi Ligure ha sede l'Associazione Sportiva di volo a vela A.s.d. Voloavelanovi, \u00e8 presente inoltre la Scuderia La Bellaria, che svolge attivit\u00e0 equestri.\nA Novi Ligure si trova l'Ippodromo Corrado Romanengo, dove hanno avuto luogo le competizioni fino al 2004. Lo stadio di calcio comunale, \u00e8 invece lo Stadio Costante Girardengo.\nNel 2011 \u00e8 stato rifondato il \"Rugby Novi ASD\", la prima squadra milita nel campionato di serie C2 nel girone piemontese."}
{"id": "23307", "revid": "125847361", "url": "https://it.wikipedia.org/wiki?curid=23307", "title": "Schutzstaffel", "text": "Le Schutzstaffel o SS (pronuncia ; letteralmente \u00absquadre di protezione\u00bb o \u00absquadre di salvaguardia\u00bb), erano un'organizzazione paramilitare del Partito Nazionalsocialista Tedesco (NSDAP) create nella Germania nazista che, con lo scoppio della seconda guerra mondiale, cominciarono ad operare in tutta l'Europa occupata dai tedeschi.\nIl nucleo dell'organizzazione nacque a Monaco con il nome di Saal-Schutz, ed era composta da volontari del NSDAP utilizzato come servizio di sicurezza durante le riunioni di partito a Monaco. Nel 1925, Heinrich Himmler si un\u00ec all'unit\u00e0, che nel frattempo era stata riformata e aveva assunto il suo nome definitivo. Sotto la sua direzione (1929-45) crebbe da una piccola formazione paramilitare a una delle organizzazioni pi\u00f9 potenti della Germania nazista. Dal 1929 fino al crollo del regime nel 1945, le SS furono la principale organizzazione di sicurezza, sorveglianza e controllo all'interno della Germania e dell'Europa occupata.\nI due principali gruppi costitutivi erano le Allgemeine-SS (\"SS generali\") e Waffen-SS (\"SS combattenti\"); le Allgemeine erano responsabili dell'attuazione della politica razziale della Germania nazista e della repressione politica, mentre le Waffen-SS consistevano in unit\u00e0 di combattimento all'interno dell'esercito nazista. Un terzo componente delle SS, l'SS-Totenkopfverb\u00e4nde (SS-TV), gestiva i campi di concentramento e di sterminio. Ulteriori suddivisioni delle SS includevano la Gestapo e la Sicherheitsdienst (SD), branche poliziesche incaricate soprattutto di combattere gli oppositori effettivi, potenziali o presunti dello Stato nazista, di neutralizzare ogni opposizione, di sorvegliare il popolo tedesco impedendo in Germania e nei territori occupati il dilagare di qualsiasi forma di resistenza, e di fornire dati di intelligence ai vertici politici e militari.\nLe SS erano l'organizzazione direttamente implicata nell'organizzare e rendere operativo ogni aspetto dell'Olocausto, in collaborazione con la Wehrmacht, grazie alla quale furono uccise tra le 15 e le 17 milioni di persone, tra cui 6 milioni di ebrei. I membri di tutte le sue filiali si sono rese responsabili di crimini di guerra e crimini contro l'umanit\u00e0 durante il secondo conflitto mondiale, oltre che partecipare attivamente alla spoliazione dei beni delle vittime dell'Olocausto, e allo sfruttamento schiavistico dei prigionieri dei campi di concentramento. Dopo la sconfitta della Germania nazista, le SS e il NSDAP furono giudicati dal Tribunale Militare Internazionale di Norimberga come organizzazioni criminali; Ernst Kaltenbrunner, il capo supremo delle SS superstiti, fu riconosciuto colpevole di crimini contro l'umanit\u00e0 durante i processi di Norimberga e impiccato nel 1946, mentre Himmler mor\u00ec suicida poco dopo la cattura da parte dell'esercito britannico.\nStoria.\nLe SS vennero formate nel 1925 reclutando appartenenti alle SA, di cui fino al 1926 continuarono a far parte, per essere la guardia personale di Adolf Hitler e per sorvegliare i raduni del partito. Il 6 gennaio 1929 Hitler nomin\u00f2 Heinrich Himmler capo delle SS, le quali al momento contavano solo 280 uomini. Con l'approvazione di Hitler, Himmler ampli\u00f2 i ranghi delle SS e per la fine del 1932 queste contavano gi\u00e0 membri. Dopo un solo anno erano arrivate a oltre uomini.\nPrima del 1932 le SS vestivano la stessa uniforme delle SA, ad eccezione di una cravatta nera e di un berretto nero con un simbolo a forma di teschio (\"Totenkopf\", \"testa di morto\"). Successivamente adottarono un'uniforme nera e, appena prima della guerra, una grigia (Feldgrau), mentre la nera rimase come alta uniforme, soprattutto per gli ufficiali e per i membri della guardia personale del F\u00fchrer. Il loro motto era \"Il mio onore si chiama fedelt\u00e0\" (in tedesco: \"Meine Ehre hei\u00dft Treue\"). Il sistema dei gradi delle SS era unico, perch\u00e9 le gerarchie non riflettevano quelle usate nella Wehrmacht, le forze armate regolari tedesche (Heer, Luftwaffe, Kriegsmarine) i cui quadri, a parit\u00e0 di organici comandati, venivano considerati in subordine.\nHeinrich Himmler, assieme al suo braccio destro Reinhard Heydrich, consolid\u00f2 il potere dell'organizzazione. Nel 1931 Himmler diede a Heydrich l'incarico di costituire un servizio di \"intelligence\" all'interno delle SS, il \"Sicherheitsdienst\" (SD).\nLe SS ricevettero il controllo della Gestapo nel 1936. Al momento dell'inizio della Seconda guerra mondiale il numero dei membri sal\u00ec a ; vennero formate le Waffen-SS nel dicembre 1940 per combattere a fianco della \"Wehrmacht\", spesso con ampia autonomia d'azione.\nNon tutti i membri delle Allgemeine SS in et\u00e0 di leva all'atto della mobilitazione poterono far parte delle Waffen SS, ma in parte furono incorporati nei reparti delle varie Forze Armate. Alcuni fecero parte delle Divisioni di Polizia nel cui ambito furono gli unici a potersi fregiare di un distintivo col simbolo SS sul taschino della giacca, ma non delle corrispondenti mostrine, visto che questi reparti, bench\u00e9 combattenti, anche quando nel 1943 per volere di Himmler divennero SS-Polizei, continuarono a portare l'uniforme verde e le mostrine della Polizei anzich\u00e9 quelle delle Waffen SS, i cui comandanti peraltro non li considerarono mai alla medesima stregua.\nLe SS si trasformarono durante la seconda guerra mondiale in una forza altamente efficace e letale, macchiandosi di innumerevoli crimini di guerra a danno della popolazione civile dei paesi occupati. Al loro culmine, il nome e la reputazione per una violenza efficiente e terrificante, erano sufficienti a infondere paura nel cuore di chiunque. Hitler diede alle SS giurisdizione su tutti i campi di concentramento e permise loro di supervisionare il controllo quotidiano di tutte le nazioni conquistate dalla Germania durante la guerra.\nVerso la fine della seconda guerra mondiale, un gruppo di ex-ufficiali delle SS si rifugi\u00f2 in Argentina e mise in piedi una rete di fuggitivi nazisti con il nome in codice di ODESSA (un acronimo per \"Organisation der ehemaligen SS-Angeh\u00f6rigen\") con diramazioni in Germania, Svizzera e Italia, diretta dai dintorni di Buenos Aires, e che aiut\u00f2 Adolf Eichmann, Josef Mengele, Erich Priebke e molti altri criminali di guerra a trovare rifugio in America Latina.\nIl 30 settembre 1946, i giudici del tribunale del processo di Norimberga condannarono le SS, dichiarandole una organizzazione criminale. I giudici sottolinearono questa sentenza dichiarando che \u00ab\"le SS vennero usate per scopi che erano criminali, che comprendevano: la persecuzione e lo sterminio degli ebrei, brutalit\u00e0 ed esecuzioni nei campi di concentramento, eccessi nell'amministrazione dei territori occupati, l'amministrazione del programma di lavoro schiavistico e il maltrattamento e assassinio di prigionieri di guerra\". La sentenza continuava dichiarando che il sospetto di crimini di guerra avrebbe coinvolto tutte le persone \"che erano state ufficialmente accettate come membri delle SS... che divennero o rimasero membri dell'organizzazione sapendo che veniva usata per commettere atti dichiarati criminali dall'articolo 6 dello statuto di Londra sui crimini di guerra\".\u00bb\nCaratteristiche.\nUna caratteristica fondamentale delle SS era il tatuaggio (obbligatorio) nella parte interna del braccio sinistro che riportava il gruppo sanguigno e il numero di matricola della SS. Il tatuaggio aveva scopi essenzialmente pratici: permetteva di agevolare e rendere pi\u00f9 rapido il compito dei medici quando era necessario soccorrere una SS e al tempo stesso era utile per il riconoscimento dei cadaveri. \u00c8 proprio sulla base del tatuaggio che gli Alleati selezionarono, una volta caduto il Terzo Reich, chi continuare a tener prigioniero e chi rilasciare. Un caso esemplare in tal senso fu quello di Josef Mengele, medico delle SS, che stranamente privo di tatuaggio non fu arrestato ma rilasciato.\nOrganizzazione.\nAllgemeine-SS.\nDalla met\u00e0 del 1934 le SS non militari e quindi non impegnate attivamente nella protezione di Hitler, quindi lo scheletro dell'organizzazione, cominciarono ad essere chiamate \"Allgemeine-SS\" (dal tedesco \"SS generiche\") per distinguerle dalle divisioni armate.\nCon lo sviluppo delle SS crebbero di pari passo anche i poteri e le funzioni, facendo in modo che, a partire dal 1942, la direzione, l'organizzazione e l'amministrazione delle SS vennero suddivise in otto \"Haupt\u00e4mter\" (dipartimenti).\nHauptamt Pers\u00f6nlicher Stab RfSS.\nLo Stato maggiore personale del \"Reichsf\u00fchrer-SS\" o Pers. Stab RfSS, situato a Berlino in Prinz Albrecht Strasse 8, era il vero e proprio centro d'influenza nel comando delle SS. Oltre alle funzioni di coordinamento, era responsabile in tutte le questioni in cui Himmler era coinvolto e che non rientravano nelle competenze di nessuno degli altri \"Haupt\u00e4mter\". Inoltre fungeva da intermediario tra il governo e gli uffici del Partito nazista, oltre a gestire i rapporti d'affari e finanziari per conto dello stesso Himmler.\nFu diretto fin dal 1936, e per tutta la durata della Seconda guerra mondiale, dall\"SS-Obergruppenf\u00fchrer\" Karl Wolff.\nSS-Hauptamt.\nL'Ufficio centrale delle SS o SS-HA, situato a Berlino-Grunewald in Douglasstra\u00dfe 7-11, era il pi\u00f9 vecchio tra i dipartimenti delle SS, e di fatto era responsabile di tutte le varie mansioni di competenza dell'amministrazione generale delle SS. Tuttavia nel 1940, visto il gran numero di mansioni che erano finite sotto la propria giurisdizione, in seguito ad una riorganizzazione dell'apparato burocratico delle SS, uffici precedentemente appartenenti all\"SS-Hauptamt\" vennero innalzati al rango di \"Hauptamt\" (dipartimenti); il risultato di questa riorganizzazione fu la perdita da parte dell'SS-HA di otto dei suoi tredici uffici.\nNonostante ci\u00f2, tra il 1941 e il 1945, l'SS-HA fu pesantemente impegnato nell'assistenza ai membri di razza germanica che entravano nell'orbita delle SS; cos\u00ec come nella promozione della cultura tedesca in Europa, oltre a svolgere un servizio di sorveglianza generale sulla propaganda, sulle pubblicazioni, l'istruzione, e lo sport per tutte le SS e la polizia.\nNel corso degli anni, fu diretto dall\"SS-Gruppenf\u00fchrer\" Kurt Wittje e dagli \"SS-Obergruppenf\u00fchrer\" August Hei\u00dfmeyer e Gottlob Berger.\nSS-F\u00fchrungshauptamt.\nIl Quartiere operativo delle SS o SS-FHA, situato a Berlino-Wilmersdorf in Kaiserallee 188, fu creato nell'agosto del 1940 dal Dipartimento per le operazioni dell'SS-Hauptamt. Tutte le unit\u00e0 delle SS in servizio e non sottoposte al comando della \"Wehrmacht\" erano totalmente subordinate all'SS-FHA sia per gli scopi amministrativi che per quelli operativi; difatti, organizzava il pagamento dei salari, il rifornimento degli equipaggiamenti, di armi, munizioni e di veicoli, oltre alla manutenzione ordinaria e alla riparazione degli equipaggiamenti in deposito.\nLa guida dell'SS-FHA venne assunta direttamente da Heinrich Himmler, il 15 agosto 1940, fino al 30 gennaio 1943, quando il comando venne assunto dall\"SS-Obergruppenf\u00fchrer\" Hans J\u00fcttner.\nReichssicherheitshauptamt.\nL'Ufficio centrale della sicurezza del Reich o RSHA, situato a Berlino in Prinz-Albrecht-Stra\u00dfe 8, venne creato dall\"SS-Obergruppenf\u00fchrer\" Reinhard Heydrich il 27 settembre 1939 attraverso l'unificazione del \"Sicherheitsdienst\", della \"Gestapo\" e della \"Reichskriminalpolizei\". Il RSHA era responsabile delle operazioni dei servizi segreti in Germania e all'estero, dello spionaggio e del controspionaggio, della lotta contro i crimini politici e i crimini comuni, e del sondaggio dell'opinione pubblica sul regime nazista.\nIl suo primo comandante fu l\"SS-Obergruppenf\u00fchrer\" Reinhard Heydrich, che mantenne la guida fino alla sua morte in ospedale a Praga nel 1942 in seguito a ferite riportate in un attacco di Partigiani della Resistenza cecoslovacca ; il suo successore, l\"SS-Obergruppenf\u00fchrer\" Ernst Kaltenbrunner, mantenne tale incarico fino al termine della guerra.\nSS-Wirtschafts- und Verwaltungshauptamt.\nIl Dipartimento economico e amministrativo delle SS o SS-WVHA, situato a Berlino-Lichterfelde in Unter der Eichen 126-135, si occupava del sistema dei campi di concentramento e dell'amministrazione delle finanze delle SS; oltre a gestire un gran numero di imprese industriali e agricole delle stesse SS.\nFu diretto dall\"SS-Obergruppenf\u00fchrer\" Oswald Pohl.\nSS-Rasse- und Siedlungshauptamt.\nIl Dipartimento delle SS per la razza e il popolamento o RuSHA, situato a Berlino in Hedemannstra\u00dfe 24, era l'ufficio delle SS incaricato di controllare la purezza ideologica e razziale di tutti i membri delle SS. Era l'autorit\u00e0 principale in materia di genealogia e rilasciava ai membri delle SS certificati di attestazione del lignaggio e permessi di matrimonio; era inoltre responsabile dell'esecuzione della politica di colonizzazione dei territori orientali conquistati.\nNel corso degli anni, fu diretto dagli \"SS-Obergruppenf\u00fchrer\" Richard Walther Darr\u00e9, G\u00fcnther Pancke, Otto Hofmann e Richard Hildebrandt.\nHauptamt SS Gericht.\nL'Ufficio centrale legale delle SS o HA SS Gericht, situato a Monaco di Baviera in Karlstra\u00dfe 10, era l'ufficio legale delle SS, che amministrava l'aspetto disciplinare del codice legislativo speciale cui erano soggetti i membri delle SS e della Polizia.\nIl dipartimento fu diretto dall\"SS-Gruppenf\u00fchrer\" Paul Scharfe, fino alla sua morte e poi dall\"SS-Obergruppenf\u00fchrer\" Franz Breithaupt.\nSS-Personalhauptamt.\nL'Ufficio centrale del personale delle SS, situato a Berlino-Charlottenburg in Wilmersdorferstras\u00dfe 98-99, coordinava il lavoro delle sezioni per il personale dei vari \"Haupt\u00e4mter\".\nFu diretto dagli \"SS-Obergruppenf\u00fchrer\" Walter Schmitt e Maximilian von Herff.\nUffici minori.\nOltre agli \"Haupt\u00e4mter\" erano inseriti nella struttura di comando alcuni dipartimenti minori:\nOrganizzazione territoriale.\nAd un livello immediatamente inferiore agli \"Haupt\u00e4mter\" vi erano gli \"Oberabschnitte\" (\"regioni\"), che costituivano la base dell'organizzazione territoriale delle SS. Dagli iniziali cinque del 1932, crebbero fino ai diciassette (uno per ognuno dei distretti militari in cui si suddivideva la Germania) del 1944. Oltre a questi, esistevano sei \"Oberabschnitte\" all'estero che si svilupparono durante la guerra: \"B\u00f6hmen-M\u00e4hren\", \"Nord\", \"Nordwest\", \"Ost\", \"Ostland\" e \"Ukraine.\"\nCiascun \"Oberabschnitte\" a sua volta comprendeva in media tre \"Abschnitte\" (\"distretti\"), che da otto del 1931 crebbero fino ai quarantacinque del 1944.\nSS-Aufseherinnen - Guardie donne nei campi di concentramento.\nDelle 55.000 guardie che prestarono servizio nei campi di concentramento nazisti, circa 3.700 erano donne. Nel 1942, le prime guardie donna giunsero ad Auschwitz e Majdanek da Ravensbr\u00fcck.\nWaffen-SS.\nWaffen-SS (\"SS Combattenti\") \u00e8 il termine utilizzato, a partire dall'aprile 1940, per indicare il ramo militare delle \"Schutzstaffeln\"; la piccola unit\u00e0 che all'inizio della Seconda guerra mondiale aveva una forza di poco meno uomini sarebbe cresciuta fino a diventare un esercito di quasi un milione di soldati di diverse nazionalit\u00e0, che si sarebbe guadagnato su tutti i fronti operativi una fama di efficienza e crudelt\u00e0 non soltanto rispetto alle forze armate tedesche ma anche delle armate contro cui combatteva.\nNon appena salito al potere, Hitler incaric\u00f2 Himmler di formare un'unit\u00e0 armata di guardie SS per la sua protezione personale e come strumento per compiti speciali. In origine tale unit\u00e0 fu lo \"SS-Stabswache\" (Comando guardia) che, nel settembre 1933 venne ingrandita e rinominata \"SS-Leibstandarte Adolf Hitler\" o LAH (Reggimento guardia del corpo Adolf Hitler). Sotto l'energica guida di Joseph Dietrich e con l'aiuto di istruttori della \"Wehrmacht\" la LAH si svilupp\u00f2 rapidamente; in seguito vennero costituiti altri due reggimenti (\"Deutschland\" e \"Germania\"), sotto la guida di Paul Hausser.\nQuando, il 1\u00ba marzo 1935, la Germania ristabil\u00ec la coscrizione obbligatoria, la forza complessiva dei tre reggimenti (\"SS-Verf\u00fcgungstruppe\", la futura divisione \"Das Reich\") era di uomini. In seguito all'annessione dell'Austria nel 1938 venne creato un nuovo reggimento con personale esclusivamente austriaco a cui fu attribuito la denominazione \"Der F\u00fchrer\". Parallelamente, gli elementi che formavano le unit\u00e0 pi\u00f9 politicizzate delle SS vennero raggruppati nel corpo unico \"SS-Totenkopfverb\u00e4nde\" (unit\u00e0 testa di morto, da non confondere con la divisione \"Totenkopf\" comandata da Theodor Eicke), destinato ad assumere una triste fama, e preposte alla custodia dei campi di concentramento.\nLa \"SS-Verf\u00fcgungstruppe\", la \"SS-Leibstandarte Adolf Hitler\" e la \"SS-Totenkopf-Division\" presero parte alla Campagna di Polonia, di Francia e dei Balcani, e all'invasione dell'Unione Sovietica, non come unit\u00e0 a s\u00e9 stanti, ma ripartite tra le grandi unit\u00e0 dell'esercito.\nLa forza delle Waffen-SS, che nel settembre del 1942 era di uomini, nell'autunno del 1943 aveva raggiunto i uomini. Va detto che, parallelamente all'accrescimento dell'impegno bellico della Germania, furono pure costituite numerose legioni di Waffen-SS straniere, reclutate in quasi tutti i Paesi invasi dai Tedeschi (solo la Boemia-Moravia, la porzione di Polonia occupata dal Terzo Reich, la Grecia e la Lituania non ebbero una loro legione) e formate in parte da volontari (francesi, valloni, olandesi e fiamminghi, scandinavi, ecc.) e in parte da prigionieri di guerra (sovietici, indiani, ecc.). Alla fine del 1943 venne costituito \"SS-Fallschirmj\u00e4ger-Bataillon 500,\" battaglione di paracadutisti delle Waffen-SS, utilizzato per \"incarichi speciali\". Durante gli ultimi anni di guerra le unit\u00e0 delle Waffen-SS giocarono un ruolo primario nella terza battaglia di Kharkov, nella battaglia di Kursk, nella battaglia delle Ardenne, e nel 1945 nell'ultima grande offensiva tedesca presso le rive del lago Balaton in Ungheria (Operazione Fr\u00fchlingserwachen, \"risveglio di primavera\"); venendo impiegate, come fossero dei pompieri, per accorrere a chiudere le brecce sul fronte tedesco ogni volta che occorreva.\nA fronte di questa indubbia capacit\u00e0 militare le truppe delle Waffen-SS furono inoltre accusate di numerosi crimini di guerra, come quelli di Oradour-sur-Glane, Marzabotto e di Malmedy. Proprio per questo le Waffen-SS vennero dichiarate organizzazione criminale al Processo di Norimberga.\nLo Stato delle SS.\nOltre allo sviluppo nella polizia e nei servizi segreti, le SS consolidarono, impercettibilmente ma costantemente, la propria sfera di influenza su ogni ramo della vita pubblica della Germania nazista; nel maggio del 1944, all'apice del proprio potere, facevano parte delle SS non meno di 300 delle personalit\u00e0 di rilievo del Terzo Reich, compresi industriali, finanziari e accademici.\nNate come guardie del corpo di Hitler, le SS, infatti erano presenti in massa nell\"entourage\" del \"F\u00fchrer\"; il suo segretario particolare era lo S\"S-Obergruppenf\u00fchrer\" Philipp Bouhler, il suo aiutante personale era lo S\"S-Obergruppenf\u00fchrer\" Julius Schaub, il medico personale era l\"SS-Gruppenf\u00fchrer\" Prof. Karl Brandt, il pilota personale era l\"SS-Brigadef\u00fchrer\" Hans Baur, e il suo autista era l\"SS-Sturmbannf\u00fchrer\" Erich Kempka. Oltre a questi la maggioranza dei giovani aiutanti di Hitler erano uomini delle SS.\nAnche all'interno del NSDAP era massiccia la presenza, e l'influenza, delle SS: il tesoriere del partito era l\"SS-Obergruppenf\u00fchrer\" Franz Xaver Schwarz; il massimo giudice del partito era l\"SS-Obergruppenf\u00fchrer\" Walter Buch; il capo dell'ufficio stampa era l\"SS-Obergruppenf\u00fchrer\" Max Amann; mentre l\"SS-Obergruppenf\u00fchrer\" Martin Bormann era a capo della cancelleria del partito.\nAll'interno del governo Hitler vi erano uomini delle SS: l\"SS-Obergruppenf\u00fchrer\" dott. Hans Lammers era a capo della Cancelleria del Reich; Konstantin Freiherr von Neurath e Joachim von Ribbentrop furono entrambi Ministri degli Esteri. In totale ben trentanove posizioni chiave furono occupate, nei vari dicasteri, da uomini delle SS.\nNei vari territori occupati dalla \"Wehrmacht\" durante la Seconda guerra mondiale, uomini delle SS vennero nominati governatori di citt\u00e0 e regioni. Le SS ebbero inoltre nella figura del \"SS- und Polizeif\u00fchrer\" (\u00abComandante delle SS e della Polizia\u00bb) un ruolo di grande potere i cui designati rispondevano, nell'esecuzione del loro operato, esclusivamente a Himmler e Hitler. Gli \"SS- und Polizeif\u00fchrer\" furono coinvolti nei pi\u00f9 brutali episodi di persecuzione del popolo ebraico e nella repressione antipartigiana, in particolar modo nelle zone dell'Unione Sovietica occupate dall'esercito tedesco e nell'area del Governatorato Generale.\nAnche in campo civile, nell'industria, negli armamenti, nelle attivit\u00e0 bancarie le SS erano ben rappresentate: direttori di banca, di associazioni industriali, ispettori statali e imprenditori di fama, ma anche nel mondo dell'educazione, della cultura e delle organizzazioni caritatevoli (ad esempio, la Croce rossa tedesca fu guidata per tutta la durata del conflitto dall\"SS-Obergruppenf\u00fchrer\" dott. Ernst-Robert Grawitz) tutti ricevettero un grado onorario delle SS.\nDifatti la penetrazione delle SS in tutti gli aspetti della vita tedesca fu raggiunto conferendo un grado onorifico (\"SS-Ehrenf\u00fchrer\") a personaggi pubblici di spicco; in tal modo, tramite il giuramento di fedelt\u00e0 a Himmler, le SS si fecero strada nel \"gotha\" politico-finanziario del \"Reich\".\nGradi delle SS.\nSS-Reichsf\u00fchrer \u2013 (Capo delle SS, \"senza equivalente italiano\")SS-Oberst-Gruppenf\u00fchrer \u2013 GeneraleSS-Obergruppenf\u00fchrer \u2013 Generale di Corpo d'ArmataSS-Gruppenf\u00fchrer \u2013 Generale di divisioneSS-Brigadef\u00fchrer \u2013 Generale di brigataSS-Oberf\u00fchrer \u2013 \"senza equivalente italiano\"SS-Standartenf\u00fchrer \u2013 ColonnelloSS-Obersturmbannf\u00fchrer \u2013 Tenente ColonnelloSS-Sturmbannf\u00fchrer \u2013 MaggioreSS-Hauptsturmf\u00fchrer \u2013 CapitanoSS-Obersturmf\u00fchrer \u2013 TenenteSS-Untersturmf\u00fchrer \u2013 Sotto TenenteSS-Hauptscharf\u00fchrer \u2013 Maresciallo MaggioreSS-Oberscharf\u00fchrer \u2013 MarescialloSS-Sturmscharf\u00fchrer \u2013 Sergente MaggioreSS-Scharf\u00fchrer \u2013 Sergente (nelle SA fino al 1934, sostituito, dopo la riorganizzazione dei gradi, da \"Unterscharf\u00fchrer\")SS-Unterscharf\u00fchrer \u2013 SergenteSS-Rottenf\u00fchrer \u2013 CaporaleSS-Obersch\u00fctze \u2013 Soldato sceltoSS-Sch\u00fctze \u2013 Soldato semplice\nSimboli delle SS.\nA partire dal 1934, le SS non solo vennero dipinte come un'\u00e9lite razziale ma anche come un Ordine segreto; a questo scopo vennero ideati emblemi di potere simbolici e le eleganti uniformi accuratemente progettate dal \"SS-Oberf\u00fchrer\" Prof. Karl Diebitsch e da Walter Heck, vennero prodotte dal famoso marchio Hugo Boss.\n\"Totenkopf\".\nIl \"Totenkopf\" (dal tedesco testa di morto), formato da un teschio sogghignante e da ossa incrociate, fu senza dubbio l'emblema simbolo delle SS e del terrore ad esse legato. Rifacendosi alla tradizione dei corpi militari del Regno di Prussia prima, e di numerosi \"Freikorps\" poi, anche le SS adottarono come loro caratteristica decorazione la testa di morto. Il \"Totenkopf\" venne utilizzato sui capi di vestiario di tutti i membri delle SS, e sulle divise delle \"SS-Totenkopfverb\u00e4nde\" e della \"SS-Totenkopf-Division\"; cos\u00ec come venne utilizzato sulle bandiere, gli arazzi, i drappi dei tamburi e delle trombe, oltre che sui distintivi di guerra delle unit\u00e0 anti-guerriglia delle SS e della polizia. Il motto riguardante questo simbolo recitava \u00abportiamo un teschio come simbolo per due motivi, per dire al nemico che non abbiam paura della morte e per premonirgli la sorte che lo attende\u00bb.\n\"SS-Runen\".\nLe rune erano i caratteri che componevano gli alfabeti utilizzati dalle trib\u00f9 germaniche per la scrittura. Nel XIX secolo e all'inizio del XX secolo, le rune iniziarono a diventare di gran moda in diversi circoli storico-culturali dell'Europa del nord, che promuovevano l'interesse per le leggende, i culti e le feste tradizionali.\nNel 1945 le SS adoperavano quattordici varianti fondamentali di rune, ognuno con un preciso significato.\n\"Totenkopfring der SS\".\nIstituito da Himmler il 10 aprile 1934, il \"Totenkopfring der SS (\"Anello con il teschio delle SS\")\", era una delle pi\u00f9 ambite decorazioni delle SS. Aveva il valore di un riconoscimento altissimo poich\u00e9 era indice dei meriti personali di chi lo indossava, della sua devozione al dovere, della lealt\u00e0 a Hitler e al nazionalsocialismo.\nIl \"Totenkopfring\" comprendeva una larga fascia, finemente incisa, di foglie di quercia, una testa di morto e una serie di rune, che riassumevano un significato recondito:\nTra il 1934 e il 1944 furono conferiti circa anelli.\nLe SS e la Shoah.\nLe SS furono direttamente, e attivamente, coinvolte, in particolare dopo la Conferenza di Wannsee del gennaio 1942, nell'esecuzione della \"Soluzione finale della questione ebraica\" (in lingua tedesca \"Endl\u00f6sung der Judenfrage\"), ossia il genocidio di tutti gli Ebrei presenti in Europa (calcolati in 11 milioni di persone).\nLe eliminazioni di massa venivano condotte in modo sistematico: venivano fatte liste dettagliate di vittime presenti, future e potenziali, cos\u00ec come sono state trovate le meticolose registrazioni delle esecuzioni. Oltre a ci\u00f2, uno sforzo considerevole fu speso durante il corso delle operazioni per trovare metodi sempre pi\u00f9 efficienti per uccidere persone in massa, ad esempio passando dall'avvelenamento con monossido di carbonio dei campi di sterminio dell'Operazione Reinhard di Be\u0142\u017cec, Sobib\u00f3r e Treblinka, all'uso dello Zyklon-B di Majdanek e Auschwitz; camere a gas che utilizzavano monossido di carbonio per gli omicidi di massa venivano usate nel campo di sterminio di Che\u0142mno.\nI campi di concentramento.\nI campi di concentramento (tedesco \"Konzentrationslager\", KZ) per detenere ebrei, zingari, omosessuali, Testimoni di Geova e dissidenti politici vennero inizialmente istituiti, subito dopo la presa del potere del Partito nazista. Il primo, Dachau, creato da Himmler il 20 marzo 1933 venne inizialmente pensato come luogo in cui \"concentrare\" e detenere comunisti, socialdemocratici ed altri presunti nemici politici tedeschi.\nCon il corso della Seconda guerra mondiale alcuni campi di concentramento vennero trasformati in campi di sterminio per l'eliminazione sistematica di tutti gli \"indesiderabili\".\nI campi di sterminio.\nAll'interno del \"lager\" nazista, la \"baracca\" (in tedesco \"Block\") era, generalmente, l'edificio adibito a dormitorio dei deportati. Vi erano diverse tipologie di baracche, sia per dimensioni e/o per materiali con cui erano state costruite (potevano essere in legno o in muratura), sia per lo scopo cui venivano adibite. Fra le varie tipologie di baracca ricordiamo:\nricoveri per i deportati, baracche di quarantena, infermeria, infermeria speciale (chiamata anche blocco della morte, era riservata ai deportati destinati ad essere soppressi entro breve tempo), lavanderia, cucina, edificio del carcere, camere a gas, forni crematori, locali adibiti alle esecuzioni capitali ed alle torture, locali adibiti agli esperimenti su esseri umani, officine, baracche dei sorveglianti, edifici degli uffici interni.\nI ghetti.\nDurante la Seconda guerra mondiale i ghetti servirono come contenitori in un forzoso processo di concentramento della popolazione ebraica, che ne facilitava il controllo da parte dei nazisti. Gli abitanti dei ghetti dell'Europa Orientale, trasportati da varie regioni europee, privati di ogni diritto e sottoalimentati, vennero progressivamente deportati nei campi di sterminio. Tra i pi\u00f9 tristemente famosi si ricordano il Ghetto di Cracovia, il Ghetto di \u0141\u00f3d\u017a e quello di Varsavia.\nGli Einsatzgruppen.\nGli \"Einsatzgruppen\" furono truppe speciali di combattimento tedesche, composte da uomini delle SS, della \"Kripo\" e dell'SD, impegnate durante la Seconda guerra mondiale in particolar modo in Unione Sovietica, dopo l'avvio dell'Operazione Barbarossa"}
{"id": "23308", "revid": "122202667", "url": "https://it.wikipedia.org/wiki?curid=23308", "title": "SS", "text": ""}
{"id": "23312", "revid": "1305772", "url": "https://it.wikipedia.org/wiki?curid=23312", "title": "SS (disambigua)", "text": ""}
{"id": "23313", "revid": "547034", "url": "https://it.wikipedia.org/wiki?curid=23313", "title": "Carl von Clausewitz", "text": "Maggior generale nell'esercito prussiano, combattente durante le guerre napoleoniche, \u00e8 famoso per avere scritto il trattato di strategia militare \"Della guerra\" (\"Vom Kriege\"), pubblicato per la prima volta nel 1832, ma mai completato, a causa della morte precoce dell'autore. Quasi tutta la sua vita si svolse sotto il regno di Federico Guglielmo III.\nBiografia.\nNato nel 1780 in una famiglia della piccola borghesia, Carl von Clausewitz si arruol\u00f2 nell'esercito prussiano a soli 12 anni, nel 1792. Nel 1794 divenne ufficiale e venne impiegato in compiti di guarnigione sino al 1806. In questo periodo, divenne amico di Gerhard von Scharnhorst, uno dei principali generali prussiani, e fu da lui introdotto a corte.\nAvendo aderito la Prussia alla coalizione antifrancese nel 1805, nel 1806 partecip\u00f2 alla campagna militare che si concluse con la sconfitta di Jena, dove fu catturato dai francesi. Dopo la stipula della pace di Tilsit nel 1807, nel 1808 torn\u00f2 in Prussia e si impegn\u00f2 insieme a Scharnhorst nella riforma dell'esercito. Nel 1810, promosso maggiore e sposatosi con Marie von Br\u00fchl, fu nominato professore all'accademia militare, appena rifondata dall'amico Scharnhorst, e responsabile della formazione militare del principe ereditario, il futuro Guglielmo I, per il quale redasse nel 1812 un opuscolo intitolato \"Principi della guerra\". Sempre nel 1812, in disaccordo con la linea politica filofrancese imposta dalla pace di Tilsit, rassegn\u00f2 le sue dimissioni dall'esercito prussiano e si arruol\u00f2, assieme a Scharnhorst e August von Gneisenau, in quello russo. Membro dello Stato maggiore russo, prese parte alla campagna del 1812 sul fronte baltico e fu tra i protagonisti dei negoziati che spinsero la Prussia ad abbandonare la coalizione napoleonica. Ritornato nell'esercito prussiano, partecip\u00f2 alla vittoriosa campagna del 1813-1814 (battaglia di Lipsia) e a quella conclusiva del 1815, anche se non partecip\u00f2 direttamente alla battaglia di Waterloo.\nPromosso generale nel 1818, si aspettava di poter ricevere adeguati riconoscimenti dal sovrano prussiano ma, sospettato di essere un riformista, venne nominato amministratore capo della scuola di guerra di Berlino, carica che tenne fin quasi alla sua morte. Dal 1818 al 1830 lavor\u00f2 al suo celeberrimo scritto \"Della guerra\" (\"Vom Kriege\"), senza per\u00f2 che tutto questo periodo fosse sufficiente a fargli concludere il lavoro. A causa dell'insurrezione polacca del 1831, fu richiamato in servizio attivo come capo di stato maggiore di Gneisenau e inviato sul fronte polacco, ove mor\u00ec per la medesima epidemia di colera che uccise anche Hegel.\nSaggi di storia militare.\nA partire dal 1808 inizi\u00f2 a lavorare ad un copioso corpus di saggi brevi sulla storia militare prussiana e sulla storia militare del secolo XVIII. Inoltre, analizz\u00f2 le guerre napoleoniche in brevi saggi, libri, articoli e altro materiale che fu utilizzato nelle accademie militari prussiane ed in seguito di altri principati tedeschi. Il saggio \"Della guerra\" fu utilizzato successivamente nei corsi d'accademia di molte nazioni, sia europee che extra europee, affermandosi come uno dei pi\u00f9 letti testi di teoria della guerra. Il suo successo si internazionalizz\u00f2 per\u00f2 solo dopo la guerra franco-prussiana, quando nelle accademie si diffuse una maggiore curiosit\u00e0 verso l'esercito tedesco, che era riuscito a sconfiggere l'esercito francese, considerato il migliore del mondo fino a quel momento. Il pensiero di von Clausewitz fu notevolmente influenzato dalla filosofia hegeliana e per questo la fortuna delle sue opere fu condizionata anche dalla diffusione di metodi di ragionare collegati con questa scuola di pensiero. Von Clausewitz, anche per questa ragione, fu molto letto e commentato anche in ambienti marxisti e marxisti-leninisti e \"Della guerra\" fece parte dei corsi di studio delle accademie militari sovietiche.\n\"Della guerra\".\nTra il 1832 e il 1837, la moglie fece pubblicare la sua opera, composta in otto libri, ancora incompiuta. \"Della guerra\" \u00e8 il fondamento principale della teoria strategica moderna per il suo realismo e per la sua completezza concettuale, tanto da oltrepassare l'ambito militare e influenzare la politica, la scienza politica e le altre scienze umane.\nNel trattato, gli aspetti politico-filosofici della guerra sono strettamente correlati con essa. Celebre la sua frase: \nCon questa asserzione, von Clausewitz afferma che in una comunit\u00e0 la politica, e quindi l'azione di governo, sono gerarchicamente superiori alla guerra e la utilizzano come strumento per i propri scopi. Non \u00e8 possibile concepire un progetto bellico se non sussiste una comunit\u00e0 politica, per quanto primordiale, che lo decida. Ecco perch\u00e9 scrive anche:\ne\nAncora pi\u00f9 importante, seppure molto meno citata, \u00e8 l'affermazione che la natura della guerra \u00e8 la risultante di tre forze inseparabili: il cieco istinto (odio, inimicizia, violenza primordiale), la libera attivit\u00e0 dell'anima (valore militare, gioco d'azzardo e calcolo delle probabilit\u00e0, strategia) e la pura e semplice ragione (politica), che \u00e8 l'unico elemento razionale:\nQueste convinzioni formano il contesto necessario entro cui comprendere altre affermazioni pi\u00f9 \"tecniche\":\nClausewitz fu il primo teorico militare occidentale a prendere in esame l'importanza del sentimento bellico, dell'animo del comandante, dei soldati e del popolo. Nel suo libro, contrastando le idee di Kant espresse nell'articolo \"\", afferma che il sottoposto non \u00e8 costretto ad accettare ciecamente gli ordini e le imposizioni del suo superiore, ma deve invece essere critico nei suoi confronti.\nQuesta idea verr\u00e0 poi rifiutata dai generali tedeschi della seconda guerra mondiale: in particolare possiamo leggere nella biografia di Friedrich Paulus, ad opera di suo figlio, la sua cieca obbedienza anche quando gli ordini tattico-strategici di Adolf Hitler erano contrari ai suoi.\nFortuna e critica successiva.\nLa fortuna del \"Della guerra\" tocc\u00f2 il culmine negli anni appena precedenti alla prima guerra mondiale, quando divenne una sorta di testo sacro per gli alti comandi tedeschi e non solo. Anche sotto il profilo politologico gli autori novecenteschi ricevettero, dalla lettura del testo, numerose suggestioni.\nSuccessivamente, in ambiente anglosassone, il testo fu molto attaccato sul piano teorico dal capitano Basil Liddell Hart, storico militare e teorico delle forze corazzate, dalle varie scuole antropologiche che iniziavano a studiare il fenomeno bellico e, in anni pi\u00f9 recenti, dallo storico militare John Keegan.\nLe critiche si concentrarono soprattutto sul fatto che l'impianto teorico di von Clausewitz risultava valido solo nel caso specifico delle guerre combattute tra potenze sovrane dell'Europa occidentale (in altri luoghi ed epoche erano esistite guerre non politiche), e che alcuni dei precetti tattici da lui descritti risultavano datati, retorici, dogmatici o erronei.\nLe critiche non scalfirono la fortuna dell'opera, che anzi tra le due guerre conobbe molte ristampe e traduzioni, diffondendosi ancora di pi\u00f9, \nAnche oggi esistono scuole di teoria militare che si rifanno agli insegnamenti di von Clausewitz, ritenendoli perfettamente corrispondenti alla realt\u00e0. Un esempio di storico e teorico militare clausewitziano \u00e8 dato da Edward Luttwak."}
{"id": "23316", "revid": "547992", "url": "https://it.wikipedia.org/wiki?curid=23316", "title": "B", "text": "La B o b (nome italiano \"bi\" ) \u00e8 la seconda lettera dell'alfabeto latino e italiano, nonch\u00e9 di quelli derivanti dall'alfabeto fenicio.\nNella lingua italiana corrisponde alla consonante occlusiva bilabiale sonora (come nell'alfabeto fonetico internazionale).\nNella sua veste maiuscola somiglia alla lettera \"beta\" dell'alfabeto greco e alla \"\u0412\" dell'alfabeto cirillico, con le quali ha origini comuni.\nStoria.\nEvoluzione della lettera.\nLa lettera deriva dall'antichissimo alfabeto lineare, usato nel Sinai pi\u00f9 di 3.500 anni fa, a sua volta derivato dal geroglifico, in cui il suono [b] era rappresentato da una casa.\nNel 1500 a.C., la seconda lettera dell'alfabeto fenicio, detta \"beth\" per analogia con l'alfabeto ebraico, aveva assunto una forma che serv\u00ec come base a tutti i successivi alfabeti che da esso si sono evoluti, come l'alfabeto greco. Questa lettera chiamata \"beta\", ruotata di 180\u00b0 e sdoppiata, diede origine al moderno B, dal quale si evolve, con l'apparire della scrittura minuscola, in \"\u03b2\".\nLa lettera \u00e8 poi passata all'alfabeto latino tramite l'etrusco: in questo passaggio, le lettere avevano perso il loro nome riducendosi al mero suono, e cos\u00ec \"beta\" viene ribattezzato \"be\" (la \"e\" \u00e8 una vocale di appoggio per un suono altrimenti impronunciabile).\nTipografia.\nLa grafia della lettera \"b\" minuscola moderna \u00e8 nata alla fine dell'Impero Romano, allorch\u00e9 gli scribi cominciarono a omettere la curva superiore della lettera.\nUso nelle lingue.\nNella maggior parte delle lingue che utilizzano l'alfabeto latino come sistema di scrittura (italiano compreso), la B rappresenta il suono IPA . In spagnolo, per\u00f2, rappresenta il suono IPA quando si trova tra due vocali (da notare che in spagnolo le lettere \"B\" e \"V\" hanno lo stesso valore fonetico). Il suo doppio \u00e8 la lettera \"D\"."}
{"id": "23319", "revid": "30610", "url": "https://it.wikipedia.org/wiki?curid=23319", "title": "C", "text": "La C o c (chiamata \"ci\" in italiano) \u00e8 la terza lettera dell'alfabeto latino e di quello italiano.\nIn italiano la \"C\" non ha uno statuto fonologico univocamente definito, si \u00e8 soliti infatti distinguere fra \"\"C dolce\" (corrispondente all'affricata postalveolare sorda ) e \"C dura\"\" (corrispondente all'occlusiva velare sorda ) a seconda se precede le lettere vocali E e I, o A, O e U; e pu\u00f2 variare sempre, a seconda del contesto, se \u00e8 accompagnato dalle lettere \"h\" o \"i\".Inoltre la lettera C fa parte del digramma \"sc\" davanti a \"-i\" e \"-e\", nella formazione della fricativa postalveolare sorda \nQuesta lettera rappresenta anche il suono occlusivo palatale sordo nell'alfabeto fonetico internazionale.\nLa lettera \"\u0421\" (es) dell'alfabeto cirillico, sia minuscola sia maiuscola, \u00e8 identica alla lettera \"C\" latina, sebbene fra le due lettere non vi sia alcuna correlazione storica. La \"\u0421\" cirillica deriva infatti da una particolare forma calligrafica medievale della lettera greca \"\u03a3\" (sigma), detta \"sigma lunata\" e simile a entrambe le attuali forme minuscole della lettera (\"\u03c3\", \"\u03c2\"). Nonostante il suo aspetto, la \"\u0421\" cirillica \u00e8 dunque parente della \"S\" latina.\nStoria.\nL'origine della lettera C derivava probabilmente dal fenicio \"gimel\".\nNell'etrusco venne usata una forma derivata dall'alfabeto greco arcaico per trascrivere l'occlusiva velare sorda (/k/ C di \"Casa\") e anche l'occlusiva velare sonora (/g/ G di \"gancio\"), l'etrusco infatti non percepiva la differenza tra le consonanti occlusive velari sorde e sonore.\nIl latino arcaico aveva tre lettere per rappresentare il suono /k/ e /g/. La K veniva normalmente usata prima della A e consonanti, la C prima di E ed I e la Q prima di O ed V. \nSuccessivamente la K scomparve (rimanendo solo in poche parole o abbreviazioni, come Kal per Kalendae, e in alcuni termini di origine greca) e la C venne usata davanti a tutte le vocali, tranne che davanti ad una V quando aveva valore semiconsonantico /kw/ (in quel caso veniva ancora usata la Q, differenza \u00e8 anche in Italiano come \"C\" di \"cuneo\" /kuneo/ e \"Q\" di \"quadro\" /kwadro/ ).\nDa qui deriva la confusione, per esempio, nel nome \"Caio/Gaio\". Fu un liberto del console Spurio Carvilio Ruga, che per primo apr\u00ec una scuola di grammatica a Roma verso la met\u00e0 del III secolo a.C., a distinguere le due lettere creando la lettera G.\nUso nelle lingue.\nSebbene in lingua latina la C (dopo la diffusione della nuova lettera G) in epoca classica avesse esclusivamente il suono velare (\"duro\") /k/ davanti a tutte le vocali, intorno al 4\u00b0 secolo D.C. il suono associato a questa lettera si palatalizz\u00f2 davanti alle vocali E ed I, dapprima in /c/, e la stessa cosa avvenne per il suono associato alla lettera G. \nMentre in area italica la palatalizzazione si arrest\u00f2 a /t\u0361\u0283/, in area gallica intorno al 14\u00b0 secolo si raggiunse la realizzazione /\u0283/ (difatti in Francese fino al 14\u00b0 secolo CH si pronunciava /t\u0361\u0283/ come CHEVAL era /t\u0361\u0283eval/) ed sempre nella stessa zona la palatalizzazione accade anche alla C davanti alla A (CHAMBRE da CAMERA) .\nNella pronuncia scolastica (o ecclesiastica) del latino infatti (quella utilizzata normalmente in Italia e che rispetta il latino parlato in Italia nel periodo medioevale), la C viene pronunciata [t\u0361\u0283] prima delle vocali \u00c6, E, I, \u0152 e Y, mentre nella pronuncia restituta (quella normalmente utilizzata negli altri stati e pi\u00f9 vicina al latino parlato pi\u00f9 anticamente) \u00e8 sempre e solo pronunciata .\nNelle lingue romanze, mentre la C velare \u00e8 sempre pronunciata , il suono della C palatale (\"dolce\") varia grandemente tra le varie lingue:\nIl valore della C varia ancora di pi\u00f9 tra altre lingue: in irlandese; [d\u0361\u0292] in turco; [t\u0361\u0283] in indonesiano e Malay; e [t\u0361s] in tedesco (solo se seguita da \"\u00e4\", \"e\", \"i\" o \"y\"), ceco, croato, esperanto, ungherese, polacco, Ido, translitterazioni del cinese e serbo.\nIn molte lingue, la lettera C \u00e8 pi\u00f9 comune come parte di digrammi, piuttosto che da sola. Ad esempio, in tedesco la C da sola \u00e8 molto rara, ma compare nel digramma \"ch\" pronunciato /x/ o /\u00e7/ e nel trigramma 'sch', entrambi molto frequenti."}
{"id": "23320", "revid": "123634382", "url": "https://it.wikipedia.org/wiki?curid=23320", "title": "D", "text": "D (d in stampatello minuscolo, D in stampatello maiuscolo; chiamata di, pron. /di/, in italiano) \u00e8 la quarta lettera dell'alfabeto latino.\n[d] \u00e8 anche il simbolo del suono occlusivo alveolare sonoro nell'alfabeto fonetico internazionale.\nStoria.\nLa lettera D deriva dall'alfabeto lineare, dal grafema che rappresentava un pesce o da quello che rappresentava una porta (\"daleth\"). Vari geroglifici egiziani potrebbero esserne all'origine. Nelle lingue semitiche, cos\u00ec come nel greco antico e nel latino, la lettera era pronunciata ; nell'etrusco, invece, tale lettera era superflua, ma si mantenne lo stesso.\nLa forma della minuscola d si svilupp\u00f2 gradualmente dalla maiuscola.\nUso nelle lingue.\nNella maggior parte delle lingue scritte con l'alfabeto latino, la D rappresenta il suono (lo stesso suono della lettera in italiano). Eccezioni sono lo spagnolo, dove pu\u00f2 essere pronunciata o , e il vietnamita, dove pu\u00f2 essere pronunciata o ."}
{"id": "23321", "revid": "212348", "url": "https://it.wikipedia.org/wiki?curid=23321", "title": "E", "text": "E o e \u00e8 la quinta lettera dell'alfabeto italiano, largamente modellato su quello latino. \u00c8 anche la quinta lettera dell'alfabeto etrusco e nello stampatello maiuscolo ha la stessa forma della maiuscola dell\"epsilon\" greco (\u0395; \u03b5) e dell\"\u0415\" cirillico. [e] \u00e8 anche il simbolo che rappresenta una vocale anteriore medio-alta nell'alfabeto fonetico internazionale. In lingua italiana rappresenta la pi\u00f9 comune congiunzione semplice tra parti del discorso. Pu\u00f2 trasformarsi in ed a scopo eufonico.\nStoria.\nLa lettera E deriva dalla \"epsilon\" dell'alfabeto greco, con una forma quasi uguale e la medesima funzione. Il semitico \"h\u00ea\", molto probabilmente, rappresentava dapprima una figura umana nell'atto di pregare o invocare, ed era basata sul geroglifico egizio, pronunciato in modo diverso. In semitico, infatti, la lettera era pronunciata (ma in parole straniere poteva anche pronunciarsi ), mentre in greco essa divenne : l'etrusco e il latino seguirono quest'uso, che nelle lingue moderne rimane tale o pu\u00f2 evolversi ulteriormente (ad esempio in inglese, dove la pronuncia \u00e8 pi\u00f9 simile a una i lunga , ma va aggiunto che in tale lingua il legame fonema/lettera sia molto debole).\nE commerciale.\nLa variante &amp; (si legge \"e commerciale\") \u00e8 diffusa nei paesi anglosassoni e non \u00e8 considerata un carattere dell'alfabeto latino, ma una variante del carattere \"e\" (una legatura con la \"t\" del latino \"et\") da usare in particolari contesti. La \"e commerciale\" \u00e8 presente in documenti romani del I secolo d.C. La sua invenzione \u00e8 attribuita a Marco Tullio Tirone, segretario di Cicerone per moltissimi anni."}
{"id": "23322", "revid": "125047698", "url": "https://it.wikipedia.org/wiki?curid=23322", "title": "Basilica di San Prospero", "text": "La basilica di San Prospero \u00e8 un edificio di culto cattolico di et\u00e0 rinascimentale in piazza San Prospero, nel cuore del centro storico di Reggio Emilia. \u00c8 dedicata al patrono della citt\u00e0. Testimonianza insigne del rinascimento emiliano, nonostante \u00e8 spesso erroneamente riconosciuta come barocca, \u00e8 collocata nel centro di Reggio Emilia e ospita, sotto l'altare maggiore, le vestigia del santo traslate dal monastero omonimo a lui dedicato, posto fuori le mura della citt\u00e0 e abbattuto nel corso del XVI secolo in occasione della \"tagliata\" (abbattimento degli edifici adiacenti alle mura, per circa 600 metri) voluta per ragioni difensive.\nStoria.\nA San Prospero, che visse nel V secolo e fu vescovo della citt\u00e0, va la devozione locale a seguito del salvataggio della citt\u00e0 dal sacco di Attila: gli Unni non si accorsero dell'abitato perch\u00e9 un intervento provvidenziale invocato da Prospero avvolse Reggio in una generosa coltre di nebbia (lo stesso miracolo di \"offuscamento\" e nelle stesse circostanze viene attribuito dai Modenesi a San Geminiano, patrono di Modena; la nebbia \u00e8 del resto un fenomeno alquanto comune nella pianura Padana).\nNella zona adiacente all'antico castrum della \"Regium\" romana, durante il suo lungo episcopato (prima del 980 - dopo il dicembre del 1029) il Vescovo Teuzone fece innalzare la chiesa di \"San Prospero di Castello\", per distinguerla da quella dell'antico monastero di San Prospero fondato nel 703 nel borgo esterno alle mura, e nel 997 la chiesa fu consacrata da papa Gregorio V. Nel 1487 la torre fu abbattuta e, tra il 1536 ed 1570, su disegno di Cristoforo Ricci e Giulio Romano, venne ricostruita. Nel 1514, la basilica, ormai in rovina, venne demolita. Il Comune affid\u00f2 il progetto della ricostruzione a Luca Corti ed a Matteo Fiorentino, ma quando la chiesa era pressoch\u00e9 pronta, nel 1523, le fondamenta della cappella maggiore cedettero. Nel 1527 era ormai terminata e nel 1543 furono completate le cappelle minori e la Basilica venne finalmente riconsacrata. Tuttavia rimaneva incompiuta la facciata, che sar\u00e0 poi innalzata da Giovan Battista Cattani, tra il 1748 ed il 1753.\nDescrizione.\nEsterno.\nLa facciata risale alla met\u00e0 del Settecento, opera di G.B. Cattani, e ospita undici statue di santi protettori e dottori della Chiesa. Al limite del sagrato sono collocati sei caratteristici leoni in marmo rosso di Verona la cui destinazione originale era di sostenere sei colonne per costruire tre pronai davanti alle tre porte della basilica. Le sculture (1503) sono tradizionalmente attribuite allo scultore reggiano Gaspare Bigi e non furono mai terminate. \nI leoni furono sistemati nell'attuale posizione nel 1748. Si propende, nell'ambito della storia dell'arte, la teoria per cui questi manufatti siano in realt\u00e0 stati riutilizzati nella prima ricostruzione cinquecentesca e siano, per la loro arcaicit\u00e0, di epoca precedente, probabilmente romanica. Al sopracitato scultore reggiano verrebbero attribuiti esclusivamente i basamenti, in uno dei quali \u00e8 presente il profilo di Girolamo Pratonieri, nobile reggiano, finanziatore della ricostruzione. \u00c8 solito trovare bambini a cavalcioni su questi animali. Ormai \u00e8 diventato un costume inappropriato e infatti sarebbe vietato dal comune.\nA destra della facciata si erge il campanile ottagonale incompleto, ideato da Cristoforo Ricci e riveduto nel progetto da Giulio Romano.\nInterno.\nL'interno, semplice e solenne, \u00e8 a croce latina divisa in tre navate, di cui la mediana decorata in stile neoclassico, ed \u00e8 ricco di opere d'arte.\nNella navata mediana \u00e8 il bel pulpito ligneo con tarsie raffiguranti \"Santi\" lavorati a tarsia, opera di Paolo e Prospero Sampolo (1571). Nella navata destra, al terzo altare \u00e8 il \"Battesimo di Cristo\" di Michelangelo Anselmi, al quarto altare l\"'Elemosina di Sant'Omobono\" di Nicol\u00f2 Patarazzi, ed al quinto altare della Cappella Pratonieri \u00e8 conservata nella cornice originale \"La Notte (Nativit\u00e0 di Ges\u00f9)\", copia di Jean Boulanger del dipinto di Correggio venduto nel 1745 dal duca Francesco III d'Este all'elettore di Sassonia ed oggi nella Gem\u00e4ldegalerie di Dresda. Al sesto altare si trova la \"Sacra Famiglia\" di Alessandro Tiarini. \nNel transetto destro, alla parete destra, in alto, la \"Madonna e San Matteo\", copia di Jean Boulanger dell'originale di Annibale Carracci oggi alla Gemaldegalerie di Dresda. Sotto si vede il \"Sepolcro di Lodovico Parisetti\", di Prospero Sogari (1555) e sull'altare c'\u00e8 la \"Madonna col Bambino\", interessante marmo michelangiolesco forse dello stesso Sogari. Nella prima cappella a destra del presbiterio sono tre statue di \"Sante\" assegnate a Nicola Sampolo.\nIl presbiterio ha al centro l'altare che racchiude il corpo di san Prospero. Lo spazio \u00e8 ornato nelle volte e nel catino absidale da un notevole ciclo pittorico ad affresco, risalente alla fine del Cinquecento, in gran parte opera di Camillo Procaccini: verso di esso, si trovano, in ordine: sulla volta, l'ultima parte ad essere eseguita, sono i \"Santi Prospero e Venerio tra cori di angeli\" negli scomparti triangolari (1597-1598); quindi il \"Padre Eterno\" nell'ovale tra la \"Creazione di Eva\" a sinistra e una \"Scena dell'Apocalisse a\" destra (1585 - 1587). Accanto alle finestre, in alto, \"Prudenza, Carit\u00e0, Umilt\u00e0\" e \"Temperanza\". Nel catino absidale \"Giudizio Finale\", e sotto \"Deposizione\", vaste composizioni di ispirazione michelangiolesca e di grande impatto visivo, sempre del 1585 - 1587. La \"Resurrezione del figlio della vedova di Naim\" e la \"Caduta di Iezabele\" (1589) sono di Bernardino Campi. In basso \u00e8 posto un coro ligneo, del 1545, intagliato e intarsiato da Cristoforo da Venezia o De Venetiis con il figlio Giuseppe, che forse contiene al suo interno, negli stalli in basso, le tarsie del pi\u00f9 antico coro di Cristoforo e Lorenzo da Lendinara (1457 - 1461). La decorazione della cupola a tempera su muro con \"San Prospero in gloria tra Angeli\" \u00e8 invece frutto di un intervento tardo ottocentesco ad opera di Giulio Ferrari e aiuti, che la eseguirono nel 1885 insieme alla decorazione dei pilastri. \nPassando al transetto sinistro, troviamo, sopra la vasca battesimale, \"Cristo che porta la Croce\", altra notevole opera di Prospero Sogari e alla parete il \"Sepolcro di Ruffino Gabbioneta\", governatore della citt\u00e0 per conto di Papa Leone X, raffinata realizzazione di Bartolomeo Spani, commissionata nel 1520 e firmata.\nNella navata sinistra si trovano altre notevoli opere d'arte: al sesto altare \u00e8 la tavola con \"San Paolo\", e nella predella, \"Caduta del Santo\", interessante opera di Bernardino Zacchetti; al quinto altare si trova la \"Madonna col Bambino e Santa Apollonia\", opera assegnata dubitativamente a Denis Calvaert; al terzo, la \"Cattedra di San Pietro\" di Orazio Talami; al secondo la pala con \"Madonna e Santi\" di Francesco Stringa e nella volta \"Storie dei Santi Crispino e Crispiniano\" di Pietro Desani.\nLa Basilica possiede un importante Tesoro, che \u00e8 custodito in un'apposita Cappella affrescata da Marcantonio Franceschini nel 1701 coadiuvato da Luigi Quaini. Si menzionano, tra altri oggetti, il \"Busto di San Prospero\", in argento, di Nicola Sampolo (1623), ed una \"Croce astile\" di Gianandrea Spani, del 1540. In sagrestia, di solito non visitabile, sono diversi dipinti, tra cui l\"'Assunzione della Vergine\" di Tommaso Laureti e Ludovico Carracci."}
{"id": "23323", "revid": "1632387", "url": "https://it.wikipedia.org/wiki?curid=23323", "title": "F", "text": "F o f (chiamata effe in italiano) \u00e8 la sesta lettera dell'alfabeto italiano.\n rappresenta anche il grafema di una consonante fricativa labiodentale sorda nell'alfabeto fonetico internazionale.\nStoria.\nL'origine della lettera F \u00e8 la stessa delle lettere V, U, Y e W; esse derivano infatti dalla lettera semitica waw, da cui si evolvette la lettera fenicia wow, con valore fonetico , da cui deriva il digamma greco, poi scomparso. Gli etruschi mutano il digamma greco sia come che come , ed \u00e8 con quest'ultimo valore fonetico che la lettera arriva nell'alfabeto latino, mentre l'altro si conserv\u00f2 nella V."}
{"id": "23324", "revid": "453768", "url": "https://it.wikipedia.org/wiki?curid=23324", "title": "G", "text": "La G o g (nome \"gi\" ) \u00e8 la settima lettera dell'alfabeto latino e dell'alfabeto italiano. Tale lettera, nella forma minuscola dei caratteri a stampa, pu\u00f2 avere due forme nettamente diverse: una pi\u00f9 semplice, con la coda aperta, e una pi\u00f9 elegante, con la coda sinuosa e chiusa su se stessa (rispettivamente il secondo e il quarto dei caratteri visibili nell'immagine a fianco).\nIn italiano la G non ha un valore fonologico univoco: si \u00e8 soliti infatti distinguere fra G dolce (affricata postalveolare sonora, ), se precede le lettere E e I o fa parte del digramma \"gi\", e G dura (occlusiva velare sonora, ), se invece precede A, O, U o fa parte del digramma \"gh\".\nInoltre la lettera G fa parte di alcuni digrammi e trigrammi:\nStoria.\nQuesta lettera fu introdotta nell'alfabeto latino intorno al 230 a.C.: essa \u2014 come anche Y e Z \u2014 non \u00e8 di origine etrusca, bens\u00ec venne creata, secondo la tradizione, dal console Spurio Carvilio Massimo Ruga, con l'aggiunta di una sbarretta verticale alla preesistente C (derivata dal gamma, \u0393, dell'alfabeto greco) per distinguere dal suono sordo il suono sonoro (la lingua etrusca, a differenza del latino, non aveva queste due consonanti in opposizione fonologica). Fino allora i Romani usavano la \"C\" per entrambi i suoni, e tale uso si ritrova in alcune abbreviazioni mantenute anche in epoca classica e post-classica: ad esempio, \"C.\" e \"Cn.\" per i \"praen\u014dmina\" \"Gaius\" e \"Gnaeus\" rispettivamente. (Le grafie \"Caius\" e \"Cnaeus\", al pari dell'italianizzazione \"Caio\" usata in riferimento a personaggi dell'antica Roma, sebbene si possano trovare perfino in libri scolastici di storia antica, sono filologicamente errate).\nPer l'evoluzione del grafema, vedi C."}
{"id": "23325", "revid": "125954149", "url": "https://it.wikipedia.org/wiki?curid=23325", "title": "Ratisbona", "text": "Ratisbona (in tedesco: \"Regensburg\", in bavarese: \"Rengschburg\", letteralmente: \u00abfortezza sul Regen\u00bb, in ceco: \"\u0158ezno\") \u00e8 una citt\u00e0 extracircondariale della Baviera.\nDal 13 luglio 2006 il centro storico della citt\u00e0 fa parte del patrimonio dell'umanit\u00e0 dell'UNESCO.\nGeografia fisica.\nTerritorio.\nRatisbona sorge nella parte centrale della Baviera (sud est della Germania), nell'alto corso del Danubio presso la confluenza con il suo affluente Regen, a breve distanza dai rilievi della Selva Bavarese e della Selva Boema a est e del Giura francone a nordovest; sorge a una quota di 342 metri sul livello del mare.\nDal punto di vista amministrativo, la citt\u00e0 di Ratisbona confina con i comuni di Lappersdorf, Zeitlarn, Wenzenbach, Tegernheim, Barbing, Neutraubling, Obertraubling, Pentling, Sinzing e Pettendorf, tutti facenti parte del suo circondario.\nClima.\nLa citt\u00e0 ha un clima di tipo temperato umido (\"Cfb\" nella classificazione climatica di K\u00f6ppen), caratterizzato da inverni piuttosto freddi ed estati tiepide; le temperature medie (periodo 1971-2000) oscillano da in gennaio (il mese pi\u00f9 freddo) a in luglio (quello pi\u00f9 caldo). Conformemente alle caratteristiche dei climi temperati centroeuropei, le precipitazioni non sono abbondanti ( annui in media), con massimi estivi (luglio , mese pi\u00f9 piovoso) e minimi relativi invernali (febbraio , mese meno piovoso).\nStoria.\nIl primo insediamento risale all'et\u00e0 della pietra. Il nome della citt\u00e0 odierna deriva dal celtico \"Radasbona\", che era riferito a un insediamento nelle vicinanze. Nell'anno 90, i Romani vi costruirono un piccolo forte, appartenente al sistema difensivo del \"limes germanico-retico\", mentre nel 179 venne edificata una fortezza legionaria per la \"Legio III Italica\" sotto l'impero di Marco Aurelio.\n\"Castra Regina\" (il nome romano di Ratisbona) divenne la capitale della Rezia; tra il 356 e il 358 un'invasione di Iutungi e di Alamanni la distrusse. \nNell'epoca merovingia Ratisbona era la sede dei duchi Agilolfingi e la capitale della Baviera.\nAttorno al VI secolo giunsero missionari irlandesi che introdussero la religione cristiana, ad opera principalmente dell'abate San Colombano e l'opera missionaria evangelizzatrice iniziata dall'Abbazia di Luxeuil anche con Sant'Eustasio successore di Colombano, e proseguita con le sue fondazioni monastiche attorno al lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\", fra cui spiccano quelle del monaco e compagno di Colombano San Gallo, San Ruperto (l'apostolo della Baviera) e di San Magno fondatore dell'abbazia di F\u00fcssen.\nNel 739 Bonifacio di Magonza, considerato il patrono della nazione tedesca, fond\u00f2 la diocesi di Ratisbona. La citt\u00e0 raggiunse il suo apice politico e economico nel XII e XIII secolo, quando si trov\u00f2 all'incrocio di grandi strade commerciali molto importanti. Da questo tempo datano i principali monumenti della citt\u00e0, lo \"Steinerne Br\u00fccke\" (ponte di pietra con una lunghezza di 310 metri sul Danubio, costruito tra 1135 e 1146), la cattedrale gotica (consacrata nel 1276), l'\"Altes Rathaus\" (Antico palazzo municipale) e le torri patrizie.\nNel 1245 l'imperatore Federico II elev\u00f2 Ratisbona a \"Freie Reichsstadt\" (citt\u00e0 libera dell'Impero) e le diede una certa autonomia politica nell'impero. In seguito Ratisbona diminu\u00ec d'importanza rispetto ad altre grandi citt\u00e0 bavaresi come Norimberga e Augusta.\nNel corso dei secoli seguenti numerosi \"Reichstag\" (assemblee dei principi del Sacro Romano Impero) vi ebbero luogo, in particolare la Dieta del 1541. Dal 1663 la citt\u00e0 fu persino la sede unica di questa istituzione permanente (\"Immerw\u00e4hrender Reichstag\"). Fu inoltre a Ratisbona dove l'Impero si sciolse sotto la pressione delle truppe napoleoniche nel 1806 (\"Reichsdeputationshauptschluss\"). Nel 1810 la citt\u00e0 venne annessa dal nuovo regno di Baviera, creato da Napoleone. Cadde al livello di citt\u00e0 provinciale per pi\u00f9 di 150 anni.\nDurante la Seconda guerra mondiale la citt\u00e0 fu colpita dai bombardamenti alleati poich\u00e9 ospitava le fabbriche Messerschmitt, produttrici dei caccia Bf 109. Nei pressi della citt\u00e0 fu anche istituito un sottocampo del campo di concentramento di Flossenb\u00fcrg. Dopo la guerra la citt\u00e0 attir\u00f2 diverse grandi imprese, soprattutto del settore automobilistico (la BMW produce qui le sue Serie 1, Serie 3 e le Z4 E89) e dell'industria elettronica (Siemens, AEG, Toshiba). Anche la fondazione della 4\u00ba universit\u00e0 bavarese nella citt\u00e0 contribu\u00ec allo sviluppo di Ratisbona.\nPrima di diventare arcivescovo di Monaco, cardinale e poi papa Benedetto XVI, Joseph Ratzinger v'insegn\u00f2 teologia. Vi \u00e8 poi tornato da pontefice prima nel 2006 per tenere una lezione e nel 2009, insieme al fratello Georg, in visita alla tomba dei genitori e della sorella sepolti nel cimitero di Ziegetsdorf.\nMonumenti e luoghi d'interesse.\nEdifici civili.\nNella Zieroldsplatz di Kohlemmarkt a Ratisbona \u00e8 collocata una statua di don Giovanni d'Austria. Questo monumento, eseguito nel 1978, \u00e8 stato collocato nel 400\u00ba anniversario della morte di don Giovanni d'Austria ed \u00e8 la fedele replica dell'originale esistente a Messina in piazza Lepanto e commissionata dal senato messinese ad Andrea Calamech nel 1572.\nSport.\nLo SSV Jahn Regensburg \u00e8 la societ\u00e0 calcistica cittadina.\nI Regensburg Legion\u00e4re sono la squadra di Baseball cittadina. Attualmente militano nella Bundesliga e lo stadio cittadino \u00e8 stato sede della prima fase della IBAF Baseball World Cup 2009."}
{"id": "23326", "revid": "33689", "url": "https://it.wikipedia.org/wiki?curid=23326", "title": "H", "text": "H o h (chiamata acca in italiano) \u00e8 l'ottava lettera dell'alfabeto latino e di quello italiano. Il simbolo maiuscolo pu\u00f2 anche rappresentare la lettera \"eta\" dell'alfabeto greco o la \"en\" dell'alfabeto cirillico. Il simbolo minuscolo, invece, \u00e8 la consonante fricativa glottidale sorda (o fricativa glottale sorda) nell'alfabeto fonetico internazionale; sempre in fonetica, poi, \"h\" rappresenta una laringale del proto-indoeuropeo.\nStoria.\nLa lettera deriva dalla \"heth\" fenicia, che indicava un'aspirazione, forse [\u0127] : la sua forma rappresentava probabilmente un recinto chiuso. \nMentre alcuni dialetti greci ne ricavarono la lettera Heta, l'alfabeto greco ionico ne utilizz\u00f2 solo la forma maiuscola per il suono della eta (\u03b7), ma nell'alfabeto latino \u00e8 stata usata con il suo valore fonetico originario . L'acca ha nella lingua italiana una lunga e movimentata storia. Alla fine del Quattrocento e soprattutto a partire dal Cinquecento, alcuni scrittori (per esempio, l'umanista Aldo Manuzio) pensarono di abolirla completamente, anche dalle forme del verbo \u00abavere\u00bb. Sono famose le parole di Ludovico Ariosto: \u00abChi leva la \"H\" all'huomo non si conosce huomo, e chi la leva all'honore, non \u00e8 degno di honore\u00bb.\nL'edizione del 1691 del Vocabolario degli Accademici della Crusca stabilisce in modo pressoch\u00e9 definitivo che la lettera acca va mantenuta solo nelle quattro forme del verbo \u00abavere\u00bb per distinguerle dalle omofone. Dato che tale regola costituisce un'eccezione nel sistema grafico italiano, da pi\u00f9 parti fu avanzata la proposta di eliminare la lettera h e affrontare il problema della distinzione delle forme con altre indicazioni, ad esempio ponendo l'accento sulle quattro voci verbali (\u00ab\u00f2\u00bb, \u00ab\u00e0i\u00bb, \u00ab\u00e0\u00bb, \u00ab\u00e0nno\u00bb invece di \u00abho\u00bb, \u00abhai\u00bb, \u00abha\u00bb, \u00abhanno\u00bb), analogamente a quanto avviene in altri casi simili. \nNell'Ottocento, Pietro Fanfani (1815-1879) e Giuseppe Rigutini (1829-1903) furono fautori della acca, mentre Policarpo Petrocchi preferiva le forme accentate, suggerite pure dalla Societ\u00e0 Ortografica Italiana.\nLa controversia \u00e8 proseguita per tutto il periodo compreso tra le due guerre. La rivista di Giuseppe Bottai, \"Critica fascista\", usava il verbo \u00abavere\u00bb senza l'acca, che veniva normalmente bandita anche nelle scuole elementari.\nNel secondo dopoguerra l'uso delle forme accentate \u00e8 andato sempre pi\u00f9 rarefacendosi, e attualmente le forme con l'acca sono quelle generalmente insegnate nelle scuole e indicate come corrette nelle grammatiche.\nIn italiano.\nIn italiano la lettera h non ha alcun vero valore fonologico, ma rappresenta un vero e proprio \"grafema diacritico\". Gli usi principali sono due:\nAltri usi meno comuni, derivati da parole o consuetudini grafiche arcaiche o derivate da altre lingue:\nLatino.\nNella lingua latina classica, la lettera H era la normale realizzazione della fricativa glottidale sorda, fonema presente nel latino nativo in molte parole.\nEra pronunciata aspirata, ed era quasi considerata come vocale anzich\u00e9 come consonante; di solito si trova a inizio parola, a eccezione di alcune parole come 'mihi'.\nLe consonanti aspirate vennero importate dal Greco, suoni non presenti nel latino standard, come nel caso dei digrammi PH, TH, CH, che in greco erano rappresentate da lettere singole (\u03a6, \u0398 e \u03c7), in queste trascrizioni permisero a questi suoni di entrare nella lingua latina, pronunciate rispettivamente come [p\u02b0]. [t\u02b0]. e [k\u02b0].\nTuttavia, il fonema della fricativa glottidale sorda scomparve nel periodo medioevale, cos\u00ec come le consonanti aspirate mutarono pronuncia, \u00e8 ignoto per\u00f2 se cambiarono prima nelle rispettive consonanti aspirate [\u0278],[\u03b8], [\u0283] e [\u03c7], come probabilmente accade anche nel greco, nel caso della parola \"\"ph\u012dl\u014fs\u014fph\u012da\",\" pronunciata in epoca classica a una pronuncia intermedia infine all'italiano \"filosofia\" oppure persero l'aspirazione e divennero semplicemente pronunciate come le normali consonanti non aspirate, come nel caso del digramma CH in Italiano, che ritiene la pronuncia dell'occlusiva velare sorda [k] per la lettera C davanti alle vocali anteriori [\u025b], [i] ed [e] altrimenti pronunciata [t\u0361\u0283]."}
{"id": "23329", "revid": "466539", "url": "https://it.wikipedia.org/wiki?curid=23329", "title": "Piazza Fontanesi", "text": "Piazza Antonio Fontanesi \u00e8 una piazza di Reggio Emilia.\nStoria.\nDi forma rettangolare, alberata da tigli e circondata da portici su due lati, il marted\u00ec e il venerd\u00ec \u00e8 sede di mercato, tradizionalmente per frutta e ortaggi.La piazza nacque in seguito alla demolizione dell'isolato su cui sorgevano case, il convento e la chiesa parrocchiale di Santa Maria Maddalena, avvenuta nel 1783. Rimasta piazza del mercato e addirittura con macerie per quasi un secolo, fu sistemata a fine Ottocento con la piantumazione di alberi ad alto fusto e intitolata ad Antonio Fontanesi.\nLa pavimentazione moderna evidenzia la suddetta area e il percorso del canale del Secchia, (o Canale Maestro),sul lato orientale, che un tempo attraversava la citt\u00e0 e il cui ricordo \u00e8 rimasto nella toponomastica di alcune vie circostanti. Nella parte meridionale ospitava una conceria. Qui operava il Treguano, durante mercati e commerci di bestiame. Si affacciano sulla piazza alcuni eleganti palazzi, tra i quali il quattrocentesco palazzo Calcagni (poi Friggieri poi Chierici).\nBibliografia.\nA. Cenci, D. Menozzi, A. Spaggiari, \"Viaggio nella Reggio Scomparsa\", Antiche Porte editrice, Reggio Emilia 2020."}
{"id": "23330", "revid": "125461425", "url": "https://it.wikipedia.org/wiki?curid=23330", "title": "Bruce McLaren", "text": " Il suo nome sopravvive nel McLaren F1 Team, uno dei pi\u00f9 importanti del campionato di Formula 1.\nCarriera.\nGli esordi.\nFiglio di Les e Ruth McLaren, i genitori erano proprietari di una stazione di servizio e di un'officina a Remuera, Auckland. Bruce spendeva tutto il suo tempo nell'officina. A nove anni McLaren contrasse la malattia di Legg-Calv\u00e9-Perthes. Nonostante i medici gli avessero predetto che non avrebbe pi\u00f9 camminato, dopo due anni in trazione riusc\u00ec a riprendere le normali funzioni delle gambe, pur continuando a zoppicare leggermente, con la sinistra pi\u00f9 corta della destra.\nLes McLaren restaur\u00f2 una vecchia Austin 7 Ulster che il giovane Bruce us\u00f2 nel 1952, a 15 anni, per partecipare a una corsa in salita. Due anni dopo prese parte alla sua prima vera gara in circuito, dimostrando buone doti. Pass\u00f2 dalla Austin ad una Ford 10 special e ad una Austin-Healey, quindi alla Cooper-Climax di F2. Inizi\u00f2 immediatamente a modificarla e migliorarla; in questo eccelse e fu secondo nel campionato neozelandese del 1957-58.\nLa sua prestazione nel Gran Premio di Nuova Zelanda del 1957 fu notata da Jack Brabham, che lo avrebbe in seguito invitato a correre per lui. L'organizzazione del Gran Premio Internazionale di Nuova Zelanda lo selezion\u00f2 per il suo programma \"Driver in Europe\", che mirava a dare ai piloti neozelandesi pi\u00f9 promettenti la possibilit\u00e0 di passare un intero anno a fare esperienza con i migliori del mondo. McLaren fu il primo vincitore e Chris Amon lo segu\u00ec poi.\nMcLaren and\u00f2 alla Cooper e vi rest\u00f2 sette anni. Corse in Formula 2 e fu iscritto al Gran Premio di Germania del N\u00fcrburgring, nel quale le auto di F1 e F2 correvano assieme. Stup\u00ec arrivando primo tra le F2 e quinto in classifica generale.\nFormula 1.\nMcLaren si un\u00ec alla squadra di F1 della Cooper, al fianco di Jack Brabham, nel 1958 e vinse il Gran Premio degli Stati Uniti 1959, all'et\u00e0 di 22 anni, diventando il pi\u00f9 giovane vincitore di GP fino a quell'epoca (43 anni dopo, un altro neozelandese, Scott Dixon, divenne il pi\u00f9 giovane vincitore su auto a ruote scoperte, quando all'et\u00e0 di 20 anni, 9 mesi e 14 giorni vinse il Gran Premio di Lehigh Valley della formula Indycar).\nMcLaren vinse anche il Gran Premio di Monaco 1962 e l'anno seguente fond\u00f2 la \"Bruce McLaren Motor Racing Ltd\", ma continu\u00f2 a correre e vincere con la Cooper (GP di Nuova Zelanda del 1965). Bruce \u00e8 ancora tra i 10 piloti pi\u00f9 giovani della storia ad aver vinto un Gran Premio di Formula 1.\nPilota e costruttore.\nMcLaren lasci\u00f2 la Cooper e diede vita alla sua squadra corse, con il copilota Denny Hulme (anch'egli neozelandese, che divenne campione del mondo nel 1967). Vinse il primo GP su una sua auto a Spa nel 1968 mentre Hulme vinse due volte su una McLaren-Ford. Fu nella progettazione che McLaren mostr\u00f2 fiuto e ingegnosit\u00e0. Quando la serie CanAm divenne popolare tra gli appassionati di Canada e USA, le nuove McLaren finirono due volte seconde e due volte terze in sei gare. Nel 1967 vinsero cinque delle sei gare e nel 1968 quattro su sei. L'anno seguente le McLaren si dimostrarono imbattibili vincendo 11 gare su 11. In una gara occuparono le prime tre posizioni (McLaren, Hulme e Dan Gurney).\nLa morte.\nMcLaren perse la vita su una sua vettura da CanAm: stava provando la nuova McLaren M8D sul circuito di Goodwood quando usc\u00ec di strada e and\u00f2 a sbattere contro una torretta di commissari abbandonata. Bruce McLaren \u00e8 sepolto nel cimitero di Waikumete, ad Auckland. Nel 1991 fu inserito nella \"International Motorsports Hall Of Fame\"."}
{"id": "23331", "revid": "76963", "url": "https://it.wikipedia.org/wiki?curid=23331", "title": "Emilio Bianchi (incursore)", "text": "Prest\u00f2 servizio come operatore nella X\u00aa Flottiglia MAS della Regia Marina durante la seconda guerra mondiale con il grado di capo di terza classe palombaro, venendo decorato con la medaglia d'oro al valor militare.\nBiografia.\nArruolatosi come volontario nella Regia Marina nel 1932, entr\u00f2 a fare parte del corpo dei palombari dopo aver frequentato il corso di specializzazione presso la scuola CREM di Varignano (La Spezia).\nFu imbarcato dapprima sulla nave idrografica \"Ammiraglio Magnaghi\", compiendo missioni nell'Egeo e nel Mar Rosso, e poi, nel 1934, venne trasferito sull'incrociatore \"Fiume\", a bordo del quale ottenne la promozione a sottocapo.\nTerminato il servizio sulla R.N. Fiume, venne aggregato al primo gruppo sommergibili di La Spezia e, infine, dopo essere stato promosso a sergente, fu destinato alla X\u00aa Flottiglia MAS, dove partecip\u00f2 all'addestramento che lo avrebbe portato alla qualifica di operatore di mezzi di assalto subacquei.\nNel secondo conflitto mondiale.\nAllo scoppio della seconda guerra mondiale partecip\u00f2 con il grado di 2\u00b0 capo palombaro agli attacchi dell'autunno 1940 della roccaforte inglese di Gibilterra; quindi, nel dicembre 1941, partecip\u00f2 all'attacco alla base navale inglese di Alessandria d'Egitto.\nDopo essersi avvicinato al porto inglese grazie al sommergibile Scir\u00e8, prese posto come 2\u00b0 operatore del siluro a lenta corsa n. 221 condotto dal tenente di vascello Luigi Durand de la Penne. I due portarono sotto la corazzata inglese HMS \"Valiant\" il mezzo esplosivo; tuttavia il Bianchi dovette riemergere a causa di un'intossicazione da ossigeno dovuta al malfunzionamento del suo respiratore e allo sforzo immane dovuto alle cinque ore di immersione.\nAvvistato nel buio, in acqua, da una sentinella, venne catturato e condotto a bordo insieme a Luigi Durand de la Penne. I due incursori italiani furono interrogati dagli ufficiali inglesi e, rifiutandosi di fornire al nemico informazioni, furono entrambi rinchiusi in un locale sotto la linea di galleggiamento. Salvatosi dopo lo scoppio della carica esplosiva collocata sotto la chiglia della nave in cui era tenuto prigioniero, venne portato in un campo di prigionia nel quale rimase sino dopo l'armistizio del settembre 1943. Il 31 agosto 1944 gli venne conferita per l'azione nel porto di Alessandria d'Egitto la medaglia d'oro al valor militare.\nNel dopoguerra.\nPromosso per meriti di guerra capo di 3\u00aa classe e di 2\u00aa classe, fu promosso a capo di 1\u00aa classe palombaro nel 1954. Divenuto ufficiale del CEMM, fu assegnato dapprima al centro subacqueo di Varignano, poi al Nucleo Sminamento di Genova e per ultimo all'Accademia Navale di Livorno; fu infine posto in congedo con il grado di capitano di corvetta.\nIl 18 dicembre 2004, nell'anniversario dell'attacco di Alessandria d'Egitto, presenzi\u00f2 al varo del nuovo sottomarino \"Scir\u00e8\".\nIn occasione del suo centesimo compleanno, nel 2012, venne omaggiato dal presidente della repubblica con una medaglia commemorativa. Emilio Bianchi mor\u00ec all'et\u00e0 di 103 anni a Torre del Lago (Viareggio) nel 2015.\nLa Marina Militare, il 25 gennaio 2020, ha varato una fregata della classe FREMM intitolata a Emilio Bianchi (F589). Tuttavia tale unit\u00e0 navale non entrer\u00e0 mai in servizio, come la precedente (\"Spartaco Schergat\" F598), in quanto, a seguito di accordi bilaterali con l'Egitto, le due fregate sono state vendute alla marina nordafricana."}
{"id": "23332", "revid": "1988230", "url": "https://it.wikipedia.org/wiki?curid=23332", "title": "Giuseppe Bianchi (astronomo)", "text": "Dopo gli studi in matematica, fisica e astronomia a Padova, dal 1819 insegn\u00f2 astronomia presso l'Universit\u00e0 di Modena e Reggio Emilia. Nel 1826, sotto la sua direzione, venne costruita la Specola di Modena. Nel 1859, per ragioni politiche, si trasfer\u00ec presso l'Osservatorio privato del marchese Montecuccoli, sempre a Modena, lasciando invece la direzione della Specola di Modena a Pietro Tacchini, giovane e promettente astronomo che era stato suo allievo.\nFece parte della Commissione dei Pesi e Misure e di numerose accademie scientifiche e fu segretario della Societ\u00e0 italiana delle Scienze. \nNel 1834 fu pubblicato il volume degli \"Atti del Reale Osservatorio di Modena\" con descrizione della Specola e tutti i lavori e le osservazioni eseguiti fino a quell'anno."}
{"id": "23333", "revid": "203463", "url": "https://it.wikipedia.org/wiki?curid=23333", "title": "Luigi Bianchi", "text": "Biografia.\nEra figlio di Francesco Saverio, insigne giurista e senatore del Regno d'Italia. Come il suo amico e collega Gregorio Ricci-Curbastro, Bianchi studi\u00f2 alla Scuola Normale Superiore di Pisa con Enrico Betti, eminente studioso di geometria e algebra, oggi ricordato per i suoi contributi fondanti alla topologia, e con Ulisse Dini, altra figura di spicco esperto di teoria delle funzioni. \nBianchi fu fortemente influenzato dalle idee sulla geometria di Bernhard Riemann e dal lavoro di Sophus Lie e Felix Klein sui gruppi di Lie. Bianchi divenne docente alla Normale di Pisa nel 1896, dove trascorse il resto della sua carriera. A Pisa, tra i suoi colleghi, c'era anche il talentuoso Ricci. Nel 1900 Bianchi e Dini supervisionarono la tesi di laurea del noto esperto di analisi e geometria Guido Fubini.\nNel 1898, Bianchi elabor\u00f2 la classificazione di Bianchi delle nove possibili classi di isometrie delle variet\u00e0 riemanniane a tre dimensioni, che equivale a classificare gli isomorfismi di un'algebra di Lie tridimensionale e reale, completando cos\u00ec il lavoro di Lie stesso, che aveva classificato le algebre complesse.\nGrazie al lavoro di Luther P. Eisenhart e Abraham Haskel Taub, la classificazione gioc\u00f2 un ruolo importante nello sviluppo della teoria della relativit\u00e0 generale. Le nove classi di isometrie, che possono riguardare l'algebra di Lie, i gruppi di Lie, o le variet\u00e0 riemanniane a tre parametri, sono spesso chiamate collettivamente gruppo di Bianchi.\nNel 1902, Bianchi riscopr\u00ec quelle che oggi si chiamano identit\u00e0 di Bianchi per il tensore di Riemann, che hanno un ruolo molto importante nella relativit\u00e0 generale (sono essenziali per capire le equazioni di campo di Einstein); queste identit\u00e0 erano state trovate da Ricci per primo attorno al 1889, ma accantonate da lui stesso. Tuttavia, le identit\u00e0 di Bianchi contratte, che sono sufficienti per dimostrare che il tensore di Einstein si annulla identicamente, erano state pubblicate da Aurel Voss nel 1880.\nDal 1924 fu membro dell'Accademia delle scienze di Gottinga.\nIl 18 settembre 1924 venne eletto senatore nella XXVII legislatura del Regno d'Italia. \n\u00c8 sepolto nel Cimitero Monumentale di Pisa."}
{"id": "23334", "revid": "238230", "url": "https://it.wikipedia.org/wiki?curid=23334", "title": "Francesco Bianchini", "text": "Ha scoperto tre comete: la prima nel 1684 (C/1684 N1), la seconda nel 1702 (C/1702 H1) assieme a Philippe de La Hire, la terza nel 1723 (C/1723 T1), di cui per\u00f2 fu solo uno scopritore indipendente.\nBiografia.\nStudia presso i gesuiti a Bologna dal 1673 al 1680 e poi, dal 1680 al 1684, teologia, anatomia, botanica, matematica, fisica e astronomia nell'Universit\u00e0 di Padova. Qui si appassiona soprattutto di astronomia, sotto la guida di Geminiano Montanari.\nSi trasferisce a Roma nel 1684, sotto la protezione del cardinale Ottoboni, a studiare diritto per volont\u00e0 del padre; si occuper\u00e0 cos\u00ec, in qualche occasione, di tutelare lo Stato pontificio nei conflitti con il Regno di Napoli e l'Impero.\nConosce Leibniz nel 1689; in quell'anno, durante le opere di scavo di un pozzo presso Torre Annunziata, sono rinvenuti muri ed epigrafi che il Bianchini attribuisce alla citt\u00e0 di Pompei, della quale si era perduta ogni traccia e nel 1693, in seguito a ulteriori scavi, l'ipotesi viene confermata.\nCustode della Biblioteca Ottoboniana, inizia la stesura dell\"'Istoria universale\" che interrompe alla fine dell'impero assiro; sembra che volesse renderla pubblica per acquisire titoli a un concorso a primo custode della Biblioteca Vaticana che tuttavia non vincer\u00e0. La morte del padre nel 1698 lo richiama a Verona; nel lungo viaggio conosce Antonio Magliabechi, Apostolo Zeno, Antonio Vallisneri e ha una corrispondenza con Ludovico Antonio Muratori.\nA Roma, l'anno dopo, riprende la sua \"Istoria\". Muore Alessandro VIII e nel maggio 1699 il cardinale Albani viene eletto papa, assumendo il nome di Clemente XI. Suo estimatore da anni, il papa lo nomina cameriere d'onore e segretario della Congregazione del Calendario; nel 1701 gli commissiona la creazione di una meridiana nella basilica di Santa Maria degli Angeli e dei Martiri. La commissione incaricata doveva verificare la validit\u00e0 della riforma gregoriana del calendario e determinare con esattezza la data della Pasqua, da celebrare la prima domenica dopo il plenilunio che segue l'equinozio di primavera.\nLa meridiana viene inaugurata da Clemente XI il 6 ottobre 1702: una linea di bronzo di 45 metri che si stende sul pavimento della crociera della basilica romana di Santa Maria degli Angeli e dei Martiri; a destra della linea sono rappresentati i segni zodiacali delle costellazioni estive e autunnali; a sinistra quelli delle costellazioni primaverili e invernali, alle due estremit\u00e0 sono i segni delle costellazioni del Cancro e del Capricorno. Su di essa il sole proietta la luce attraverso un foro \"eliottrico\" di alcuni centimetri, all'altezza di venti metri sulla parete volta a mezzogiorno.\nNel 1703 \u00e8 presidente delle antichit\u00e0 di Roma. Gli scavi da lui diretti nel 1705 sull'Aventino portano alla scoperta di un planisfero egizio del III secolo; anni dopo, gli scavi sul Palatino portano alla luce la Domus Flavia e si scopre il colombario degli schiavi e dei liberti di Livia Drusilla sulla via Appia. Studia l'atlante farnesiano, il pi\u00f9 antico degli antichi globi celesti conosciuti e ne stabilisce la data al II secolo d.C. Progetta un museo d'antichit\u00e0 sacra (che non sar\u00e0 per\u00f2 realizzato).\nAlla fine del 1704 il Muratori lo nomina, senza interpellarlo, presidente della \"Repubblica letteraria d'Italia\". Il Bianchini reagisce duramente, rifiutando la carica e rompendo definitivamente i rapporti col Muratori. Si \u00e8 detto che il Bianchini, scienziato cosmopolita, considerasse espressione di grettezza ogni manifestazione puramente nazionale. In realt\u00e0 il Bianchini era, oltre che un eminente scienziato, anche un funzionario pontificio che guardava con diffidenza a iniziative, come quella dell'abate Muratori, sospette di creare difficolt\u00e0 allo Stato della Chiesa. Cos\u00ec giudic\u00f2 negativamente anche il \"Giornale de' Letterati\" e, in veste di qualificatore del Sant'Uffizio, l'edizione di Benedetto Bacchini del \"Liber pontificalis\" di Agnello Ravennate, oltre a condannare apertamente come sediziosa l'Istoria civile del Regno di Napoli di Pietro Giannone.\nNel 1705 \u00e8 membro dell'Accademia delle Scienze di Parigi; l'anno dopo, per primo in Europa, rif\u00e0 gli esperimenti newtoniani di rifrazione prismatica della luce, scrivendo allo stesso Newton la conferma delle sue esperienze.\nNel 1712 il Bianchini \u00e8 incaricato di consegnare a Parigi la berretta cardinalizia ad Armand de Rohan. Visita anche il Belgio, i Paesi Bassi e, nel 1713, l'Inghilterra, dove diviene membro dell'Accademia reale di Londra e conosce Swift, Halley e soprattutto Newton.\nA Roma nel 1713, studia la determinazione di una linea meridiana dal Tirreno all'Adriatico: i risultati furono resi noti dopo la sua morte e si dimostrarono poco esatti. Studia il pianeta Venere fino agli ultimi anni, credendo di scoprirne le macchie e fissandone il tempo di rotazione in 240,33 giorni. Nel 1727 il Bianchini ne disegna la prima carta: nel Museo della Specola di Bologna \u00e8 conservato il suo globo del pianeta.\nBenedetto XIII lo nomina nel 1725 storiografo del sinodo romano e prefetto dell'archivio liberiano, nel 1729 ristampa tre volumi del \"Liber pontificalis\", mentre il quarto e ultimo viene edito postumo nel 1737.\nMuore di idropisia nel 1729 e viene sepolto nella basilica di Santa Maria Maggiore.\nOpere.\nGli scritti del Bianchini, per lo pi\u00f9 inediti, sono una sessantina e attengono alla storia, all'archeologia, alla botanica, alla fisica, alla matematica e all'astronomia; conservati soprattutto nella Biblioteca Capitolare di Verona e nella Biblioteca Vallicelliana di Roma, consistono in relazioni di scavo, rendiconti di viaggio, corrispondenza con scienziati ed eruditi, testi di conferenze, osservazioni astronomiche, manoscritti di progetti e disegni, la \"De lapide Antiati epistola\" sugli scavi archeologici dell'antica Anzio, il trattato sul calendario \"De Kalendario et Cyclo Caesaris\", una dissertazione sul problema della datazione della Pasqua, \"La Istoria Universale\" incompiuta, il \"Globus Farnesianus\", pubblicato nel 1752, \"Del Palazzo dei Cesari e la Camera ed inscrizioni sepulcrali de' liberti, servi ed ufficiali della casa d'Augusto\", le \"Hesperi et phosphori nova phaenomena sive observationes circa planetam Veneris\", pubblicate nel 1728, compendio delle osservazioni di Venere effettuate con un telescopio lungo 21 metri con la scoperta dell'inclinazione dell'asse del piano dell'orbita, le \"Astronomicae ac geographicae observationes selectae\", pubblicate a Verona nel 1737, mentre le \"Observationes circa fixas\" furono pubblicate solo nel 1902.\nLa \"Istoria universale\" fu progettata per narrare, dalla creazione del mondo ai suoi giorni, le vicende dell'umanit\u00e0 di tutti i continenti, dandone un quadro ordinato e organico; il Bianchini rileva i difetti delle opere dei cronologisti pubblicate fino ai suoi giorni: mancano di omogeneit\u00e0 come le opere degli antiquari. Per ottenere un'opera organica occorre riflettere sui fatti, coglierne la logica.\nSe il Bianchini, com'\u00e8 naturale, ribadisce la verit\u00e0 storica della tradizione biblica, si preoccupa anche di trovare documenti oggettivi, non fonti letterarie, dei fatti storici: fonti dunque archeologiche, numismatiche, etnologiche, linguistiche. Con questi dati certi cercava di storicizzare e trovare la nascosta verit\u00e0 del mito che, secondo lui, \u00e8 un'invenzione consapevole.\nFrancesco de Sanctis, ricordandolo brevemente nella sua famosa \"Storia della letteratura italiana\", coglie cos\u00ec lo spirito di questo moderno uomo di scienza: "}
{"id": "23335", "revid": "15756", "url": "https://it.wikipedia.org/wiki?curid=23335", "title": "Giorgio Bidone", "text": "Biografia.\nLaureatosi in matematica e idraulica presso l'Universit\u00e0 di Torino all'et\u00e0 di ventitr\u00e9 anni e, due anni pi\u00f9 tardi, in architettura civile, diventa membro dell'Accademia delle Scienze di Torino e viene nominato nel 1815 professore di idraulica. Nove anni pi\u00f9 tardi inizier\u00e0 ad insegnare anche geometria descrittiva.\nTra i pi\u00f9 insigni sperimentatori nel campo dell'idraulica, realizz\u00f2 i suoi lavori nello stabilimento della Parella, da lui stesso diretto per molti anni. Le sue ricerche riguardarono essenzialmente l'analisi e l'idraulica. Tra i suoi allievi ci furono Ercole Ricotti, Luigi Federico Menabrea e Carlo Ignazio Giulio.\nNel 1820 pubblica la memoria \"Experiences sur le remou et sur la propagation des ondes\", dove viene discusso fra l'altro il fenomeno idrodinamico noto ancora oggi come salto di Bidone (o \"risalto idraulico\").\nIntitolazioni.\nGli \u00e8 stata dedicata una via nel capoluogo subalpino nonch\u00e9 il laboratorio di ingegneria idraulica del Politecnico di Torino."}
{"id": "23336", "revid": "183694", "url": "https://it.wikipedia.org/wiki?curid=23336", "title": "Giuseppina Biggiogero Masotti", "text": "Biografia.\nNel 1912 consegu\u00ec il diploma di maestra; successivamente prosegu\u00ec negli studi di fisica e matematica, iscrivendosi al Politecnico di Milano. Nel 1918 pass\u00f2 al corso di laurea in Matematica all'Universit\u00e0 degli Studi di Pavia, laureandosi nel 1921, sotto la guida di Luigi Brusotti. Fu assistente a Pavia e docente al Politecnico di Milano.\nNel 1948 vinse la cattedra di Geometria al Politecnico di Milano dove insegn\u00f2 fino al 1969, anno del suo collocamento a riposo.\nStudi matematici.\nNumerosi sono gli argomenti trattati. Soprattutto importanti quelli concernenti l'isotopia nelle curve algebriche reali con massimi d'inclusione. Altro campo dei suoi interessi \u00e8 stato quello della Geometria integrale metrica. Si dedic\u00f2 inoltre agli studi di Geometria algebrica rivolti alla costruzione dei piani multipli (tripli e quadrupli) ottenuta dalle relative curve di diramazione.\nBiggiogero Masotti si interess\u00f2 anche di Storia della Matematica."}
{"id": "23338", "revid": "120307854", "url": "https://it.wikipedia.org/wiki?curid=23338", "title": "Pietro Blaserna", "text": "Dopo aver compiuto gli studi nelle universit\u00e0 di Vienna e Parigi, torn\u00f2 in Italia nel 1862, per insegnare all'Istituto Superiore di Firenze. L'anno successivo, gli fu affidata la cattedra di fisica sperimentale all'Universit\u00e0 di Palermo. Nel 1872, trasferitosi all'Universit\u00e0 di Roma, vi fond\u00f2 la \"Scuola Pratica di Fisica\". Nel 1879, fu nominato presidente del Consiglio di meteorologia e geodinamica, carica che ricopr\u00ec fino al 1907.\nNominato senatore del Regno d'Italia nel 1890, dal 1906 fu vicepresidente del Senato. Dal 1904 fu presidente dell'Accademia dei Lincei. Blaserna effettu\u00f2 molte ricerche e numerosi esperimenti in fisica sperimentale, in particolare sull'induzione, sull'indice di rifrazione, sul calore, sulla cinetica dei gas e in acustica.\nBiografia e carriera.\nNacque austriaco a Fiumicello nel 1836 da Matteo, ingegnere idraulico di Monfalcone, impegnato a dirigere i lavori di arginatura dell'Isonzo, e da Caterina Dietrich, tedesca. Ancora bambino si trasfer\u00ec con i genitori a Gorizia, andando ad abitare allo \"Studeniz\", l'odierna via Diaz, e dove comp\u00ec gli studi liceali. Si laure\u00f2 in fisica a Vienna, quasi ventunenne, nel 1856, con il massimo dei voti e l\u00ec cominci\u00f2 la sua carriera di ricercatore, per un triennio, come assistente di Andreas von Ettingshausen, allora direttore dell'Istituto di Fisica di Vienna, occupandosi di elettromagnetismo, per approdare, poi, a Parigi come assistente di Henri-Victor Regnault, rivolgendosi alla teoria cinetica dei gas.\nCon la nascita del Regno d'Italia, divenne cittadino italiano e fu chiamato nel 1862 \u2013 a soli 26 anni \u2013 a ricoprire la cattedra di fisica sperimentale prima all'Istituto di Studi Superiori di Firenze, poi, l'anno dopo, all'Universit\u00e0 di Palermo. Dieci anni dopo, si trasfer\u00ec, come titolare della cattedra di fisica sperimentale, all'Universit\u00e0 di Roma, di cui, nel 1874, fu pure, per un triennio, rettore. Fu nominato, quindi, senatore del Regno d'Italia nel 1890, e vicepresidente del Senato dal 1906 fino alla morte, avvenuta a Roma nel 1918. Scapolo, Blaserna viveva con due cani San Bernardo che, dopo la sua scomparsa, furono adottati dall'Istituto di Fisica.\nGli interessi scientifici di Blaserna furono svariati, spaziando dalle propriet\u00e0 dei gas reali allo studio della ionizzazione dell'aria, dalla termodinamica e l'ottica alla geofisica e l'elettrotecnica, dall'acustica alla \"fisica musicale\" (era pure un provetto suonatore di violino). La sua produzione scientifica ha interesse soprattutto per i contributi originali dati all'elettromagnetismo, che iniziarono gi\u00e0 nel suo periodo di assistentato a Vienna subito dopo la laurea. Tuttavia, a partire dagli anni '80 in poi, ridusse progressivamente il suo impegno nella ricerca scientifica attiva per dare un altrettanto importante contributo all'organizzazione didattica, scientifica e politica della stessa; in questo, riusc\u00ec a importare il meglio dei modelli culturali dei paesi europei che aveva visitato.\nNella didattica, Blaserna rivoluzion\u00f2 gli insegnamenti di matematica e fisica, che li riun\u00ec, nel 1874, nella Facolt\u00e0 di Scienze Matematiche, Fisiche e Naturali, struttura, questa, che sarebbe durata per oltre un secolo prima di essere riformata. Fu preside della Facolt\u00e0 di Scienze dal 1885 al 1891. Sui modelli istituzionali tedesco e francese, introdusse la \"Scuola Pratica di Fisica\" (ovvero, i vari corsi di laboratorio fisico) destinata agli studenti del primo biennio della Facolt\u00e0 di Scienze: questi potevano cos\u00ec, per la prima volta, \u201ctoccare con mano\u201d gli strumenti, nonch\u00e9 condurre esperimenti. Oltre che socio di alcune istituzioni ed accademie scientifiche straniere, nel 1873 divenne socio della R. Accademia dei Lincei, della quale fu vicepresidente dal 1900 al 1904, quindi presidente fino al 1916.\nAnche in quest'ultima istituzione, la sua opera organizzatrice si rivel\u00f2 preziosa. Dopo lo spostamento nella sede di Palazzo Corsini, sistem\u00f2 infatti i locali, la biblioteca e le pubblicazioni: in particolare, volle che i \"Rendiconti Lincei\" assumessero una puntuale periodicit\u00e0 quindicinale cos\u00ec da diffondere anche all'estero i lavori italiani nelle scienze matematiche, fisiche e naturali. Coordin\u00f2 il volume pubblicato dall'Accademia per conto del Senato al fine di celebrare i 50 anni dell'Universit\u00e0 d'Italia, riassumendo i contributi scientifici, tecnici e culturali del paese, e le prospettive di sviluppo.\nFond\u00f2, quindi, la Societ\u00e0 Italiana di Fisica, di cui fu il primo presidente, e l'Istituto per la Meteorologia e la Geodinamica, uno dei nuclei germinali del futuro Istituto Nazionale di Geofisica. In questo istituto, colloc\u00f2 fra l'altro uno dei suoi tanti allievi, Domenico Pacini, scopritore dei raggi cosmici nel 1911, anche se parte del merito della scoperta fu pure di Blaserna, che aveva portato, da Vienna a Roma, le relative tecniche di misurazione. Blaserna fu anche tra i fondatori del Club Alpino Italiano, nonch\u00e9 presiedette un congresso internazionale dei matematici tenutosi a Roma nel 1908. Inoltre, motivato da problematiche formali inerenti questioni di fisica sperimentale, diede alcuni contributi originali alla teoria delle funzioni speciali.\nNella sua passione per la musica, buon violinista egli stesso, scrisse, nel 1875, un trattato di fisica musicale, poi tradotto in francese e in inglese, nonch\u00e9 si occup\u00f2 anche, presente assieme ad Arrigo Boito nella Conferenza internazionale di Vienna del 1885 in rappresentanza dell'Italia, della standardizzazione della nota \"La3\", usata per l'accordatura degli strumenti e delle voci, la cui frequenza venne fissata a 435\u00a0Hz e che determina le caratteristiche del diapason standard (\"corista normale\"), quindi cre\u00f2 l'\"Istituto centrale del corista normale\", interno all'Istituto di Fisica di Roma.\nInfine, un altro cruciale contributo per cui Blaserna viene ricordato nella storia della scienza, fu la fondazione, all'interno dell'Istituto di Fisica, del \"Laboratorio fisico\" di via Panisperna, che avrebbe poi ospitato il famoso gruppo dei \u201cragazzi di via Panisperna\u201d (Fermi, Amaldi, D'Agostino, Majorana, Pontecorvo, Rasetti, Segr\u00e8) il cui lavoro porter\u00e0, tra le tante altre, alla scoperta della fissione nucleare artificiale. Ad ogni modo, Blaserna \u00e8 soprattutto ricordato per essere stato uno dei fondatori dell'Istituto di Fisica dell'Universit\u00e0 di Roma, nell'intenzione pi\u00f9 ampia di dare, al nuovo Regno d'Italia, le necessarie istituzioni per poter competere con le altre nazioni europee. Qui, dunque, cre\u00f2 una valida scuola di fisica in cui si formarono numerosi allievi ed assistenti, poi futuri docenti e scienziati in varie sedi universitarie italiane, fra i quali Damiano Macaluso, Orso Mario Corbino, Giovan Pietro Grimaldi, Quirino Majorana, Alfredo Pochettino, Laureto Tieri, Michele Cantone."}
{"id": "23339", "revid": "183694", "url": "https://it.wikipedia.org/wiki?curid=23339", "title": "Giovanni Boaga", "text": "Biografia.\nBoaga fu professore di geodesia e topografia all'Universit\u00e0 di Pisa e alla Sapienza di Roma; fu geodeta capo all'Istituto Geografico Militare di Firenze, dove si occup\u00f2 di cartografia e del catasto terreni.\nBoaga ide\u00f2 la proiezione di Gauss-Boaga, modificando la proiezione di Gauss nella rappresentazione cartografica dell'Italia per l'Istituto Geografico Militare.\nNell'anno 1960 ricevette la laurea ad honorem in ingegneria dalla Facolt\u00e0 di Ingegneria dell'Universit\u00e0 degli Studi (ora Politecnico) di Bari.\nFu presidente della Societ\u00e0 Geografica Italiana dal 1955 al 1961, anno della sua morte, avvenuta a Tripoli."}
{"id": "23343", "revid": "183694", "url": "https://it.wikipedia.org/wiki?curid=23343", "title": "Vinicio Boffi", "text": "Biografia.\nPer circa trent'anni, e fino al 1999 \u00e8 stato direttore del Gruppo nazionale per la fisica matematica, prima presso il Consiglio nazionale delle ricerche (CNR) e poi dell'Istituto nazionale di alta matematica (INdAM) Francesco Severi di Roma. \u00c8 stato presidente della Societ\u00e0 italiana di matematica applicata e industriale (SIMAI), dal 1990 al 2000 (per due mandati), e presidente onorario della medesima dal 2000. Dal 1978 \u00e8 stato Socio corrispondente dell'Accademia di scienze, lettere e arti di Modena.\nPubblicazioni.\nVinicio Boffi \u00e8 stato autore o coautore di articoli su riviste accademiche di fisica e matematica fra il 1960 e il 2002 ed \u00e8 stato autore o curatore di volumi e atti di convegni fra il 1957 e il 1996."}
{"id": "23344", "revid": "125888646", "url": "https://it.wikipedia.org/wiki?curid=23344", "title": "Transport Layer Security", "text": "Transport Layer Security (TLS) e il suo predecessore Secure Sockets Layer (SSL) sono dei protocolli crittografici di presentazione usati nel campo delle telecomunicazioni e dell'informatica che permettono una comunicazione sicura dalla sorgente al destinatario (\"end-to-end\") su reti TCP/IP (come ad esempio Internet) fornendo autenticazione, integrit\u00e0 dei dati e confidenzialit\u00e0 operando al di sopra del livello di trasporto.\nDiverse versioni del protocollo sono ampiamente utilizzate in applicazioni come i browser, l'e-mail, la messaggistica istantanea e il voice over IP. Un esempio di applicazione di SSL/TLS \u00e8 nel protocollo HTTPS.\nStoria.\nLo stack protocollare TCP/IP di Internet, diversamente dal modello ISO/OSI, non prevede di per s\u00e9 funzionalit\u00e0 di sicurezza per motivi storici legati all'uso principale della rete ai suoi primordi (semplice scambio di dati tra ricercatori nella comunit\u00e0 scientifica), e solo successivamente con l'apertura della Rete a fini pubblici le problematiche di sicurezza sono diventate via via sempre pi\u00f9 importanti da cui la necessit\u00e0 di inserire degli strati aggiuntivi che si occupino appunto di sicurezza.\nLe primissime implementazioni di SSL erano limitate a cifratura a chiave simmetrica di soli 40 bit a causa delle restrizioni imposte dal governo statunitense sull'esportazione di tecnologie crittografiche, per motivi di sicurezza nazionale. In altri termini, la limitazione della dimensione delle chiavi a 40 bit \u00e8 stata esplicitamente imposta per rendere la cifratura abbastanza debole da potere essere forzata (tramite l'uso di tecniche di ricerca brute force) dalle autorit\u00e0 giudiziarie che volessero decifrare il traffico cifrato, ma sufficientemente resistente agli attacchi da parte di entit\u00e0 con minori disponibilit\u00e0 di risorse tecnologico-finanziarie. Dopo diversi anni di controversie pubbliche, cause e l'ammissione da parte del governo statunitense di disponibilit\u00e0 sul mercato di prodotti per la cifratura migliori (sia all'interno che al di fuori degli Stati Uniti), alcuni aspetti delle restrizioni sono stati modificati. Le implementazioni moderne utilizzano chiavi per la cifratura simmetrica a 128 (o pi\u00f9) bit.\nTLS \u00e8 stato in seguito esteso da altri RFC, tra i quali:\nAttualmente le versioni SSL v2 e v3 sono considerate insicure. Di TLS vengono solitamente usate le versioni 1.2 e 1.3.\nAnche se attualmente un numero sempre maggiore di prodotti client e server supportano TLS o SSL in modo nativo, esistono ancora molti prodotti che non supportano tali protocolli. In questi casi \u00e8 possibile fare uso di prodotti che forniscono una cifratura SSL a s\u00e9 stante.\nDescrizione.\nIl protocollo TLS consente alle applicazioni client/server di comunicare attraverso una rete in modo tale da prevenire il \"tampering\" (manomissione) dei dati, la falsificazione e l'intercettazione. \u00c8 un protocollo standard IETF che, nella sua ultima versione, \u00e8 definito nella RFC 5246, sviluppata sulla base del precedente protocollo SSL da Netscape Communications.\nNell'utilizzo tipico di un browser da parte di utente finale, l'autenticazione TLS \u00e8 unilaterale: \u00e8 il solo server ad autenticarsi presso il client (il client, cio\u00e8, conosce l'identit\u00e0 del server, ma non viceversa cio\u00e8 il client rimane anonimo e non autenticato sul server). L'autenticazione del server \u00e8 molto utile per il software di navigazione e per l'utente. Il browser valida il certificato del server controllando che la firma digitale dei certificati del server sia valida e riconosciuta da una certificate authority conosciuta utilizzando una cifratura a chiave pubblica. Dopo questa autenticazione il browser indica una connessione sicura mostrando solitamente l'icona di un lucchetto.\nQuesta autenticazione, per\u00f2, non \u00e8 sufficiente per garantire che il sito con cui ci si \u00e8 collegati sia quello richiesto. Per esserne sicuri \u00e8 necessario analizzare il contenuto del certificato rilasciato e controllarne la catena di certificazione. I siti che intendono ingannare l'utente non possono utilizzare un certificato del sito che vogliono impersonare perch\u00e9 non hanno la possibilit\u00e0 di cifrare in modo valido il certificato, che include l'indirizzo, in modo tale che risulti valido alla destinazione. Solo le CA possono generare certificati validi con un'URL incorporata in modo che il confronto fra l'URL apparente e quella contenuta nel certificato possa fornire un metodo certo per l'identificazione del sito. Molto spesso questo meccanismo non \u00e8 noto agli utenti di internet ed \u00e8 causa di varie frodi dovute ad un uso non corretto del browser, non ad una debolezza del protocollo TLS.\nIl protocollo TLS permette anche un'autenticazione \"bilaterale\", tipicamente utilizzata in applicazioni aziendali, in cui entrambe le parti si autenticano in modo sicuro scambiandosi i relativi certificati. Questa autenticazione (definita mutua autenticazione) richiede che anche il client possieda un proprio certificato digitale cosa molto improbabile in un normale scenario.\nIn assenza di un'autenticazione bilaterale si possono utilizzare i protocolli TLS-PSK o Secure remote password (SRP) per garantire un'autenticazione sicura in assenza di un certificato.\nPrincipi di funzionamento.\nFasi.\nIl funzionamento del protocollo TLS pu\u00f2 essere suddiviso in tre fasi principali:\nNella prima fase, il client e il server negoziano il protocollo di cifratura che sar\u00e0 utilizzato nella comunicazione sicura, il protocollo per lo scambio delle chiavi e l'algoritmo di autenticazione nonch\u00e9 il Message authentication code (MAC). L'algoritmo per lo scambio delle chiavi e quello per l'autenticazione normalmente sono algoritmi a chiave pubblica o, come nel caso di TLS-PSK, fanno uso di una chiave precondivisa (Pre-Shared Key). L'integrit\u00e0 dei messaggi \u00e8 garantita da una funzione di hash che usa un costrutto HMAC per il protocollo TLS o una funzione pseudorandom non standard per il protocollo SSL.\nProtocolli impiegati.\nAll'interno di una sessione tipicamente vengono utilizzati i seguenti protocolli:\nSSLv2 non utilizzava l'RSA. Esiste una vulnerabilit\u00e0 per cui un hacker pu\u00f2 tentare ripetutamente di connettersi usando SSLv2, ottenendo ogni volta alcune informazioni sulla chiave crittografica. Alcuni \"client\", oltre al supporto a TLS, negli anni hanno mantenuto il supporto al precedente SSLv2, senza disabilitarlo; IIS, il server web di Microsoft, a partire dalla versione 7.0, e OpenSSL a partire dalla versione 1.0.2g (Marzo 2016) disabilitano SSLv2 per impostazione predefinita.\nSTARTTLS.\nSTARTTLS \u00e8 l'evoluzione del TLS, si differenzia per il fatto che consente di cifrare la connessione anche sulle porte originali o standard, ossia 110, 143 e 25, in questo caso il client che sfrutta tale protocollo chiede in prima istanza al server l'instaurazione di una connessione cifrata, quindi la sessione inizia \"in chiaro\" per poi diventare cifrata prima che venga trasmessa qualunque informazione sensibile o potenzialmente tale."}
{"id": "23345", "revid": "122652310", "url": "https://it.wikipedia.org/wiki?curid=23345", "title": "Tommaso Boggio", "text": "Si occup\u00f2 di meccanica, fisica matematica, geometria differenziale, analisi matematica e matematica finanziaria.\nBiografia.\nDopo gli studi tecnici presso la sezione fisico-matematica dell'Istituto Tecnico Sommeiller di Torino, nel 1895, anche grazie a Giuseppe Peano (quale membro della commissione esaminatrice) vinse una borsa di studio tramite cui pot\u00e9 studiare all'universit\u00e0 e laurearsi in matematica nel 1899, dove poi rimase come assistente alla cattedra di geometria analitica e proiettiva fino al 1903, quando, conseguita la libera docenza in fisica matematica, ebbe assegnato l'incarico di insegnamento di questa disciplina all'Universit\u00e0 di Pavia, quindi, avendo vinto un concorso nel 1905, pass\u00f2 alla cattedra di matematica finanziaria dell'Universit\u00e0 di Genova, l'anno successivo passando alla stessa cattedra a Torino, che resse fino al 1914. Nel 1908 vinse un concorso per professore ordinario di meccanica razionale presso l'Universit\u00e0 di Messina, l'anno seguente passando per la stessa cattedra a Firenze, quindi a quella di meccanica superiore di Torino, che resse fino al 1942, quando fu collocato a riposo. Dal 1942 al 1947 tenne pure l'insegnamento di matematiche complementari.\nI suoi studi e le sue ricerche si rivolsero soprattutto alla fisica matematica classica, in particolare alla teoria dell'elasticit\u00e0, l'elettromagnetismo, la meccanica dei continui, l'idrodinamica, la teoria del potenziale e delle funzioni armoniche.\nLavor\u00f2 poi con Pietro Burgatti, Roberto Marcolongo e, soprattutto, con Cesare Burali-Forti assieme a cui pervenne ad una formulazione invariante della meccanica classica valida anche per sistemi di riferimento non inerziali. Negli anni '20, Boggio, Burali-Forti, Burgatti e Marcolongo approfondirono ed estesero il calcolo vettoriale ed omografico che, nelle loro intenzioni, meglio si prestava quale strumento formale della fisica matematica rispetto al nuovo calcolo tensoriale di Gregorio Ricci Curbastro e Tullio Levi-Civita e che, all'incirca nello stesso periodo, riceveva sempre pi\u00f9 attenzione, anche grazie alle recenti applicazioni alla teoria della relativit\u00e0. \nCon Burali-Forti, poi, nel 1923 elabor\u00f2 ulteriormente il calcolo differenziale assoluto senza coordinate e, seguendo la strada aperta da Marcolongo per la relativit\u00e0 speciale, applic\u00f2 tale calcolo alla relativit\u00e0 generale, scrivendo al riguardo un opuscolo che con questa teoria polemizzava.\nAlcuni suoi lavori sull'equilibrio di membrane e piastre elastiche gli fruttarono, nel 1907, il premio Vaillant dell'Accademia delle Scienze di Parigi, su proposta di Henri Poincar\u00e9. Un altro riconoscimento scientifico importante, tra i molti ottenuti, fu il titolo di \"laur\u00e9at de l'Institut de France\". Fu inoltre Grand'Ufficiale dell'Ordine della Corona d'Italia, ufficiale dell'Ordine dei Santi Maurizio e Lazzaro e Socio nazionale dell'Accademia delle Scienze di Torino.\nFra gli allievi di Boggio, ricordiamo Cataldo Agostinelli."}
{"id": "23346", "revid": "599013", "url": "https://it.wikipedia.org/wiki?curid=23346", "title": "Ssl", "text": ""}
{"id": "23347", "revid": "57342", "url": "https://it.wikipedia.org/wiki?curid=23347", "title": "Enrico Boggio Lera", "text": "Biografia.\nEnrico Boggio Lera nacque il 6 marzo 1862 a Bardonecchia, dove suo padre Lorenzo, ingegnere, si era trasferito da Biella perch\u00e9 impegnato, per le ferrovie del Regno Sardo-Piemontese, nei lavori del traforo ferroviario del Frejus. Dopo la licenza liceale, vinse il concorso di ammissione alla R. Scuola Normale Superiore di Pisa, quindi si iscrisse alla Facolt\u00e0 di Scienze dell'Universit\u00e0 di Pisa.\nNel 1885, si laure\u00f2 con lode in fisica matematica con Vito Volterra, e la sua tesi \"Sulla cinematica dei mezzi continui\" \u00abfu pubblicata a spese dello Stato e venne richiesta da tutte le universit\u00e0 europee, per il suo valore scientifico e la straordinaria chiarezza di esposizione\u00bb.\nVenticinquenne, Boggio Lera ottenne, nel 1887, una cattedra di insegnamento al R. Istituto Tecnico di Sassari, dove conobbe la sua futura moglie, Virginia Manca, figlia del primario medico di quella citt\u00e0, da cui avr\u00e0 sette figli: Enrico, Benedetta, Carmela, Lorenzo, Renato, Franco e Clara.\nIl 3 luglio 1890, la R. Scuola Normale Superiore di Pisa gli conferiva, con pieni voti, il diploma di Magistero (come abilitazione all'insegnamento nelle scuole pubbliche).\nNel 1892, fu trasferito a Catania presso il locale R. Istituto Tecnico (oggi, Istituto di Istruzione Superiore \"C. Gemmellaro\") e, a partire dal 1893, insegn\u00f2 fisica e meccanica agraria anche nella locale Regia scuola di viticoltura ed enologia.\nNel 1900, la rivista \"L'elettricit\u00e0\" (di Milano) pubblic\u00f2 un estratto contenente i nomi di 204 scienziati italiani, tra cui l'allora trentottenne Enrico Boggio Lera, il cui apparecchio per la previsione dei temporali a distanza, presentato al \"Congresso internazionale di meteorologia\" di Parigi del 1900, aveva destato meraviglia ed interesse, venendo poi richiesto in molte stazioni meteorologiche del mondo.\nNel 1903, la R. Accademia dei Lincei gli confer\u00ec un premio per meriti scientifici, anche in relazione alla sua attivit\u00e0 pionieristica nel campo della radiotelegrafia e dell'elettrotecnica applicata. La stessa accademia, lo premier\u00e0 nuovamente nel 1905.\nNel 1904, conseguita, presso l'Universit\u00e0 di Catania, la libera docenza in fisica sperimentale, insegn\u00f2 alla Scuola Superiore di Magistero: \"Matematica per chimici e naturalisti\" a partire dal 1916-17, geodesia teoretica dal 1917 al 1924, meccanica razionale nell'anno accademico 1924-25 e chimica fisica dal 1925 al 1932. Nel 1933, and\u00f2 in pensione, ma continu\u00f2 nello studio e nella ricerca.\nIl 1\u00ba ottobre 1923, venne nominato professore del Ruolo d'Onore della Pubblica Istruzione e, il 10 ottobre 1925, Cavaliere dell'Ordine della Corona d'Italia, nonch\u00e9 Cavaliere Ufficiale, per gli eccezionali meriti di insegnante. Fu inoltre vice-presidente dell'Accademia Gioenia di Catania, della quale poi divenne \u2013 primo, in 139 anni di vita dell'Ente \u2013 socio emerito.\nBoggio Lera diede, fra gli altri, importanti contributi alla chimica fisica e termodinamica, calcolando il calore molecolare di vaporizzazione dei liquidi, alla radiotelegrafia senza fili (compiendo, in anni precedenti il 1897, esperimenti di radiotrasmissione a breve distanza gi\u00e0 prima di Guglielmo Marconi), alla cinematica dei mezzi continui e alla meteorologia, con la rilevazione elettrica dei fulmini. Realizz\u00f2 inoltre, dopo aver appreso vagamente su giornali la notizia della scoperta dei raggi X da parte di Wilhelm Conrad R\u00f6ntgen, per la prima volta in Italia, delle radiografie, ancor prima che venissero divulgate le tecniche adoperate da R\u00f6ntgen, alcune delle quali sono ancora conservate presso il Museo dell'Istituto Tecnico \"Carlo Gemmellaro\" di Catania.\nDediche in sua memoria.\nA Enrico Boggio Lera sono intitolati uno dei pi\u00f9 importanti istituti secondari catanesi, il Liceo statale Enrico Boggio Lera, nonch\u00e9 una piccola piazza nei pressi dello stadio sportivo \"Cibali\" di Catania; il 23 maggio 1963, venne inaugurato, nel \"viale degli Uomini Illustri\" della Villa Bellini di Catania, un busto in bronzo per lui realizzato dallo scultore Emilio Greco."}
{"id": "23348", "revid": "104485", "url": "https://it.wikipedia.org/wiki?curid=23348", "title": "Testi sacri ebraici", "text": "I testi sacri ebraici sono i testi sacri dell'ebraismo e della fede ebraica. Il pi\u00f9 importante \u00e8 il Pentateuco, che fa parte della raccolta nota sotto il nome di \"Tanakh\", che costituisce nella tradizione ebraica la \"Torah scritta\".\nNella \"torah orale\" (\"Talmud\") sono presenti tutte le discussioni in cui non mancano anche le regole che un ebreo deve seguire nella sua vita.\nIl Tanakh e la Torah.\nLa Bibbia ebraica o Tanakh (raramente: \"Ten\u00e0kh\", \u05ea\u05e0\u05da, TNKh - acronimo con cui si designano i principali testi sacri dell'ebraismo questo indicati comunemente anche come \"Bibbia ebraica\"). Questi testi costituiscono, insieme ad altri libri non riconosciuti come canone dall'ebraismo (vedi sotto), l'Antico Testamento della \"Bibbia cristiana\". Nell'ebraismo \u00e8 la \"Torah scritta\" ricevuta dal capo dei profeti Mos\u00e8 ed ereditata eternamente dal popolo ebraico.\nPergamene.\nI rotoli su cui viene trascritta la Torah vengono identificati con il termine \"Sefer Torah\" (ebraico \u05e1\u05e4\u05e8 \u05ea\u05d5\u05e8\u05d4, pl. \"sefarim\": \"libri\".). I \"Sefarim\" vengono solitamente custoditi all'interno dell'Haron HaKodesh, un particolare armadio che si trova in tutte le sinagoghe. Dato il carattere sacro del contenuto dei rotoli, esso viene scritto a mano da rabbini o soferim che, quando necessario, ne verificano anche l'assenza di errori. Quando una lettera sbiadisce o si cancella il Sefer Torah deve essere corretto. Se dovesse essere scoperto un errore di trascrizione il Sefer diviene inutilizzabile.\nIl Talmud.\nIl \"Talmud\", a sua volta diviso in \"Mishnah\" e \"Ghemara\", consiste in una raccolta di discussioni avvenute tra i sapienti e i maestri dentro e fuori il Sinedrio. Il Talmud Yerushalmi comprende principalmente le discussioni talmudiche tenute in Terra d'Israele, e fu concluso da Rabbi Yochanan nel III secolo. Il Talmud Bavli, pi\u00f9 ampio, comprende principalmente le discussioni dei maestri delle diverse accademie di Babilonia (Naard\u00e9a, S\u00f9ra, Pumb\u00e9dita), e fu concluso da Rav Ashi ed i suoi allievi nel V secolo. Essi formano la base della tradizione orale ebraica, a partire dalla quale fu codificato il canone definitivo, lo Shulchan Arukh.\nIl Midrash.\nIl Midrash \u00e8 un metodo di interpretazione della Scrittura che, andando al di l\u00e0 del senso letterale (chiamato \"peshat\", semplice, ovvio), scruta il testo in profondit\u00e0 per cercare di trarne applicazioni pratiche e significati nuovi.\nEsistono decine di raccolte di Midrashim. Le pi\u00f9 note: Midrash Rabbah, Midrash Tanchuma, Midrash Talpiot, Yalkut Shim'oni. Esiste un grande numero di opere midrashiche che vanno dal periodo mishnahico a quello gaonico, con evidenza di rielaborazione di materiale precedente: una lista compatta di tali opere viene fornita qui appresso. La cronologia data nella tabella \u00e8 approssimativa, perch\u00e9 molti di questi lavori sono stati composti nel corso di un lungo arco di tempo, prendendo in prestito e raccogliendo materiale da versioni precedenti: la rispettiva storiografia \u00e8 quindi un po' incerta e oggetto di dibattito tra gli studiosi. Nella tabella, \"n.e.\" indica che l'opera in questione non \u00e8 esistente se non in riferimenti secondari.\nAltri testi rabbinici.\nSi include comunque nella \"letteratura rabbinica\" in senso lato l'intera gamma di scritti rabbinici nel corso di tutta la storia dell'ebraismo. Per\u00f2 spesso il termine si riferisce specificamente all'era Talmudica, opposta alle opere medievali e moderne, e quindi corrisponde al termine ebraico \"Sifrut Hazal\" (\u05e1\u05e4\u05e8\u05d5\u05ea \u05d7\u05d6\"\u05dc; \"Letteratura [dei nostri] saggi [di] beata memoria\", ove \"Hazal\" normalmente sta a significare \"solo\" quei saggi dell'era talmudica). In questo senso pi\u00f9 specifico di \"Letteratura rabbinica\" \u2014 con riferimento ai Talmudim, Midrash e rispettive scritture, ma quasi mai a testi successivi \u2014 il termine viene usato e citato nella letteratura accademica contemporanea e nelle bibliografie moderne. D'altra parte, i termini \"meforshim\" e \"parshanim\" (commentari/commentatori) quasi sempre si riferiscono a scrittori post-talmudici successivi, che hanno apportato glosse rabbiniche su testi biblici e talmudici.\nMussar.\nIl termine ebraico \"Mussar\" (\u05de\u05d5\u05bc\u05e1\u05b7\u05e8) deriva dal Libro dei Proverbi e significa \"condotta morale\", istruzione o disciplina. La parola viene usata per il Movimento Musar a fare da riferimento all'osservanza e sviluppo della disciplina etica e morale. Infatti, il Movimento Musar ha dato grandi apporti all'etica ebraica e alla \"letteratura mussar\", prendendo originariamente spunto dalla tradizione che enfatizzava gli insegnamenti morali basati sull'etica contenuta nelle opere rabbiniche, specialmente presenti nella letteratura \"mussar\" dei secoli precedenti (dal Medioevo in poi), e usando la parola ebraica per significare disciplina e/o correzione etica.\nCodici di Legge ebraica.\nI codici della legge ebraica sono principalmente riuniti e/o citati col termine \"halakhah\" (ebr. \u05d4\u05dc\u05db\u05d4), che rappresenta la tradizione \"normativa\" religiosa dell'ebraismo rabbinico, codificata in un corpo di Scritture e include la legge biblica (613 mitzv\u00f2t) e successive leggi talmudiche e rabbiniche, come anche tradizioni e usanze.\nTra tali codici si annoverano:\nCabala.\nLa definizione di Cabala varia a seconda delle tradizioni e fini di coloro che la seguono, La Cabala \u00e8 un insieme di insegnamenti esoterici intesi a spiegare il rapporto tra un immutabile, eterno e misterioso Ein Sof (\"senza fine\") e l'universo mortale e finito (creazione di Dio). Sebbene sia molto utilizzata da alcune correnti ebraiche, non \u00e8 una confessione religiosa in s\u00e9 e di per s\u00e9. Essa costituisce le fondamenta di interpretazione religiosa mistica. La Cabala mira a definire la natura dell'universo e dell'essere umano, della natura e dello scopo dell'esistenza, e di varie altre questioni ontologiche. Presenta inoltre i metodi per aiutare la comprensione di questi concetti e raggiungere quindi la realizzazione spirituale.\nFilosofia ebraica.\nIn passato i pensatori ebrei hanno applicato la filosofia analitica all'Ebraismo per rafforzare le basi della fede. Tra coloro che presero questa posizione si notano Saadya Gaon, Gersonide, e Abraham ibn Daud. Tra le opere pi\u00f9 importanti si contano:\nTefillot.\nLa Preghiera ebraica, chiamata , \"tefill\u00e1h\" (plur. , \"tefillos\" o \"tefill\u00f3t\") consiste di recitazioni che formano parte dell'osservanza e pratica dell'ebraismo e sono spesso estratte da testi sacri, con istruzioni e commentario. Vengono riportate \"siddur\", il tradizionale libro di preghiere ebraico. Grazie alla tradizione, tre funzioni di preghiere sono recitate quotidianamente:\nPreghiere aggiuntive:\nSecondo il Talmud, la preghiera \u00e8 un comandamento biblico ed il Talmud fornisce due ragioni perch\u00e9 ci siano tre preghiere basilari: per ricordare i sacrifici quotidiani al Tempio di Gerusalemme; ciascuno dei Patriarchi ha istituito una preghiera: Abramo il mattino, Isacco il pomeriggio e Giacobbe la sera. Viene fatta distinzione tra la preghiera individuale e la preghiera comune che richiede un quorum noto come \"minian\" ed \u00e8 preferibile in quanto consente l'inclusione di preghiere che altrimenti dovrebbero essere omesse.\nSiddurim.\n\"Siddur\" (ebraico: \u05e1\u05d9\u05d3\u05d5\u05e8, pl. \"Siddurim\"), \u00e8 il libro quotidiano di preghiere ebraiche e contiene testi sacri che vengono letti durante i servizi liturgici. Esistono diversi tipi di siddurim, a seconda dei riti. I principali sono:\nLe prime parti del libro di preghiere ebraico sono lo \"Shema Yisrael\" (\"Ascolta O Israele\") ( \"et seq.\"), e la Benedizione sacerdotale (), che si trovano nella Torah. Una serie di diciotto (attualmente diciannove) benedizioni chiamata \"Shemoneh Esreh\" o \"Amidah\" (ebraico: \"[preghiera] in piedi\"), \u00e8 tradizionalmente attribuita alla Grande Assemblea del tempo di Esdra, alla fine del periodo biblico. Il nome\" Shemoneh Esreh\", letteralmente \"diciotto\", \u00e8 un anacronismo storico, dal momento che ora contiene diciannove benedizioni. Fu solo verso la fine del periodo del Secondo Tempio che le diciotto preghiere dell'Amidah settimanale vennero standardizzate. Anche a quel tempo la loro formulazione e ordine precisi non erano ancora fissati e variavano da luogo a luogo. Molti studiosi moderni ritengono che alcune parti dell'Amidah provengano dall'opera apocrifa (per ebrei e protestanti) chiamata \"Siracide\".\nShee'loth uTeshuvot.\nShee'loth uTeshuvot (lett. \"domande e risposte\"), \u00e8 il nome di una raccolta, tuttora in via di ampliamento, di tutte le domande che vengono poste e di tutte le risposte che sono fornite dai rabbini. Il tutto forma parte dei responsa ebraici che riuniscono interpretazioni di problematiche scritturali religiose: mentre la Bibbia ebraica (la legge scritta) e il Talmud (la legge orale) coprono molti argomenti, a volte sorge una domanda che non \u00e8 direttamente risolta da queste opere. In tal caso, un rabbino o altro \"esperto\" leader di una data comunit\u00e0 ebraica, risponde per iscritto alla questione sollevata altrove. Tali collezioni di domande e le relative risposte di accompagnamento sono appunto chiamati \"responsa\".\n La storia dei responsa nell'Ebraismo copre un periodo di 1700 anni. I responsa rabbinici costituiscono una categoria speciale di letteratura ebraica, differendo in \"forma\", ma non necessariamente nei contenuti, dai commentari rabbinici dedicati all'esegesi della Bibbia ebraica, della Mishnah, del Talmud e della \"Halakha\" (i codici della legge religiosa ebraica). I codici stessi contengono le regole dei quotidiani \"incidenti\" della vita. La letteratura dei responsa copre tutte quelle occasioni/materie dove una normativa risulta necessaria per attenersi alle mitzvot di condotta ebraica."}
{"id": "23349", "revid": "46562", "url": "https://it.wikipedia.org/wiki?curid=23349", "title": "Rafael Bombelli", "text": "Biografia.\nGli unici due cenni di cui disponiamo su Bombelli sono quelli che egli stesso fornisce nella prefazione alla sua opera fondamentale, \"L'algebra, parte maggiore dell'aritmetica\" (1572).\nIl padre, Antonio Mazzoli, era ritornato a vivere a Bologna, dopo la restituzione dei beni familiari, confiscati al nonno, condannato a morte per aver appoggiato il tentativo di ritorno dei Bentivoglio nel 1508. Antonio esercit\u00f2 il commercio della lana e spos\u00f2 Diamante Scudieri, figlia di un avvocato\n. In epoca imprecisata il nome della famiglia fu cambiato da Mazzoli in Bombelli.\nRafael fu il primo di sei fratelli. Nella sua formazione entrarono a far parte le questioni matematiche dibattute in quel tempo: lesse le opere di Gerolamo Cardano e segu\u00ec la disputa tra Niccol\u00f2 Tartaglia e un allievo di Scipione del Ferro, (Antonio Maria del Fiore), sulla risoluzione delle equazioni di terzo grado. Lodovico Ferrari poco pi\u00f9 tardi scopr\u00ec la formula per la soluzione delle equazioni di quarto grado.\nStudi\u00f2 inoltre architettura e ingegneria sotto la guida di Pier Francesco Clementi, esercitando in seguito tale attivit\u00e0 con il patronato di Alessandro Rufini, un nobile romano che pi\u00f9 tardi divenne vescovo di Menfi. \nTra il 1551 e il 1556 lavor\u00f2 per il suo patrono a tracciare i confini dei possedimenti per un'opera di bonifica della Val di Chiana.\nQuando l'opera fu interrotta inizi\u00f2 a scrivere un libro di algebra, ritenendo che molte delle dispute derivassero da una poco chiara esposizione della materia.\nNel 1560 fu ripreso e completato il lavoro nella Val di Chiana, senza che il libro fosse ancora completato. L'impresa gli valse grande fama come ingegnere idraulico. Nel 1561 fu a Roma, ma non riusc\u00ec nell'impresa di riparare il ponte di Santa Maria. Sotto papa Pio IV lavor\u00f2 alla progettazione della bonifica delle Paludi pontine.\nA Roma gli fu mostrato il manoscritto della \"Arithmetica\" di Diofanto di Alessandria e Bombelli ne intraprese la traduzione insieme ad Antonio Maria Pazzi. Sebbene il lavoro non fosse mai portato a termine, il materiale venne utilizzato nella revisione del suo libro sull'algebra.\nL'opera doveva essere in cinque volumi: i primi tre furono pubblicati nel 1572 (con il titolo completo di \"L'Algebra, opera di Rafael Bombelli da Bologna, divisa in tre libri con la quale ciascuno da s\u00e9 potr\u00e0 venire in perfetta cognitione della teoria dell'Aritmetica\"), mentre il quarto e il quinto, sulla geometria, restarono manoscritti, a causa della morte prematura di Bombelli. I manoscritti, riscoperti nel 1923, furono stampati solo nel 1929.\nL'asteroide 17696 Bombelli \u00e8 stato chiamato cos\u00ec in suo onore, gli \u00e8 stato dedicato anche un cratere lunare di 10\u00a0km di diametro.\n\"L'Algebra\".\nI libri pubblicati offrono un resoconto delle conoscenze dell'epoca (calcolo con potenze e delle equazioni): in particolare vengono esaminate le soluzioni dei vari casi delle equazioni di terzo grado, compreso il cosiddetto \"caso irriducibile\", che nella formula di Cardano presenta la radice quadrata di un numero negativo. Vengono quindi prese in esame le radici immaginarie (\"quantit\u00e0 silvestri\") e i numeri complessi (\"pi\u00f9 di meno\" e \"meno di meno\" per +i e -i), stabilendone le regole di calcolo (addizione e moltiplicazione). Pi\u00f9 tardi Cartesio li chiamer\u00e0 Numeri immaginari.\nA differenza di diversi autori matematici a lui contemporanei, nella pubblicazione a stampa e nei suoi manoscritti viene utilizzata una sofisticata forma di notazione matematica. Introdusse, in particolare, gli esponenti per indicare le potenze dell'incognita.\nL'opera costituisce il risultato pi\u00f9 maturo dell'algebra cinquecentesca, configurandosi per oltre un secolo come il testo di algebra superiore pi\u00f9 autorevole. Attraverso lo studio dell'Algebra di Bombelli Leibniz completer\u00e0 la propria formazione matematica."}
{"id": "23350", "revid": "180559", "url": "https://it.wikipedia.org/wiki?curid=23350", "title": "Carlo Bonacini", "text": "Biografia.\nDopo essersi laureato nel 1888 a Pisa, inizi\u00f2 la sua carriera di professore insegnando nelle scuole medie, all'Istituto Tecnico e al Liceo Classico Muratori di Modena. Nel 1906 fu nominato direttore onorario del Civico Planetario di Modena e inizi\u00f2 a insegnare fisica terrestre all'Universit\u00e0 di Modena. Dal 1935 al 1937 fu presidente della Accademia di Scienze Lettere e Arti di Modena.\nIl Bonacini condusse studi sulla fotografia, sull'ottica e sulla stereofonia. Scrisse numerose opere sulle ricerche eseguite e sulla storia della scienza."}
{"id": "23351", "revid": "287204", "url": "https://it.wikipedia.org/wiki?curid=23351", "title": "Baldassarre Boncompagni", "text": "Si occup\u00f2 di storia della matematica; diresse e cur\u00f2 il \"Bullettino di bibliografia e di storia delle scienze matematiche e fisiche\" (1868-1887), il primo periodico italiano interamente dedicato alla storia della matematica. Inoltre cur\u00f2 la prima edizione moderna delle opere di Leonardo Fibonacci: il \"Liber abbaci,\" la \"Practica Geometriae\", il \"Liber quadratorum\", il \"Flos\" e l\"Epistola ad magistrum Theodorum\".\nBiografia.\nDi nobile e ricca famiglia romana, fu il secondogenito di Luigi Boncompagni Ludovisi e di Maria Maddalena Odescalchi. Studi\u00f2 sotto la guida del matematico Barnaba Tortolini e dell'astronomo Ignazio Calandrelli, e presto manifest\u00f2 il suo interesse per la storia delle scienze, disciplina che persegu\u00ec con un indirizzo prevalentemente filologico e documentario. Nel 1847 Pio IX lo nomin\u00f2 membro della Pontificia Accademia dei Nuovi Lincei.\nFu socio delle Accademie delle Scienze di Bologna, Torino, Scienze e Arti di Modena, Socio Ordinario dell'Accademia delle Scienze di Berlino.\nDi carattere schivo, e da alcuni considerato eccentrico, dedic\u00f2 una cospicua porzione del suo patrimonio agli studi e alla stampa e diffusione di pubblicazioni scientifiche proprie e altrui, per cui allest\u00ec anche una tipografia (la Tipografia delle Scienze Matematiche e Fisiche). Sostenne le istituzioni culturali pontificie, per le quali pubblic\u00f2 gli \"Atti dell'Accademia Pontificia dei Nuovi Lincei\" e il \"Bullettino meteorologico\", organo dell'osservatorio del Collegio Romano. Tra il 1850 e il 1862 produsse importanti studi su matematici del medioevo e nel 1868 fond\u00f2 il \"Bullettino di bibliografia e di storia delle scienze matematiche e fisiche\".\nIl bollettino riportava prime pubblicazioni in lingua italiana, articoli originali in lingua inglese, francese, tedesca, sia di recenti pubblicazioni e scoperte nell'ambito della matematica, fisica, chimica, astronomia, scienze della Terra, che di storia della matematica. Col suo prestigio e lascito scientifico, ma lontano da una moderna rivista scientifica di articoli \"peer-rewieved\", Boncompagni era il regista dell'opera..\nDopo l'annessione dello Stato Pontificio al Regno d'Italia (1870), rifiut\u00f2 di partecipare alle attivit\u00e0 della nuova Accademia Nazionale dei Lincei e non accett\u00f2 la nomina a senatore del Regno d'Italia offertagli da Quintino Sella; fu tuttavia membro di varie altre accademie italiane e straniere. Nel corso della sua attivit\u00e0 scientifica raccolse una ricca biblioteca, comprendente oltre seicento manoscritti e ventimila volumi, che tuttavia and\u00f2 dispersa dopo la sua morte.\nL'opera.\nLe prime opere di rilievo del Boncompagni furono due scritti del 1851, \"Delle versioni fatte da Platone tiburtino, traduttore del secolo duodecimo\" e \"Della vita e delle opere di Gherardo Cremonese, traduttore del secolo decimosecondo, e di Gherardo da Sabbioneta, astronomo del secolo decimoterzo\". Esse ricostruivano l'attivit\u00e0 di Platone da Tivoli e Gerardo da Cremona, vissuti nella Spagna del XII secolo, allora regione di contatti e scambi tra il mondo islamico e l'Europa cristiana. Platone e Gerardo erano parte del numeroso gruppo di studiosi che si erano dedicati alla traduzione (prevalentemente in latino) di opere di matematici e filosofi arabi e greci, contribuendo alla rinascita della matematica in Europa, dopo il regresso che aveva subito nel medioevo. Fra le traduzioni di Platone da Tivoli si ricordano quelle di un trattato di astronomia di Albatenius, gli \"Sferici\" di Teodosio di Tripoli, un trattato di Abualcasin sull'astrolabio e il \"Liber in geometria\" del matematico ebreo Savosorda. Tra quelle di Gerardo da Cremona vi furono l\"Almagesto\" di Tolomeo, gli \"Elementi\" di Euclide, gli \"Sferici\" di Teodosio e gli \"Sferici\" di Menelao di Alessandria, nonch\u00e9 un adattamento dell\"Algebra\" di al-Khwarizmi. A proposito di Gerardo da Cremona, Boncompagni dimostr\u00f2 inoltre che egli non doveva essere identificato con Gerardo da Sabbioneta (vissuto nel secolo successivo), come allora erroneamente si credeva.\nGi\u00e0 in queste prime opere si manifesta l'impostazione storiografica del Boncompagni, che privilegiava la ricerca e la ricostruzione accurata dei testi originali, a scapito della loro analisi e interpretazione critica.\nSuccessivamente Boncompagni rivolse la sua attenzione a Leonardo Pisano, detto Fibonacci, uno dei pi\u00f9 importanti matematici del XIII secolo. Nel 1852 pubblic\u00f2 \"Della vita e delle opere di Leonardo Pisano, matematico del secolo decimoterzo\" e negli anni successivi cur\u00f2 la prima edizione a stampa di varie sue opere, tra cui il \"Liber abbaci\" e la \"Practica geometriae\". Boncompagni ricostru\u00ec la vita di Fibonacci, identific\u00f2 esattamente le sue opere (scopr\u00ec due nuovi codici del \"Liber abbaci\" e stabil\u00ec che esso fu scritto nel 1202, con una successiva edizione nel 1228) e contribu\u00ec a chiarirne l'importanza nella scienza del medioevo per la presentazione della numerazione indo-araba (che solo allora cominciava ad essere nota in Europa) e per i suoi contributi all'aritmetica e all'algebra.\nProseguendo nell'interesse per le traduzioni in latino di testi matematici arabi, nel 1857 Boncompagni pubblic\u00f2 due opere di aritmetica dei secoli XII e XIII: \"Algoritmi de numero Indorum\" di al-Khwarizmi e \"Liber algorismi de practica arismetice\" di Iohannes Hispalensis.\nNel 1868 Boncompagni avvi\u00f2 la pubblicazione del \"Bullettino di bibliografia e di storia delle scienze matematiche e fisiche\", una tra le prime riviste specificamente dedicata alla storia delle scienze. Interamente da lui finanziata, e stampata nella sua tipografia, la rivista fu pubblicata annualmente fino al 1887, per un totale di venti tomi. Essa ebbe la collaborazione di importanti studiosi italiani e stranieri, tra cui Moritz Cantor, Charles Henry, Paul Mansion, Antonio Favaro (che lo stesso Boncompagni aveva indirizzato verso lo studio della storia delle scienze); comprendeva articoli, recensioni e sunti, in italiano, francese e latino, riguardanti principalmente la scienza medievale e la trasmissione della conoscenza scientifica dal mondo arabo all'Europa cristiana; la matematica indiana e cinese; e l'opera di Galileo Galilei (su questo argomento furono importanti i contributi di Favaro); spazio minore era dedicato alla matematica greca e alle opere di scienziati contemporanei.\nNel \"Bullettino\" furono anche pubblicate per la prima volta lettere di numerosi matematici del XVII, XVIII e XIX secolo e altre opere fino ad allora inedite. Ogni numero conteneva inoltre una bibliografia di pubblicazioni scientifiche recenti. Assai autorevole e a diffusione internazionale, la rivista manifestava in modo evidente un approccio erudito e un'accuratissima diligenza bibliografica e filologica, talvolta spinta fino alla pedanteria, e si inscrive pienamente nell'impostazione storiografica del Boncompagni, tesa alla ricerca, riscoperta e ricostruzione dei dati biografici e dei testi scientifici, rifuggendo da interpretazioni e valutazioni critiche o tentativi di considerare lo sviluppo scientifico in relazione ad altri aspetti della storia delle idee e della societ\u00e0.\nOnorificenze.\nA Baldassarre Boncompagni \u00e8 stato dedicato l'asteroide 11981 Boncompagni."}
{"id": "23352", "revid": "1543377", "url": "https://it.wikipedia.org/wiki?curid=23352", "title": "Carlo Emilio Bonferroni", "text": "Biografia.\nDopo aver studiato a Torino, ottiene un posto di assistente al Politecnico di Torino. Spinto da Insolera, si interessa di matematica finanziaria e nel 1923 ottiene una cattedra per tale disciplina all'Universit\u00e0 di Bari; di questa universit\u00e0 \u00e8 anche rettore. Nel 1933 si trasferisce all'Universit\u00e0 di Firenze, dove rimane fino alla fine dei suoi giorni. Insegna anche alla Facolt\u00e0 di Architettura di Firenze e all'Universit\u00e0 Bocconi di Milano.\nPropose le sue disuguaglianze in un primo articolo del 1935 rivolto alle applicazioni per le assicurazioni sulla vita e in un secondo pi\u00f9 astratto del 1936.\nEgli si interess\u00f2 anche di fondamenti della teoria delle probabilit\u00e0; nei suoi lavori sostiene decisamente un punto di vista frequentista, escludendo che si possano considerare punti di vista soggettivisti in termini matematici.\nIl figlio Marzio \u00e8 professionista nell'area comunicazione di marketing, scrittore, docente e consulente."}
{"id": "23355", "revid": "117733961", "url": "https://it.wikipedia.org/wiki?curid=23355", "title": "Jean-Charles de Borda", "text": "Biografia.\nUfficiale prima del genio militare e poi della cavalleria leggera, comp\u00ec importanti studi di balistica e di idrodinamica, tanto da essere ammesso nel 1756 all'Accademia delle scienze francese. All'et\u00e0 di trentaquattro anni entr\u00f2 nella marina militare, dove si occup\u00f2 soprattutto del problema della determinazione del punto nave, affrontando vari problemi di geodetica, sostituendo il metodo della navigazione celeste a quello del magnetismo terrestre. Partecip\u00f2 a varie spedizioni scientifiche, fra cui quella di testare gli orologi per la navigazione sulla fregata \"Flore\". Ide\u00f2 il cerchio a riflessione e fu incaricato della misura di un arco di meridiano. Us\u00f2 per primo il pendolo per misurare con precisione la forza di gravit\u00e0.\nBorda risulta anche noto ai pi\u00f9 per essere l'inventore del metodo di votazione definito proprio come Votazione di Borda (Metodo Borda), attualmente utilizzato in svariati ambiti."}
{"id": "23358", "revid": "1226", "url": "https://it.wikipedia.org/wiki?curid=23358", "title": "Piero Borgi", "text": "\u00c8 ricordato soprattutto per un trattato di matematica mercantile dal titolo \"Arithmetica\", che ebbe grande diffusione in Italia e influenz\u00f2 la stesura di opere successive della stessa tipologia, come \"L'uso pratico dell'aritmetica\" di Oberto Cantone."}
{"id": "23359", "revid": "287204", "url": "https://it.wikipedia.org/wiki?curid=23359", "title": "Giovanni Alfonso Borelli", "text": "Borelli fu studioso poliedrico, promulgatore delle dottrine galileiane ed ebbe il merito di applicare il metodo matematico ai problemi di carattere biologico. Fu socio dell'Accademia del cimento e maestro di Marcello Malpighi e di Lorenzo Bellini.\nBiografia.\nAlcuni studiosi ritengono che sia nato tra il 1598 e il 1599 da donna santagatina (Motta Sant'Agata di Reggio di Calabria).\nLa ricostruzione della sua biografia si basa sull'epistolario che Borelli ha tenuto con Vincenzo Viviani, Alessandro Marchetti (suo discepolo all'Universit\u00e0 di Pisa), Antonio Magliabechi e Marcello Malpighi. Malpighi introdurr\u00e0 anche delle informazioni riguardanti Borelli nella sua autobiografia. Grazie a questi riferimenti \u00e8 possibile affermare che Giovanni Alfonso Borelli nacque il 28 gennaio 1608 e fu battezzato con il nome di Giovanni Francesco Antonio. Il padre di Borelli, Miguel Alonzo, secondo il contributo dei personaggi prima menzionati, era un semplice soldato di fanteria del presidio spagnolo distaccato al Castel Nuovo di Napoli, mentre la madre era una umile popolana.Circa i suoi natali \u00e8 inoltre insistita una maldicenza forse priva di fondatezza che ne attribuiva la paternit\u00e0 a Tommaso Campanella, a quel tempo esiliato al Castel Nuovo di Napoli. Anche l'origine napoletana \u00e8 stata messa in discussione, in particolare \u00e8 stata ipotizzata la nascita di Borelli a Messina, che potrebbe per\u00f2 essere la citt\u00e0 natale del fratello minore.\nNel 1614 il padre di Borelli, Alonzo, fu processato, forse per aver favorito la fuga del Campanella, e fu condannato alla pena capitale, che gli fu poi commutata nell'esilio a Roma. Questo ultimo sar\u00e0 il luogo dove Borelli effettuer\u00e0 i suoi studi diventando anche allievo di Benedetto Castelli.\nBorelli insegn\u00f2 matematica prima a Messina nel 1649 e poi a Pisa nel 1656 dove fond\u00f2 l\"Accademia degli Investigandi\". Nel 1674 si ritir\u00f2 a Roma dove visse sotto la protezione di Cristina di Svezia e dove fond\u00f2 nel 1677 l\"Accademia dell'Esperienza\" conosciuta anche come \"Accademia di Fisica-Matematica\". Sempre a Roma incontra Vitale Giordano di cui diventa amico.\nRoma (1614-1635).\nCirca la data del trasferimento a Roma di Borelli ci sono dei dubbi. Secondo Francesco Puccinotti Borelli si sarebbe trasferito non nel 1614, ma pi\u00f9 tardi, ovvero successivamente al conseguimento della laurea in medicina. Anche su questa laurea sono stati espressi dei dubbi, ma la si deve credere quasi certa se si considera la competenza che Borelli dimostra nelle sue opere mediche; \u00e8 da considerare anche che nell'ultimo periodo della sua vita divenne medico della regina Cristina di Svezia.\nA Roma frequent\u00f2 le lezioni di idrodinamica dell'abate Benedetto Castelli. Castelli godeva di una notevole fama e fu certamente in quell'occasione che Borelli cominci\u00f2 ad appassionarsi alla fisica e, in particolare, alla meccanica classica.\nChiaramente questo periodo fu decisivo per il suo indirizzo culturale in quanto gli permise di elaborare quella metodologia di pensiero grazie alla quale lascer\u00e0 impresso il suo nome nella storia. Borelli infatti utilizza l'applicazione della matematica della meccanica e del metodo sperimentale, proprio della scuola galileiana, per risolvere i problemi biologici.\nMessina (1635-1656).\nNel 1635 Borelli fu chiamato dal senato accademico dell'Universit\u00e0 di Messina, grazie in parte alla raccomandazione del Castelli, al fine di occupare la \"nuova lettura de matematiche\". L'Universit\u00e0 di Messina lo tenne in gran conto e gli forn\u00ec i mezzi per viaggiare e mettersi in contatto con i professori delle altre universit\u00e0. Grazie al suo lavoro, nel 1646, Borelli pubblic\u00f2 la risoluzione di alcuni problemi geometrici di Pietro Emanuele\nNel 1647-1648, scoppi\u00f2 una epidemia in Sicilia che diede l'occasione a Borelli di scrivere la sua prima opera da medico. L'opera intitolata \"cagioni delle febbri maligne in Sicilia negli anni 1647-1648\" venne pubblicata/ripubblicata a Cosenza nel 1649 in omaggio all'amico Tommaso Cornelio. La precisione con la quale Borelli tratt\u00f2 questo problema confermano ulteriormente che egli gi\u00e0 in precedenza aveva raggiunto notevoli conoscenze mediche.\nPisa (1656-1667).\nNella primavera del 1656 Borelli lasci\u00f2 Messina al fine di occupare la cattedra di matematica all'Universit\u00e0 di Pisa, conferitagli dal Granduca Ferdinando II. Il 19 marzo dello stesso anno tenne la sua prima lezione pisana ma con scarso successo. Non pass\u00f2 molto tempo per\u00f2 che quegli stessi allievi dovettero ricredersi sulle qualit\u00e0 del maestro. Tra i suoi pi\u00f9 illustri discepoli, merita di essere citato Alessandro Marchetti.\nIl soggiorno pisano si rivel\u00f2 di grandissima importanza al fine di plasmare l'orientamento scientifico di Borelli, che gi\u00e0 alla scuola del Castelli si era andato rafforzando.Per sottolineare l'importanza del soggiorno pisano \u00e8 giusto considerare che il territorio di Pisa ha visto passare i pi\u00f9 illustri medici del tempo: Andrea Vesalio nel 1543, Realdo Colombo nel 1546, Andrea Cesalpino nel 1581, Galileo Galilei infine che era stato a Pisa per conseguire il titolo di \"dottorato\", ma poi fin\u00ec per insegnare matematica. Sebbene tra i medici appena nominati Galileo possa sembrare estraneo al loro campo non bisogna escluderlo del tutto.\nLa tradizione galileiana infatti traeva nuove risorse grazie alla fondazione dell'Accademia del Cimento che ha costituito un evento di notevole importanza per l'evoluzione del progresso scientifico.\nDella suddetta accademia fecero parte: Vincenzo Viviani, Carlo Roberto Dati, Alessandro Segni, Francesco Redi, Evangelista Torricelli, Antonio Oliva (di Reggio Calabria), Giovanni Alfonso Borelli. Il motto di questa accademia era: \"provando e riprovando\", ancora conosciuto ai giorni nostri.\nCon l'accademia del Cimento viene dato credito al metodo sperimentale galileiano in contrapposizione al principio di autorit\u00e0 del metodo aristotelico. Borelli diede un contributo notevole a ogni importante esperienza dell'accademia. Giovanni Targioni Tozzetti si riferisce a lui come \"uno dei maggiori luminari dell'accademia\".\nNel 1658 Borelli pubblic\u00f2 l'opera \"l'Euclides restitutus\", di notevole importanza matematica, successivamente si dedic\u00f2 alla traduzione del \"Dei conici di Apollonio\", voluta da principe Leopoldo. Nel 1661 Pisa si present\u00f2 come il teatro di una epidemia di febbri. Borelli studi\u00f2 questo nuovo morbo e ne fece una descrizione in alcune lettere che invi\u00f2 a Marcello Malpighi.Nel 1664 pubblic\u00f2 il \"De rerum usu\", completando le osservazioni anatomiche del Bellini L. con delle osservazioni fisiologiche. Sempre nel 1664 si occup\u00f2 anche di astronomia, in particolare della cometa che era apparsa a dicembre di quell'anno. Nel 1666 nel \"Theoricae medieorum planetarum ex causis phisicis deductaem\" si interess\u00f2 del movimento dei satelliti di Giove.\nBorelli, parallelamente alle esperienze di matematica e fisica, si occup\u00f2 di anatomia e soprattutto di fisiologia. Queste ultime esperienze gli saranno di estremo aiuto per la successiva elaborazione del \"De motu animalium\".\nSia l'anatomia che la fisiologia compiono in questi momenti dei progressi significativi, soprattutto grazie all'applicazione del metodo sperimentale alla fisiologia (William Harvey con la dimostrazione della circolazione del sangue). In questo periodo storico l'intento principale \u00e8 quello di abbandonare il cieco empirismo al fine di porre le basi di quella che sar\u00e0 la medicina moderna. Sotto questi auspici nasceva, grazie anche a Borelli, un nuovo movimento, la scuola iatromeccanica che agli inizi veniva anche chiamata scuola iatromatematica. Tuttavia, gi\u00e0 nel 1665 sorgevano i primi dissidi e le prime inimicizie tra gli accademici del Cimento; Borelli era in dissidio soprattutto con Vincenzo Viviani, per cui cominciava a maturare il convincimento di ritornare a Messina.\nIl 18 marzo 1667, Borelli scrive al Principe Leopoldo e manifesta l'intenzione di lasciare Pisa adducendo il pretesto della salute. La partenza di Borelli dispiacque al Principe Leopoldo, il quale tuttavia non lo priv\u00f2 della sua stima. Secondo Francesco Redi, Borelli si pent\u00ec di aver lasciato Pisa.\nCon il ritorno a Messina si chiudeva la fase pi\u00f9 feconda di risultati nella vita di Borelli.\nMessina (1667-1674).\nIl ritorno di Borelli a Messina fu molto gradito dai cittadini di questa citt\u00e0, grazie sia al ricordo che avevano conservato e sia per la fama che Borelli aveva conquistato in Toscana. Nella citt\u00e0 sicula, Borelli riprese l'attivit\u00e0 di docente impegnandosi sullo studio dei fenomeni riguardanti l'astronomia e la fisiologia; nel 1669 pubblic\u00f2 le \"Osservazioni intorno alle virt\u00f9 ineguali degli occhi\". Sempre nel 1669, fu incaricato dalla Royal Society di Londra per studiare l'eruzione dell'Etna. Alla descrizione dell'eruzione del vulcano fatta da Borelli si interess\u00f2 anche il Principe Leopoldo.\nDurante il soggiorno messinese, Borelli frequent\u00f2 la casa del Visconte Ruffo, luogo nel quale, a quanto sembra, si cospirava contro il regime spagnolo. Questa attivit\u00e0 cospiratrice culmin\u00f2 nella congiura del 1674 la quale, oltre a non provocare nessuna alterazione nella situazione politica, ebbe conseguenze disastrose per la cultura dell'isola. Borelli, per le sue idee e per il suo operare in nome della libert\u00e0 e dell'indipendenza, fu accusato di ribellione e dovette espiare la sua colpa a Roma, un territorio non dominato dalla corona spagnola.\nRoma (1674-1679).\nBorelli, esule e povero, raggiunse Roma nel 1674. Il poco avere che era riuscito a portare con s\u00e9 gli fu derubato da un servo infedele. Malgrado queste tristi condizioni, egli non abbandon\u00f2 l'attivit\u00e0 intellettuale, anzi riprese lo studio al fine di portare a termine la sua pi\u00f9 grande opera, il \"De motu animalium\".\nFortunatamente il Borelli incontr\u00f2 a Roma la regina Cristina di Svezia, la quale avrebbe poi patrocinato la pubblicazione della sua opera capitale. A causa delle condizioni economiche in cui versava, Borelli dovette accettare l'ospitalit\u00e0 offertagli da B. Carlo Giovanni di Ges\u00f9 nella sua casa di San Pantaleo. Il \"De motu animalium\" rappresenta il suo ultimo grande contributo per la conoscenza scientifica infatti, mentre lavorava su questa opera, fu colpito dalla malattia, probabilmente polmonite, che lo avrebbe condotto alla morte il 31 dicembre 1679.\nPrima di morire, Borelli, raccomand\u00f2 la pubblicazione del \"De motu animalium\" a B. Carlo Giovanni di Ges\u00f9. L'edizione completa del \"De motu animalium\" porta la data: \"Romae idibus Augusti 1680\".\nStudi.\nFisiologia.\nL'opera pi\u00f9 conosciuta del Borelli \u00e8 il trattato \"De Motu Animalium\" (1680), uscito postumo, con il quale cerc\u00f2 di spiegare il movimento del corpo animale basandosi su principi meccanici, tentando di estendere all'ambito biologico il metodo di analisi geometrico-matematica elaborato da Galileo in ambito meccanico e per il quale si guadagn\u00f2 il titolo di padre della iatromeccanica.\nAstronomia.\nBorelli si occup\u00f2 anche di astronomia, elaborando una teoria generale sul moto dei pianeti, seppure limitatamente ai satelliti di Giove. Si suppone che la decisione di limitare lo studio a tali corpi fosse stata dettata dall'opportunit\u00e0 di non andare in contrasto con le teorie geocentriche imposte dalla Chiesa. Nel suo studio \"Theoricae mediceorum planetarum\", sostiene che tutti i satelliti abbiano una naturale tendenza ad avvicinarsi a Giove, mentre la loro orbita circolare intorno ad esso li spingerebbe ad allontanarsene. Le forze contrapposte si equilibrerebbero: l'attrazione verso Giove sarebbe costante mentre la spinta contraria sarebbe inversamente proporzionale alla distanza dei satelliti da Giove. Borelli giustifica il moto delle orbite e la loro forma ellittica come una combinazione di forze tra \"l'attrazione dei raggi solari\" e i \"raggi motori\" originati da Giove.\nGiovanni Alfonso Borelli, continuando i tentativi di Galileo sulla misurazione della velocit\u00e0 della luce, esegu\u00ec un esperimento utilizzando un sistema di specchi riflettenti sulla distanza tra Firenze e Pistoia, circa 35\u00a0km. Questo metodo fu poi ripreso dal francese Armand Hippolyte Fizeau che, nel 1849, riusc\u00ec a valutare una velocit\u00e0 di 283.000\u00a0km/s, molto vicino alla misura esatta.\nOpere.\nElenco parziale:"}
{"id": "23360", "revid": "1971044", "url": "https://it.wikipedia.org/wiki?curid=23360", "title": "Orazio Borgondio", "text": "Biografia.\nFu professore di matematica nel Collegio Romano e maestro di Ruggero Giuseppe Boscovich, che gli succedette nella carica alla sua morte. Fu anche custode del Museo Kircheriano del collegio a partire dal 1725, e a lui si deve l'allestimento di una sala dedicata agli strumenti di matematica, astronomia e fisica.\nOpere.\nUna sua opera manoscritta di argomento matematico, dal titolo \"Mathesis\" \u00e8 conservato nella Biblioteca di Storia delle Scienze \"Carlo Vigan\u00f2\" dell'Universit\u00e0 Cattolica del Sacro Cuore di Brescia.\nSembra si sia occupato anche di altri argomenti: gli sono attribuiti un \"De computo ecclesiastico exercitatio\", pubblicato a Roma nel 1723 e un frammento riguardante la veterinaria (\"P. Horatii Burgundii de Lue bovina Fragmentum ex Carmine longiori De Motu animalium\") pubblicato nel secondo volume della \"Raccolta di Opere fisico-mediche stampate e manoscritte del Kavalier Antonio Vallisneri raccolte da Antonio suo figliuolo\"."}
{"id": "23361", "revid": "180559", "url": "https://it.wikipedia.org/wiki?curid=23361", "title": "Agostino Borio", "text": "Biografia.\nNel corso della sua carriera si occup\u00f2 di geometria, aritmetica e algebra, scrivendo anche manuali di intento didattico, dedicati a scuole medie inferiori e superiori. Non disdegn\u00f2 per\u00f2 anche le scienze fisiche e naturali, tra cui la sismologia.\nAgostino Borio intrattenne relazioni con Giuseppe Peano: le corrispondenze scambiate con l'illustre matematico sono attualmente conservate nell\"'Archivio Peano\" presso la Biblioteca Civica di Cuneo."}
{"id": "23363", "revid": "124016586", "url": "https://it.wikipedia.org/wiki?curid=23363", "title": "Enea Bortolotti", "text": "Biografia.\nNato a Roma nel 1896, figlio del matematico bolognese Ettore Bortolotti e di Ilde Montessori, \u00e8 stato alunno interno della Scuola Normale Superiore di Pisa, dove si \u00e8 laureato nel 1920 con Luigi Bianchi. Ha partecipato al primo conflitto mondiale, ottenendo la croce di guerra e le medaglie di bronzo e di d'argento, e successivamente, nel 1919, alla campagna libica. \u00c8 stato professore di geometria analitica e descrittiva all'Universit\u00e0 degli Studi di Cagliari dal 1928 al 1934, quando venne chiamato all'Universit\u00e0 di Firenze. Il suo campo principale di studio \u00e8 stato la Geometria degli spazi a connessione proiettiva e argomenti connessi (variet\u00e0 anolonome, variet\u00e0 riemanniane, geometria affine-differenziale).\n\u00c8 stato membro del Consiglio Nazionale delle Ricerche. Nel 1934, insieme al collega Pietro Burgatti, ha rappresentato l'Italia nel Congresso internazionale di calcolo tensoriale di Mosca. Ha pubblicato una novantina di lavori di carattere scientifico, oltre ad alcuni testi scolastici. Ha tenuto \u2013 in tedesco\u00a0\u2013 conferenze scientifiche ad Amburgo e a Vienna. La morte a 46 anni nel 1942, fu conseguenza di una amebiasi contratta in Libia nel 1919.\nUno dei contributi importanti alla fisica, \u00e8 stata la scoperta dell'analogo della Fase di Berry-Simon in meccanica quantistica, quasi 60 anni prima dell'articolo di Simon."}
{"id": "23364", "revid": "124016449", "url": "https://it.wikipedia.org/wiki?curid=23364", "title": "Ettore Bortolotti", "text": "Biografia.\nStudi\u00f2 all'Universit\u00e0 di Bologna, laureandosi nel 1889. Divenuto assistente, lavor\u00f2 a Bologna fino al 1891. In quell'anno fu assunto al liceo classico \"Tommaso Campailla\" di Modica. Dal 1892 port\u00f2 avanti gli studi a Parigi e, nel 1893, fu assunto all'Universit\u00e0 di Roma dove rest\u00f2 fino al 1900, anno in cui divent\u00f2 professore di calcolo infinitesimale a Modena. Il suo insegnamento a Modena incluse anche analisi e meccanica razionale.\nBortolotti fu preside di facolt\u00e0 a Modena nel 1913-14, poi divent\u00f2 professore di geometria all'Universit\u00e0 di Bologna dove rimase fino al ritiro nel 1936.\nBortolotti studi\u00f2 inizialmente la topologia, ma poi si occup\u00f2 di analisi, considerando il calcolo di differenze finite, le frazioni continue, la convergenza di algoritmi infiniti, la somma delle serie, il comportamento asintotico delle serie e integrali impropri.\nFu anche interessato alla storia dei matematici, studiando prima i manoscritti di Paolo Ruffini mentre era a Modena, e poi pubblicando i lavori completi di Ruffini. \nScrisse il capitolo \"Storia delle matematiche elementari\" dell\"'Enciclopedia delle Matematiche Elementari e complementi\" (Vol. 3\u00ba, parte II, ed. Hoepli). Studi\u00f2 anche i risultati dei calcoli di Evangelista Torricelli e difese la rivendicazione di Pietro Antonio Cataldi di aver scoperto le frazioni continue. Bortolotti studi\u00f2 anche Leonardo Fibonacci, Scipione del Ferro, Niccol\u00f2 Tartaglia, Girolamo Cardano, Lodovico Ferrari.\nNel 1929 Bortolotti pubblic\u00f2 i libri 4 e 5 dell\"'Algebra\" di Rafael Bombelli.\nIl figlio Enea fu anch'egli matematico e docente universitario."}
{"id": "23368", "revid": "2201868", "url": "https://it.wikipedia.org/wiki?curid=23368", "title": "Ruggero Giuseppe Boscovich", "text": "La sua appartenenza nazionale \u00e8 fonte di discussione: di madrelingua croata, figlio di un ricco mercante serbo originario dell'Erzegovina e madre di ascendenze italiane, Boscovich fu una tipica figura settecentesca di intellettuale cosmopolita: studi\u00f2, visse e oper\u00f2 in prevalenza in Italia, ma trascorse 10 anni della sua esistenza in Francia e soggiorn\u00f2 in varie capitali, tra cui Varsavia, Londra, Vienna e Costantinopoli. I suoi testi pubblicati sono scritti in latino, italiano e francese. Nella sua corrispondenza privata us\u00f2 anche il croato.\nBiografia.\nBoscovich nacque a Ragusa di Dalmazia, antica Repubblica indipendente, il 18 maggio del 1711. Il padre, Nikola Bo\u0161kovi\u0107, era un \"agiato mercante originario del villaggio di Orahov Do, nell'odierna Erzegovina. La madre, Paola Bettera (alle volte chiamata anche Pavica Betere), era nata in una ricca famiglia di ascendenze bergamasche, da tempo residente nella citt\u00e0 dalmata.\nGesuita, Boscovich studi\u00f2 al Collegio Romano a Roma e divent\u00f2 professore di matematica nel 1740, sempre a Roma; alcuni anni dopo divenne membro dell'Accademia Toscana di Scienze e Lettere \"La Colombaria\". nel 1759 si rec\u00f2 in Francia e in Inghilterra, dove fu nominato membro della Royal Society. Dopo aver effettuato un viaggio a Costantinopoli per osservare il passaggio di Venere di fronte al Sole, nel 1763 fu nominato professore di matematica all'Universit\u00e0 degli Studi di Pavia. Contemporaneamente fu tra i fondatori dell'osservatorio astronomico di Brera, che diresse per qualche anno. Nello stesso periodo strinse amicizia col giovane Francesco Melzi d'Eril e firm\u00f2 un articolo de \"Il Caff\u00e8\" di Verri. Nel 1773 si trasfer\u00ec a Parigi a causa dell'abolizione dell'Ordine. Rientr\u00f2 in Italia nel 1782, stabilendosi per due anni a Bassano del Grappa dove pubblic\u00f2 i cinque volumi della sua \"Opera pertinentia ad opticam et astronomiam\" (1785). Dal 1782 fece parte - quale socio fondatore - anche dell'Accademia dei XL che, con la denominazione di \"Societ\u00e0 Italiana\", includeva per l'appunto i quaranta migliori scienziati dell'epoca.\nDopo un breve periodo in Toscana presso i monaci Vallombrosiani, si stabil\u00ec a Milano, dove la sua salute and\u00f2 peggiorando gravemente. Nella nota biografica pubblicata nel 1878 nel volume \"Memorie e documenti per la storia dell'Universit\u00e0 di Pavia e degli uomini pi\u00f9 illustri che v'insegnarono\" si legge che \u00absopraffatto dai travagli che il suo carattere gli procacciava e che la sua fervida immaginazione gli esagerava, cadde infermo di mente e mor\u00ec delirante il 13 febbraio 1787\u00bb, affermazione attestata dai medici suoi contemporanei; tuttavia la presunta pazzia del Boscovich sarebbe da attribuirsi a manifestazioni della malattia di Alzheimer, o a una psicosi depressiva che lo portarono anche a un tentativo di suicidio.\nNella sua vita si occup\u00f2 soprattutto di fisica matematica. Nel suo studio della forma della Terra us\u00f2 l'idea di minimizzare la somma dei valori assoluti delle deviazioni. La sua soluzione a questo problema prese una forma geometrica. Boscovich fu il primo a fornire una procedura per il calcolo dell'orbita di un pianeta sulla base di tre osservazioni della sua posizione e diede anche una procedura per determinare l'equatore di un pianeta. Inoltre, formul\u00f2 quella che oggi \u00e8 chiamata \"ipotesi di Boscovich\" ed \u00e8 alla base della definizione fisica di corpo rigido.\nFin dalle sue prime ricerche inizi\u00f2 ad elaborare una teoria sulla struttura del mondo fondata su una particolare legge delle forze della natura, gi\u00e0 ben presente nelle opere \"De viribus vivis\" (1745), \"De lumine\" (1748) e \"De centro gravitatis\" (1751). Essa trov\u00f2 tuttavia una sistemazione definitiva nella \"Philosophiae naturalis theoria\" (1758). \u00c8 stato uno dei primi nell'Europa continentale ad accettare le teorie gravitazionali di Isaac Newton ed \u00e8 stato autore di 70 scritti sull'ottica, astronomia, gravitazione, meteorologia e trigonometria.\nBoscovich mor\u00ec a Milano il 13 febbraio del 1787 e venne sepolto presso la chiesa di Santa Maria Podone in piazza Borromeo 6 (poi data in uso alla comunit\u00e0 greco-ortodossa); una lapide posta in facciata nel 2017 ne ricorda la figura. Il certificato di morte e sepoltura \u00e8 custodito presso l'archivio diocesano di Milano..\nNel 1873 Nietzsche scrive il frammento \"Time Atom Theory\", una rielaborazione del lavoro di Boscovich \"Theoria Philosophiae Naturalis redacta ad unicam legem virium in natura existentium\". In generale, le idee di Boscovich hanno avuto una grande influenza sulle idee di forza in Nietzsche.\nIntitolazioni.\nOltre a un gran numero di vie e piazze a lui intitolate, l'asteroide 14361 Boscovich prende nome dallo scienziato raguseo, cos\u00ec come una rima e un cratere lunare.\nLa pi\u00f9 antica societ\u00e0 astronomica nei Balcani, con sede a Belgrado e il maggiore istituto croato di scienze naturali e tecnologia, con sede a Zagabria, sono intitolati a suo nome.\nTutte le banconote in dinari croati emesse fra il 1991 e il 1994 portavano sul fronte il ritratto di Boscovich, col suo nome.\nNegli anni novanta, la Croazia indipendente di Franjo Tu\u0111man chiese che il monumento a Boscovich a Milano indicasse il nome e cognome in grafia croata (Rudjer Bo\u0161kovi\u0107), nonostante in vita Boscovich avesse polemizzato con chi voleva cambiargli il nome. Il governo italiano rifiut\u00f2 di dar seguito alla vicenda e Tu\u0111man cancell\u00f2 la prevista visita ufficiale, limitandosi a visitare la \"mostra dell'arte rinascimentale croata\" in Vaticano.\nIl 13 febbraio 2017 la Repubblica di Croazia, la Citt\u00e0 di Zagabria e la comunit\u00e0 croata della Lombardia hanno donato alla citt\u00e0 di Milano una statua di Boscovich realizzata dallo scultore croato Ivan Mestrovic, che \u00e8 stata posta nei giardini pubblici Indro Montanelli, a fianco del Planetario e il 20 giugno dello stesso anno il Consolato Generale della Repubblica di Croazia a Milano ha posto sulla facciata della chiesa ove \u00e8 seppellito una lapide commemorativa (in marmo mironja proveniente dalla sua citt\u00e0 natale Ragusa) a sua perpetua memoria.\nBoscovich \u00e8 oggetto di una delle settantasette (al 2011) edizioni nazionali stampate in Italia.\nOpere.\nBoscovich pubblic\u00f2 8 dissertazioni scientifiche prima della sua ordinazione presbiteriale e nomina a professore nel 1744, e altre 14 in seguito. Una lista parziale:"}
{"id": "23375", "revid": "122982594", "url": "https://it.wikipedia.org/wiki?curid=23375", "title": "Ugo Napoleone Giuseppe Broggi", "text": "Biografia.\nNel 1906 scrisse \"Matematica attuariale\" che fu tradotto in francese e in tedesco. \nNel 1907 consegu\u00ec il dottorato presso la Georg August Universit\u00e4t di Gottinga con una tesi intitolata \"Die Axiome der Wahrscheinlichkeitsrechnung\", avendo come relatore David Hilbert. Nello stesso anno ottenne il dottorato in filosofia.\nIn seguito Brogi si trasfer\u00ec in Argentina dove insegn\u00f2 matematica nelle Universit\u00e0 di Buenos Aires e di La Plata.\nUgo Broggi fu uno dei fondatori della matematica moderna e di statistica, diede anche vari contributi in matematica economica. \nFu collaboratore del Giornale degli economisti per un ventennio e anche di altre pubblicazioni tra cui il \"Bollettino dell'associazione degli attuari italiani\" e i \"Rendiconti del Circolo Matematico di Palermo\"."}
{"id": "23376", "revid": "120786657", "url": "https://it.wikipedia.org/wiki?curid=23376", "title": "Vincenzo Brunacci", "text": "Biografia.\nStudi\u00f2, presso l'Universit\u00e0 di Pisa, medicina, astronomia e matematica con Pietro Paoli, laureandosi in Medicina nel 1788. Nello stesso anno venne nominato professore straordinario di Fisica all'Universit\u00e0 di Pisa. \nIntorno al 1790, in seguito alla nomina di professore di Matematica e Nautica, inizi\u00f2 l'insegnamento matematico presso l'Istituto della Marina di Livorno.\nNel 1796, quando Napoleone entr\u00f2 in Italia, fu tra i molti matematici che aderirono al nuovo ordine. In seguito alla reazione austriaca si trasfer\u00ec in Francia tra il 1799 e il 1800, insieme a molti scienziati coinvolti nella causa repubblicana.\nAl rientro occup\u00f2 la cattedra che era stata di Pietro Paoli presso l'Universit\u00e0 di Pisa. Nel 1801 si trasfer\u00ec all'Universit\u00e0 degli Studi di Pavia e ne divenne rettore. Nel 1803 entr\u00f2 a far parte dell'Istituto Nazionale Italiano, fondato dai francesi sulla falsariga dell'analogo istituto parigino e nel 1806 della \"Societ\u00e0 italiana delle Scienze\", di cui vinse il premio nel 1818. Furono suoi allievi Antonio Bordoni, Giovanni Taddeo Farini e Ottaviano Fabrizio Mossotti.\nCollabor\u00f2 inoltre con l'amministrazione pubblica: nel 1805 aveva fatto parte della Commissione per il progetto del Naviglio Pavese, e l'anno seguente fu nominato \" Ispettore di Acque e Strade\". Nel 1809 entr\u00f2 a far parte della \"Commissione per il nuovo sistema di misure e pesi\", e dal 1811 fu ispettore generale della Pubblica Istruzione per tutto il Regno di Italia. \nNel 1806 aveva ricevuto il titolo di Cavaliere della Corona ferrea."}
{"id": "23377", "revid": "1961055", "url": "https://it.wikipedia.org/wiki?curid=23377", "title": "Giuseppe Bruno (matematico)", "text": "Biografia.\nI suoi genitori erano poveri ma vinse un posto libero al Collegio Carlo Alberto dove inizi\u00f2 gli studi universitari. Entr\u00f2 nell'Universit\u00e0 di Torino nel 1843, laureandosi in filosofia in soli tre anni.\nDopo aver insegnato presso il Collegio Carlo Alberto tra il 1846 e il 1847 si trasfer\u00ec a Ceva dove insegn\u00f2 filosofia, poi ritorn\u00f2 a Torino. A Torino insegn\u00f2 matematica al Collegio Nazionale dal 1850 in poi.\nNel 1850 Bruno si laure\u00f2 in ingegneria idraulica. Dal 1852 al 1858 insegn\u00f2 algebra e geometria, mentre dal 1860 al 1862 insegn\u00f2 calcolo differenziale e integrale.\nNel 1863 insegn\u00f2 geometria descrittiva all'universit\u00e0.\nInsegn\u00f2 geometria proiettiva a partire dal 1875 e nel 1881 divenne il preside della Facolt\u00e0 di Scienze. Socio dell'Accademia delle Scienze di Torino, fu uno dei maestri di Corrado Segre, che divenne il caposcuola della geometria algebrica italiana. Fu Giuseppe Bruno ad instillare in Segre un grande amore per la geometria, e a convincerlo a dedicarsi alla matematica, anzich\u00e9 all'ingegneria, come avrebbe voluto il padre di Segre. Segre, che fu poi assistente di Bruno negli anni ottanta, nella nota biografica in sua commemorazione si dichiar\u00f2 suo discepolo:\nContribuiti scientifici.\nBruno fu autore di 21 lavori scientifici, dei quali due di Analisi, su equazioni differenziali lineari e frazioni continue, e i rimanenti di Geometria. Questi ultimi riguardano le coniche, le quadriche e altre superfici; in particolare, Bruno ha corretto un'inesattezza di Poncelet relativamente ai quadrilateri circoscritti ad una quadrica e ha dato una \"nuova costruzione\" delle coniche.\nSecondo Corrado Segre \u00abgli scritti del Prof. BRUNO, tutti, o quasi, portano un utile contributo alla scienza\u00bb."}
{"id": "23381", "revid": "1696318", "url": "https://it.wikipedia.org/wiki?curid=23381", "title": "Cesare Burali-Forti", "text": "Biografia.\nCesare Burali-Forti nacque ad Arezzo il 13 agosto 1861 da Cosimo e Isoletta Guiducci. Studi\u00f2 all'Universit\u00e0 di Pisa con Ulisse Dini ed Enrico Betti, laureandosi in matematica nel 1884. Nel 1887 divenne professore all'Universit\u00e0 di Torino dove frequent\u00f2 il gruppo di Giuseppe Peano. Collaboratore di Peano nella stesura del celebre \"Formulario matematico\", ne continu\u00f2 l'opera nel settore della logica, con la pubblicazione della \"Logica matematica\" nel 1894. Famoso \u00e8 il paradosso che porta il suo nome e che riguarda l'inesistenza dell'insieme di tutti i numeri ordinali.\nFu docente di geometria analitica e proiettiva presso l'Accademia militare di Torino. Condusse poi ricerche sul calcolo vettoriale e la geometria differenziale (con Tommaso Boggio, Pietro Burgatti e Roberto Marcolongo), l'astronomia e la balistica.\nCon Roberto Marcolongo, in particolare, svilupp\u00f2 il calcolo differenziale assoluto senza coordinate, in opposizione al calcolo tensoriale sviluppato da Levi-Civita e Ricci-Curbastro.\nCon Tommaso Boggio, poi, applic\u00f2 nel 1923 tale calcolo alla relativit\u00e0 generale, fornendone una prima formulazione invariante.\nMor\u00ec nell\u2019Ospedale Mauriziano di Torino il 21 gennaio 1931, affetto da carcinoma dello stomaco."}
{"id": "23382", "revid": "122484528", "url": "https://it.wikipedia.org/wiki?curid=23382", "title": "Pietro Burgatti", "text": "Biografia.\nAllievo di Eugenio Beltrami, si laure\u00f2 in matematica all'Universit\u00e0 di Roma nel 1893, dove poi rimase come assistente alle cattedre di analisi infinitesimale e meccanica razionale fino al conseguimento della libera docenza in analisi infinitesimale nel 1898 e in meccanica razionale nel 1900. Nel 1901, divenne pure assistente all'Ufficio Centrale di Meteorologia e Geodinamica di Roma.\nVinto un concorso a cattedre nel 1908, divenne professore straordinario di meccanica razionale all'Universit\u00e0 di Messina, quindi nel 1911 divenne ordinario della stessa disciplina all'Universit\u00e0 di Bologna, dove rimase fino al pensionamento. Insegn\u00f2 al contempo meccanica razionale e fisica matematica all'Universit\u00e0 di Ferrara.\nDal 1923 al 1932 fu vice presidente dell'Unione Matematica Italiana; fu altres\u00ec socio dell'Accademia delle Scienze dell'Istituto di Bologna e corrispondente nazionale dell'Accademia Nazionale dei Lincei (dal 1922)."}
{"id": "23383", "revid": "115117523", "url": "https://it.wikipedia.org/wiki?curid=23383", "title": "Filippo Burzio", "text": "Biografia.\nComp\u00ec gli studi medi superiori all'Istituto Tecnico Industriale G. Sommeiller dove ottenne la Licenza fisico-matematica. Laureato in ingegneria all'Universit\u00e0 di Torino il 21 dicembre 1914, svilupp\u00f2 alcune ricerche sulla balistica, materia per la quale ottenne la libera docenza; successivamente insegn\u00f2 tale disciplina all'Accademia Militare e al Politecnico di Torino. Contemporaneamente sviluppava un suo pensiero politico e filosofico che ben presto prevalse sui suoi interessi scientifici e che espose in varie opere. Il suo pensiero si riconduce alla sua educazione liberale e illuministica, alla tradizione piemontese ed a figure come Jean-Jacques Rousseau, Camillo Cavour e Giovanni Giolitti. Burzio elabora la cosiddetta dottrina del Demiurgo, personalit\u00e0 in grado di moderare i comportamenti della societ\u00e0 umana e di indirizzarne le aspirazioni. Nel suo pensiero alcuni vedono l'anticipazione di temi di attualit\u00e0, in particolare di tematiche europeistiche.\nCollaboratore del quotidiano \"La Stampa\" dal 1934, ne tenne la direzione dal 10 agosto all'8 settembre 1943. Per una successiva condanna a morte per antifascismo, fu costretto alla clandestinit\u00e0 fino alla liberazione. Dopo la caduta del Fascismo fu di nuovo direttore del quotidiano torinese. Fu anche socio corrispondente dell'Accademia Nazionale dei Lincei per la classe di Scienze Morali.\nMor\u00ec improvvisamente per infarto il 25 gennaio 1948. Al suo nome \u00e8 stata costituita una Fondazione.\nIl primo convegno a lui dedicato si svolse il 12 novembre 1950 al Teatro Carignano di Torino. A Burzio \u00e8 stato dedicato un convegno anche il 23 gennaio 1998."}
{"id": "23384", "revid": "765341", "url": "https://it.wikipedia.org/wiki?curid=23384", "title": "Pietro Buzano", "text": "Biografia.\nLaureatosi in matematica all'Universit\u00e0 di Torino nel 1931, ottenne la cattedra di Geometria presso lo stesso ateneo nel 1942. Nel 1945 pass\u00f2 al Politecnico dove ebbe la cattedra di Analisi Matematica. \nFu nominato preside della facolt\u00e0 di Ingegneria alla fine degli anni sessanta nel periodo \"caldo\" dei movimenti studenteschi. \nSi occup\u00f2 in particolare di geometria analitica e della teoria delle equazioni alle derivate parziali.\nNegli ultimi anni il suo interesse maggiore si spost\u00f2 agli aspetti applicativi della matematica e tenne la cattedra di Matematica Applicata. In pensione al compimento dei settant'anni, nel 1987 venne nominato professore emerito."}
{"id": "23385", "revid": "1971044", "url": "https://it.wikipedia.org/wiki?curid=23385", "title": "Giuseppe Domenico Botto", "text": "Biografia.\nProfessore di fisica a Torino dal 1828, Botto studi\u00f2 a Genova e all'\u00c9cole Polytechnique a Parigi. Architetto e capitano del Genio, partecip\u00f2 ai moti di Alessandria del 1821. A Torino comp\u00ec numerose ricerche relative all'induzione, ai fenomeni chimici, termici e magnetici delle correnti. Studi\u00f2 le macchine elettriche per migliorarne il funzionamento e si occup\u00f2 di motori elettrici e di telegrafia.\nStudi.\nDal punto di vista scientifico si occup\u00f2 dei fenomeni termici, chimici e magnetici prodotti dalla corrente elettrica. Si occup\u00f2 di macchine elettriche: nel 1830 descrisse in una nota un prototipo di motore elettrico a cui si stava lavorando e ne pubblic\u00f2 a Torino la descrizione intorno al 1836, in una memoria intitolata \"Machine Loco-motive mise en mouvement par l'\u00e9lectro-magn\u00e9tisme\". Un apparecchio costruito sulla base della sua descrizione negli anni 1840 faceva parte della collezione di strumenti scientifici dei granduchi di Toscana, ora conservata nel Museo Galileo di Firenze. Negli anni seguenti pubblic\u00f2 altri lavori riguardanti il miglioramento dell'efficienza dei motori elettrici.\nOttenne inoltre l'elettrolisi dell'acqua mediante un generatore manuale di scintille elettriche, la \"calamita elettrica\" ideata da Leopoldo Nobili e Vincenzo Antinori sulla base della scoperta dell'induzione elettromagnetica, fatta da Michael Faraday nel 1831.\nSi occup\u00f2 anche di altre materie e nel 1846 pubblic\u00f2 una nota per il miglioramento dell'agricoltura in Piemonte (\"Catechismo agrologico. ossia principii di Scienza applicati all'Agricoltura\"). Nel 1849 propose un nuovo sistema di trasmissione e codifica per il telegrafo elettrico (appunti su questo argomento sono stati recentemente scoperti negli archivi del Museo Sanguineti Leonardini di Chiavari."}
{"id": "23387", "revid": "1372005", "url": "https://it.wikipedia.org/wiki?curid=23387", "title": "Marchese de Sade", "text": "Il suo nome \u00e8 all'origine del termine sadismo, cio\u00e8 il piacere di causare dolore e sofferenza, atteggiamento che emerge dai suoi romanzi, incentrati sulla descrizione di comportamenti sessuali trasgressivi e perversi, quelli che saranno chiamati appunto \"sadici\", oltre che su scene di esplicita violenza e sui temi filosofici della ricerca del piacere, consistente nel soddisfare gli istinti naturali (in Sade spesso derivanti dall'esercitare la crudelt\u00e0 a fini sessuali), dell'ateismo e del rifiuto verso ogni forma di autorit\u00e0 costituita. Assieme a Leopold von Sacher-Masoch (da cui masochismo), il nome di Sade ha dato origine alla parola sadomasochismo, associata spesso ai suoi romanzi. L'opera, la poetica e il pensiero del marchese de Sade lo hanno fatto considerare un esponente dell'ala estremista del libertinismo, nonch\u00e9 dell'Illuminismo pi\u00f9 radicale, ateo, materialista e anticlericale.\nAppartenente a una famiglia di antica nobilt\u00e0, a partire dal 1800 e fino alla morte quattordici anni dopo, rinunci\u00f2 a ogni titolo nobiliare e si firm\u00f2 semplicemente \u00abD.-A.-F. Sade\u00bb. Per il periodo rivoluzionario utilizz\u00f2 anche lo pseudonimo \"Louis Sade\". Fu autore di tutta una serie di classici della letteratura erotica, drammi teatrali, testi vari e saggi filosofici, molti dei quali scritti mentre si trovava in prigione.\nSade pass\u00f2 molti anni in manicomio verso la fine della vita, forse affetto oltre che da sadismo da una sorta di quello che poi si chiamer\u00e0 disturbo borderline e comportamenti sporadicamente antisociali.\nDurante la sua vita venne accusato (con l'assenso della sua famiglia, specie della suocera) di vari reati, come pratiche di violenza sessuale, di sodomia, di tentativi di avvelenamento e condotta immorale (legati alle vicende dette \"affare di Arcueil\" o caso di Rose Keller, e \"affare di Marsiglia\"), ma venne riconosciuto, dopo essere stato condannato a morte in contumacia in primo grado, colpevole solo di \"libertinaggio\" (cio\u00e8 condotta sessuale illegale e sconveniente) e produzione di materiale pornografico. Fu perseguito prima dal regime monarchico, poi, in quanto nobile, dalla Rivoluzione francese (alla quale aveva aderito) e infine anche dal governo napoleonico in quanto inviso come autore dal Bonaparte in persona.\nPass\u00f2 molti anni della sua vita, come detto, a causa di una \"lettre de cachet\" ottenuta dalla suocera da parte del re Luigi XVI, e di varie disposizioni successive, prima in carcere - tra cui alla Bastiglia per qualche anno - e poi all'\"albergo dei pazzi\" di Charenton, dove scrisse molte delle sue opere pi\u00f9 celebri. Per molto tempo ritenuto un autore immorale o di scarso valore, \u00e8 stato rivalutato e riscoperto nel XX secolo a opera del surrealismo, della psicoanalisi e dell'esistenzialismo.\nBiografia.\nLa nascita e la giovinezza.\nDe Sade nasce nel palazzo dei Cond\u00e9 a Parigi, residenza dei principi Borbone-Cond\u00e9. La casata \u00e8 una delle pi\u00f9 antiche della Provenza, suo padre \u00e8 Jean-Baptiste Fran\u00e7ois Joseph de Sade. Suo zio Jacques-Fran\u00e7ois-Paul-Aldonce de Sade, abate e letterato francese, fece risalire l'albero genealogico fino alla Laura cantata da Francesco Petrarca nel suo \"Canzoniere\", identificandola nella moglie di Hugues III de Sade, morta di peste e sepolta ad Avignone nel 1348. Il blasone dei Sade con l'aquila imperiale a due teste fu ottenuto da Elz\u00e9ar de Sade su concessione dell'imperatore Sigismondo nel 1416.\nSua madre, Marie El\u00e9nore de Maill\u00e9 de Carman, di sangue Borbone e nipote del cardinale Richelieu, \u00e8 gentildonna di camera, damigella d'onore e dama di compagnia di Carolina d'Assia-Rotenburg, principessa di Cond\u00e9. Una prima figlia, Caroline, era nata nel 1737 e sopravvissuta solo due anni; nel 1746 nascer\u00e0 una sorella, Marie-Fran\u00e7oise, che per\u00f2 morr\u00e0 poche settimane dopo la nascita.\nEssendo assenti sia il padre, ambasciatore a Colonia, sia i padrini designati (nonno materno e nonna paterna), viene tenuto a battesimo da due domestici nella chiesa di Saint-Sulpice, con nomi non conformi ai desideri di famiglia; la madre aveva difatti ordinato di chiamarlo Louis-Aldonse-Donatien, ma il primo fu dimenticato e sostituito con uno dei nomi del padre, Fran\u00e7ois, mentre il provenzale Aldonse si tramut\u00f2 in Alphonse.\nIl bambino trascorre la sua primissima infanzia fino al 1744 a casa Cond\u00e9, dove viene allevato insieme con il principino Luigi-Giuseppe di Borbone-Cond\u00e9, di quattro anni maggiore. Quando ha quattro anni, Marie El\u00e9onore deve lasciare l'impiego presso la principessa per accompagnare il marito in un viaggio a cui lo costringe il suo status diplomatico al servizio del principe elettore di Colonia. Il bambino \u00e8 pertanto inviato dapprima nel palazzo avignonese di famiglia, il castello di Saumane-de-Vaucluse, ove risiede presso la nonna paterna, per poi trasferirsi presso lo zio paterno Jacques-Fran\u00e7ois-Paul-Alphonse de Sade.\nIl \"bambino biondo\", unico erede maschio della famiglia, viene conteso anche dalle cinque zie paterne, tra cui due badesse di convento e due monache semplici, ma lo zio, un signore curioso di storia e antichit\u00e0, riesce infine a imporsi sulle sorelle. Amico di Voltaire, oltre che storico e letterato (scrittore e commentatore delle opere petrarchesche) \u00e8 anche un noto libertino nonch\u00e9 abate di \u00c9breuil; egli subentra dunque nell'educazione del nipote, incaricandosi di assicurargli i primi rudimenti dell'istruzione nel monastero benedettino di Saint-L\u00e9ger d'\u00c9breuil.\nNel romanzo \"Aline e Valcour\", scritto da Sade durante la prigionia nella Bastiglia, troviamo gli unici passaggi considerati autobiografici, che fanno con dovizia di particolari riferimento alla sua infanzia e prima adolescenza:\nNel 1750 si trasferisce a Parigi per proseguire gli studi presso il prestigioso Lyc\u00e9e Louis-le-Grand gestito dai gesuiti (frequentato precedentemente da Voltaire e in seguito da Robespierre) e, con l'ausilio del precettore Jacques Fran\u00e7ois Amblet, appartenente al clero regolare ginevrino, in qualit\u00e0 di tutore, che indirizza le sue letture. Fin dalla pi\u00f9 tenera et\u00e0 Sade d\u00e0 prova di amare la lettura, con una preferenza verso le opere di filosofia, storia e racconti di viaggio, che gli forniscono informazioni sui costumi dei popoli pi\u00f9 lontani, utilizzate in seguito nella sua letteratura, soprattutto nei primi scritti fino al 1780.\nAll'epoca la popolazione scolastica del Louis-le-Grand raggiunge i tremila alunni, di cui la maggior parte esterni: il programma giornaliero ha inizio con la sveglia alle 5:30, poi preghiera, studio, colazione, ricreazione, scuola, messa, pranzo fino alle 12; studio, merenda, scuola, cena, preghiera e silenzio fino alle 21. Durante i quattro anni che passa nella scuola, il nome del giovane Sade non risulta neppure una volta nell'elenco dei premiati come miglior studente. Al Louis-le-Grand impara musica, danza, scherma e scultura; mostra molto interesse anche per la pittura, trascorrendo molte ore nelle \"gallerie di quadri\" allora aperte al pubblico nel Louvre. Impara anche abbastanza bene l'italiano, il provenzale e il tedesco.\nL'ingresso nella vita pubblica.\nSenza alcuna certezza sulla data esatta, verso il 1760 la madre entra nel convento delle carmelitane a Parigi. Il 24 maggio 1754, quando non ha ancora compiuto quattordici anni, Sade riceve un certificato di nobilt\u00e0 che gli consente di accedere alla scuola preparatoria di cavalleria, annessa al reggimento della guardia reale di Versailles, che fa concorrenza alla scuola dei moschettieri, in un ambiente di ferrea disciplina e rigida preparazione militare: entra in tal modo nell'\u00e9lite dell'esercito francese.\nTenente onorario nel 1755, sottotenente nel Reale reggimento di fanteria nel 1756, alfiere (ufficiale della bandiera) nel 1757 del reggimento dei Carabinieri del Conte di Provenza, partecipa alla guerra dei sette anni contro la Prussia; distintosi per il suo valore, viene infine promosso nel 1759 al grado di capitano del reggimento di Borgogna cavalleria per rimpiazzare gli effettivi caduti prigionieri. La carriera militare non gli impedisce di condurre una vita dissoluta, della quale sembra pentirsi in una lettera allo zio:\nIl 16 marzo 1763, al termine della guerra, viene congedato (torner\u00e0 in servizio altre due volte tra il 1767 e il 1770) e si ritira nel castello di famiglia a La Coste, in Provenza. Nei mesi successivi, il padre, preoccupato per la difficile situazione economica e per la dispendiosa e gi\u00e0 relativamente dissoluta vita mondana del figlio, che non perde n\u00e9 un ballo n\u00e9 uno spettacolo, negozia un matrimonio combinato con una famiglia appartenente alla nuova nobilt\u00e0, con un'ottima posizione economica e notevole influenza a corte. La prescelta \u00e8 Ren\u00e9e-Pelagie Cordier de Launay de Montreuil, figlia di un ricco magistrato. Il giovanotto ha intanto acquistato velocemente una pessima reputazione: gioca, sperpera denaro, frequenta con assiduit\u00e0 e sommo scandalo i camerini delle attrici e le case delle prostitute, se ne infischia del futuro e trascura i primi doveri pubblici. Sade \u00e8 in realt\u00e0 innamorato di mademoiselle Laure-Victoire-Adeline de Lauris, d'illustre casato provenzale, alla quale invia poesie in stile trobadorico scritte di suo pugno, e vorrebbe scegliere la strada che gli indica il cuore; il padre per\u00f2 non vede di buon occhio la rinunzia alla ricchezza dei Montreuil. Il giovane, dando probabilmente prova di terribile gelosia, spaventa Laure, che si decide a troncare il rapporto.\nIl 1\u00ba maggio 1763 a Versailles Sade padre ottiene l'approvazione del re, alla presenza delle due famiglie, ma con l'assenza evidente del figlio. Il contratto di matrimonio viene firmato il 15 e il 17 maggio e la cerimonia si svolge nella chiesa di St.-Roch a Parigi, malgrado fino a due settimane prima D.A.F. de Sade fosse ancora intenzionato a sposare Laure de Lauris.\nProblemi con la giustizia.\nPer contratto matrimoniale, i novelli sposi devono abitare per cinque anni tra Parigi e il castello \u00c9chauffour, in Normandia, di propriet\u00e0 della famiglia di lei; ma, dopo soli cinque mesi, il 29 ottobre 1763 Sade viene arrestato nella sua gar\u00e7onniere di rue Mouffetard su ordine del re e condotto nella prigione di Vincennes per le accuse di una prostituta occasionale, Jeanne Testard, vittima dei giochi blasfemi del marchese. Le ragioni sarebbero state legate a uno o pi\u00f9 giorni di dissolutezze sfrenate, ma anche a un manoscritto ritrovato in suo possesso (forse un primissimo tentativo letterario). Sade trascorre 15 giorni in prigionia, sino a quando la famiglia della moglie si interessa, riuscendo a farlo tornare a \u00c9chauffour, con l'ordine di non lasciare la provincia senza permesso reale.\nNel 1764 de Sade inaugura un teatro da camera da lui stesso diretto al castello di \u00c9vry, dove rappresenta opere di artisti contemporanei e alcune commedie da lui composte, che lo vedono impegnato anche come attore. Contemporaneamente viene nominato luogotenente generale del re per le provincie di Bresse, Bugey, Valromey e Gex davanti al parlamento di Digione, carica appartenuta al padre fino a quattro anni prima. Nel luglio dello stesso anno comincia una relazione con mademoiselle Colette, attrice presso il Th\u00e9\u00e2tre de la com\u00e9die italienne di Parigi.\nL'11 settembre viene revocato l'ordine reale di confinamento; alla fine del 1764 D.A.F. de Sade si trasferisce a Parigi in casa dei Montreuil. Nei due anni successivi colleziona avventure galanti con donne disposte a soddisfare i suoi gusti sessuali eterodossi, assume diverse amanti e ricorre regolarmente ai servizi di prostitute. Ai rimproveri epistolari di una zia badessa risponde affermando di continuare la tradizione familiare, con chiaro riferimento allo zio abate.\nLa vita licenziosa di D.A.F. de Sade appare nei diari dell'ispettore Marais, dipendente direttamente dal luogotenente generale di polizia Antoine Sartine conte d'Alby, addetto a seguire con scrupolo le attivit\u00e0 sessuali dei membri della corte, compresi quelli di sangue reale, per poi riferire tutto a intrattenimento di sua maest\u00e0 il re Luigi XV e di Madame de Pompadour. Vi si possono trovare riferimenti all'avventura con l'attrice Colette, che Sade \u00e8 costretto a condividere con un altro nobile in quanto non ha risorse per mantenerla; seguono altre attrici e ballerine, e Sade continua per diverso tempo ad apparire nei diari di Marais.\nNel 1765 prende come amante la ventiduenne M.lle de Beauvoisin, che gi\u00e0 da sei anni fa la vita da mantenuta e prostituta. Sade lascia la casa coniugale per trascorrere con lei un paio di mesi a La Coste, dove talvolta Beauvoisin viene confusa dai cittadini con la legittima moglie. Questo merita le critiche pi\u00f9 dure da parte della famiglia. M.me Montreuil, da Parigi, si mette in contatto con lo zio abate nel tentativo di far ragionare il nipote, ma la relazione extraconiugale continua per almeno due anni.\nAlla morte del padre, avvenuta il 24 gennaio del 1767 a Montreuil vicino a Parigi, eredita diversi feudi e assume il titolo di conte de Sade; la famiglia detiene sia il titolo di conte sia quello di marchese e per tradizione il capofamiglia assume il primo e il figlio primogenito il secondo, almeno fintanto che il padre \u00e8 in vita. Il 16 aprile dello stesso anno viene promosso comandante di reggimento e maestro di campo di cavalleria, ma vende la carica di capitano comandante e chiede il congedo per potersi al pi\u00f9 presto ricongiungere con la sua amatissima Beauvoisin. Il 27 agosto nasce a Parigi il primo figlio, Louis-Marie.\nL'affare di Arcueil.\nIl 3 aprile 1768, giorno di Pasqua, de Sade incontra in Place des Victoires una mendicante e prostituta occasionale, la trentaseienne Rose Keller, vedova del garzone pasticciere Valentin; la induce ad accompagnarlo in una casa in affitto ad Arcueil, la rinchiude in una camera, la costringe a spogliarsi e la fustiga a pi\u00f9 riprese con un martinetto a corde. La Keller riesce tuttavia a fuggire calandosi dalla finestra e lo denuncia, affermando di essere stata accoltellata e torturata (il chirurgo Le Comte rilever\u00e0 solo segni di frusta). Secondo la vittima, sarebbe stata tratta in inganno con la promessa di un lavoro onesto; secondo Sade, l'offerta di prostituzione era messa in chiaro fin dall'inizio. Sosterr\u00e0 che Keller \u00e8 fuggita prima che potesse pagarla e che il suo domestico Langlois l'ha inseguita in strada, ma lei ha chiesto aiuto a donne del vicinato.\nProbabilmente la fretta con cui si procede a una messa in stato d'accusa da parte della Camera criminale dello Ch\u00e2telet \u00e8 dovuta al fatto che il primo presidente de Maupeou \u00e8 un nemico personale di Montreuil, il suocero di Sade. L'opinione pubblica \u00e8 convinta che l'episodio sia stato messo in atto il giorno di Pasqua in spregio alla passione del Cristo. In seguito la Keller riceve una forte somma per ritrattare le accuse, ma nel frattempo Sade \u00e8 stato incarcerato su ordine del re dietro richiesta di M.me de Montreuil, dapprima a Saumur e poi a Pierre-Encise, nei pressi di Lione, dove rimane sino al 16 novembre, assistito dalla moglie che nel frattempo si \u00e8 trasferita a Lione. Il processo si risolve con una condanna molto lieve, consistente in una piccola donazione di 100 livres in favore dei carcerati, da parte della Grand Chambre, che ratifica la lettera d'immunit\u00e0 prodotta dal re. Di fatto l'intervento reale salva Sade da un processo presso la Camera criminale dello Ch\u00e2telet. La reale responsabilit\u00e0 di D.A.F. de Sade, il quale nega le accuse come risulta da una lettera, non \u00e8 stata mai completamente chiarita.\nDopo la liberazione, per ordine del re si stabilisce nel castello di La Coste (dove rimane fino all'aprile del 1769) con la famiglia e la cognata diciannovenne Anne-Prosp\u00e8re. La sua passione teatrale intanto continua e lo vede predisporre un teatro all'interno del castello, formare una compagnia professionale e cominciare a dare regolari rappresentazioni.\nL'affare di Marsiglia.\nNel maggio 1769 D.A.F. de Sade torna a Parigi, dove nasce il secondogenito Donatien-Claude-Armand. Vive un momento di tranquillit\u00e0 al fianco della famiglia, contribuendo all'educazione dei figli e colmando di attenzioni la moglie, che nel 1771 d\u00e0 alla luce la terzogenita, Madeleine-Laure. Nell'estate dello stesso anno viene imprigionato temporaneamente per debiti; a fine anno viaggia nei Paesi Bassi.\nIl 25 giugno 1772, a Marsiglia, riceve cinque ragazze all'H\u00f4tel del Treize Cantons, alle quali offre confetti afrodisiaci alla cantaridina; tre ragazze, tra cui Marguerite Coste, si danno in seguito per malate, due ritengono di essere state avvelenate, e questo \u00e8 ci\u00f2 che crede l'opinione pubblica. Inoltre la presenza del valletto del marchese fa immaginare pratiche sodomite. Il 12 settembre viene giustiziato in effigie ad Aix-en-Provence, dopo aver subito una condanna a morte in contumacia da parte del Parlamento a seguito di denuncia e testimonianza di Marguerite Coste, per sodomia e avvelenamento. D.A.F. de Sade riesce a fuggire in Italia con la cognata Anne Prosp\u00e9re; a fine luglio i due raggiungono Venezia, poi lei rientra in Francia e lui prende residenza in Savoia, allora parte del regno di Sardegna. L'8 dicembre 1772 \u00e8 arrestato a Chamb\u00e9ry per ordine del re di Sardegna e dietro richiesta dell'influente suocera e rinchiuso presso il forte di Miolans: la suocera, fino a quel momento passivo o addirittura accondiscendente al marchese, intervenne duramente di fronte all'incesto in corso e chiese al duca d'Aiguillon di fare da intercessore presso il conte Filippo Ferrero della Marmora, ambasciatore del regno di Sardegna a Parigi.\nLa moglie cerca inutilmente di vederlo, travestendosi da uomo per eludere i controlli della madre; D.A.F. de Sade viene comunque trattato con il riguardo dovuto alla sua condizione sociale. Il 30 aprile 1773 riesce a evadere in maniera rocambolesca assieme ad altri prigionieri dalla fortezza, grazie al fatto che la moglie paga le guardie carcerarie. Lascia in ogni caso una lettera al comandante, assolvendolo da ogni responsabilit\u00e0 per la loro fuga, elencando gli oggetti da lui lasciati nella prigione e i debiti non saldati. Sade si rifugia a La Coste e, dopo un'irruzione della gendarmeria, il 6 gennaio 1774 fugge in Italia travestito da curato. Ren\u00e9e-P\u00e9lagie de Sade non abbandona l'intenzione di difendere a tutti i costi il marito: si reca pi\u00f9 volte a Parigi e nel 1774 solleva una causa in tribunale contro la madre; lamenta che l'influente M.me de Montreuil persegue ingiustamente Sade, \u00abnon inseguendo un criminale, ma un uomo che crede solo di ribellarsi contro i suoi ordini e volont\u00e0\u00bb. La donna, divenuta nel frattempo la sua pi\u00f9 acerrima nemica, era riuscita a ottenere una \"lettre de cachet\" da Luigi XV con un ordine d'arresto immediato; dopo la morte del re, avvenuta il 10 maggio 1774, la \"lettre\" perde la sua validit\u00e0; cos\u00ec la donna ne chiede un'altra al successore, Luigi XVI, per ottenere la quale occorrono diversi mesi.\nTra il 1776 e il 1777, nonostante le difficolt\u00e0 finanziarie, i coniugi de Sade assumono a Lione e a Vienne una domestica, cinque ragazze e un giovane segretario, tutti futuri partecipanti alle orge che il marchese organizza in una stanza segreta del castello e alle quali partecipa anche la moglie. Istigata dalla figlia, M.me de Montreuil si impegna per soffocare lo scandalo della procedura criminale avviata a Lione su istanza dei genitori delle fanciulle; due di queste, in particolare, sono in grado di mostrare i segni fisici di un furore che paragonano alla follia e del quale la prima vittima \u00e8 la moglie del marchese.\nMalgrado l'intervento della suocera, lo scandalo si allarga; M.me de Montreuil comunque cambia atteggiamento nei confronti del genero. Lo zio abate, presso il quale Sade invia in custodia una delle giovani ragazze, chiede il suo internamento per pazzia. Per cambiare aria, il 17 luglio 1775 il marchese torna in Italia sotto il nome di conte di Mazan e vi si trattenne per un anno durante il quale visita il paese: Torino, Parma, Firenze (fino al 21 ottobre), Roma, Napoli (da gennaio a giugno 1776) e Venezia. Il ricordo di questo tour \u00e8 narrato da lui stesso in \"Viaggio in Italia\", che non fu pubblicato dall'autore, ma da Maurice Lever, il quale cur\u00f2 l'opera incompiuta a causa dell'arresto e della successiva prigionia di D.A.F. de Sade.\nIl marchese torna a La Coste, dove il 17 gennaio 1777 un certo Tellier, padre di una delle giovani domestiche, viene per reclamare la figlia, ribattezzata Justine dai Sade, e spara al marchese. Ormai il cerchio si chiude. D.A.F. de Sade a fine gennaio si reca a Parigi per la morte della madre, avvenuta il giorno 14 nel convento parigino dove si era ritirata 17 anni prima.\nLa \"lettre de cachet\" e la nuova detenzione: prima Vincennes, poi la Bastiglia.\nLa notte del 13 febbraio 1777 D.A.F. de Sade viene imprigionato di nuovo in forza della \"lettre de cachet\", questa volta nei sotterranei del castello di Vincennes.\nLa \"lettre\" del re gli permette di evitare l'esecuzione della condanna a morte. A Vincennes Sade incontra il compagno di prigionia Conte di Mirabeau, anch'egli scrittore di racconti erotici e futuro rappresentante agli Stati generali del 1789; i due si detestano intensamente. Sade rimane a Vincennes per 16 mesi di dura prigionia, pur senza subire processi.\nNel giugno del 1778 viene condotto a Aix-en-Provence, dove \u00e8 assolto dal Parlamento locale nel processo per avvelenamento con cantaridina di Marguerite Coste, che in primo grado aveva comportato la condanna a morte: su intervento di M.me de Montreuil, la procedura viene annullata per vistose irregolarit\u00e0; Sade \u00e8 condannato per\u00f2 solo a una pena minore sotto forma di ammenda per libertinaggio.\nLegalmente libero, rimase comunque in carcere, poich\u00e9 la \"lettre de cachet\" non \u00e8 stata ancora revocata; durante il trasferimento a Parigi, in luglio, evade presso Valence, per essere nuovamente catturato a La Coste dopo 39 giorni e riportato a Vincennes. \nLa lunga prigionia a Vincennes.\nD.A.F. de Sade rimane rinchiuso a Vincennes per i successivi cinque anni e mezzo, i primi quattro dei quali in isolamento pressoch\u00e9 totale, intrattenendo una fitta corrispondenza con la moglie e cominciando a comporre, nell'ordine, \"Le 120 giornate di Sodoma\", \"Dialogo tra un prete e un moribondo\" e \"Aline e Valcour\", oltre alla prima versione di \"Justine o le disavventure della virt\u00f9\" e alcune opere teatrali, storie e racconti di vario genere. Gode di una cella tutta per s\u00e9, con diritto a forniture regolari di legna da ardere; per il resto le condizioni di reclusione si dimostrano deplorevoli. Mirabeau scrisse: \"\u00abQueste camere sarebbero immerse nella notte eterna se non per alcuni pezzi di vetro opaco che di tanto in tanto permettono il passaggio di un debole raggio di luce\u00bb.\" Durante tutti gli anni di reclusione il suo quasi unico contatto col mondo esterno \u00e8 Ren\u00e9e-P\u00e9lagie, a parte poche corrispondenze epistolari; ci \u00e8 rimasta la corrispondenza col servo Martin, il precettore padre Amblet e un'amica della moglie, Mademoiselle Rousset. \nTutti gli sforzi di Ren\u00e9e-P\u00e9lagie, fin dal primo giorno, sono volti a farlo liberare, tentando anche di pianificarne la fuga. Nella prima delle lettere che per tredici anni gli invi\u00f2, due giorni dopo il suo arresto, gli scrive: \"\u00abCome hai passato la notte, mio dolce amico? Sono molto triste, ma dimmi che stai bene. Sar\u00f2 felice solo quando t'avr\u00f2 veduto. Mantieni la calma, ti prego\u00bb\". La risposta \u00e8 del seguente tenore:\nRen\u00e9e \u00e8 in questi anni il suo principale e quasi unico sostegno; si trasferisce a Parigi stabilendosi nel convento delle Carmelitane, lo stesso in cui si era ritirata a suo tempo la madre del marito, poi in una pi\u00f9 modesta pensione in compagnia di Mademoiselle Rousset. Sua madre nel frattempo le ritira tutti i fondi, ma le difficolt\u00e0 non le impediscono di soddisfare i bisogni e desideri del marito; invia tutto ci\u00f2 che richiede, cibo, vestiti e libri, e diventa la documentarista, amanuense e lettrice privilegiata delle sue opere.\nSade comincia a dedicarsi freneticamente alla lettura e alla scrittura, riuscendo a raccogliere una libreria di oltre 600 volumi che comprende Petrarca, La Fontaine, Boccaccio e Cervantes ma anche D'Holbach, Voltaire e Rousseau; non \u00e8 interessato solamente alla letteratura, cerca difatti anche libri scientifici, come la \"Storia naturale\" di Buffon. Cos\u00ec descrive il proprio carattere:\nLa prigionia alla Bastiglia.\nIl 29 febbraio 1784, dopo un ennesimo tentativo di fuga, Sade viene trasferito alla Bastiglia di Parigi, in una cella al secondo piano e poi al sesto della torre Libert\u00e9. Qui completa la stesura di varie opere, elencate in un catalogo da lui stesso stilato il primo ottobre 1788. Subito si lamenta per essere stato forzatamente trasferito e di ritrovarsi improvvisamente in un luogo mille volte peggiore e pi\u00f9 stretto di quello appena lasciato: \"\u00abSono in una stanza che \u00e8 met\u00e0 di quella di prima e se solo mi azzardo ad uscir per qualche minuto nel cortile interno le guardie mi riportano indietro con le baionette sguainate come se avessi cercato di detronizzare Luigi XV.\u00bb\" Aggressivo, irriducibile, attaccabrighe, non ha intenzione di accondiscendere alle richieste della suocera per ottenere la libert\u00e0:\nLa prigionia lo porta a cercare nell'immaginario il compenso alla propria frustrante condizione. La sua immaginazione si scatena contro la religione e la morale. Il 22 ottobre 1785 comincia la revisione delle bozze di \"Le 120 giornate di Sodoma\"; dal momento che rischia il sequestro del materiale per oscenit\u00e0, Sade scrive con una calligrafia minuta su entrambe le facciate di un rotolo di carta, pi\u00f9 facile da tenere nascosto, della lunghezza di 12 metri .\nPercependo il fermento che attraversa la capitale durante il braccio di ferro tra la monarchia e gli Stati generali, che sarebbe sfociato nella rivoluzione, il 2 luglio 1789 Sade urla dalla finestrella alla folla radunata fuori, utilizzando come megafono il tubo che serve a evacuare le feci dalla cella: \u00abQui stanno sgozzando i prigionieri!\u00bb e incitando l'assalto all'odiata prigione. In conseguenza di questo atto, su richiesta del governatore della fortezza, il marchese de Launay, due giorni dopo viene trasferito al manicomio di Charenton; la presa della Bastiglia, che segna l'inizio della Rivoluzione francese, \u00e8 datata 14 luglio.\nLa Rivoluzione e gli anni successivi.\nLa scarcerazione e l'attivit\u00e0 teatrale.\nSade deve lasciare alla Bastiglia il mobilio della cella, acquistato a sue spese, seicento libri di sua propriet\u00e0 e 15 volumi manoscritti messi sotto sequestro, dei quali non riuscir\u00e0 pi\u00f9 a tornare in possesso. Il rotolo di \"Le 120 giornate di Sodoma\" viene rinvenuto nella cella della Bastiglia, verso fine luglio, da un uomo chiamato Arnoux de Saint-Maximin.\nIl 18 marzo del 1790 D.A.F. de Sade riceve a Charenton la visita dei due figli maschi, che non vede da circa quindici anni; lo informano di un decreto approvato il 13 marzo dall'Assemblea Costituente che annulla il valore legale delle odiate \"lettres de cachet\", detenzioni arbitrarie ordinate direttamente dal sovrano. Il 2 aprile viene infine liberato: si reca immediatamente dal suo curatore M. de Milly, procuratore presso il tribunale dello Ch\u00e2telet, che gli procura un letto dove dormire e gli d\u00e0 sei luigi. Durante la prigionia non si \u00e8 fatto mancare i dolci di cui \u00e8 goloso, e la mancanza di movimento e esercizio fisico lo hanno portato a ingrassare enormemente, fino a sfiorare l'obesit\u00e0.\nLa moglie, rifugiata in un convento, stavolta si rifiuta di vederlo e, decisa ad ottenere la separazione, si rivolge al tribunale dello Ch\u00e2telet. D.A.F. de Sade, resosi conto del mutato atteggiamento della donna nei suoi confronti, lo attribuisce all'influenza del suo confessore. Il 9 giugno il tribunale stabilisce la separazione e ordina al marchese de Sade di restituire alla moglie le somme da essa portate in dote al momento del matrimonio, pari a 160.842 \"livres\". In realt\u00e0, Sade dovr\u00e0 solo restituire gli interessi su questa enorme somma, circa 4.000 \"livres\" l'anno.\nIl 3 agosto il \"Th\u00e9\u00e2tre Italien\" accetta di rappresentare un suo testo, in atto unico, intitolato \"Le Suborneur\". Il 17 dello stesso mese Sade d\u00e0 una lettura alla Com\u00e9die-Fran\u00e7aise di una sua opera in atto unico in versi liberi, \"Le Boudoir ou le mari credule\". Una settimana dopo una rappresentazione dell'opera viene rifiutata; in seguito per\u00f2 sar\u00e0 accettata con alcune rettifiche. Il 25 agosto Sade conosce un'attrice non ancora trentenne, Marie-Constance Renelle (sposa abbandonata di un certo Balthazar Quesnet), con la quale comincia una relazione, da lui stesso definita \"meno che platonica\", basata su reciproco amore e affetto, che durer\u00e0 per il resto della sua vita.\nL'opera teatrale in cinque atti di Sade, \"Le Misanthrope par amour ou Sophie et Desfrancs\" viene accettata all'unanimit\u00e0 dalla Com\u00e9die-Fran\u00e7aise. Il 1\u00ba novembre Sade, ritrovata una certa tranquillit\u00e0 economica, si trasferisce in una abitazione con giardino in rue Neuve-des-Mathurins n. 20, in zona Chauss\u00e9e-d'Antin; Marie-Constance Renelle si trasferisce da lui, probabilmente nella seconda met\u00e0 di gennaio 1791; \u00e8 a lei che il marchese dedicher\u00e0 il suo \"Justine\", pubblicato a giugno dello stesso anno.\nIl 22 ottobre 1791 ha luogo, al \"Th\u00e9\u00e2tre Moli\u00e8re\" in \"rue Saint-Martin\", la rappresentazione della sua opera teatrale \"Le Comte Oxtiern ou les effets du libertinage\". Una seconda rappresentazione, due settimane dopo, crea problemi di ordine pubblico e induce D.A.F. de Sade a sospendere ulteriori messe in scena. Il 24 novembre dello stesso anno d\u00e0 lettura alla Com\u00e9die-Fran\u00e7aise del suo scritto \"Jeanne Laisne ou le Siege de Beauvais\", che viene tuttavia rifiutato.\nLa collaborazione con il nuovo regime.\nIl 5 marzo del 1792, al \"Th\u00e9\u00e2tre Italien\", la rappresentazione de \"Le Suboneur\" viene disturbata da uno spettatore e infine interrotta dopo la quarta scena a causa del baccano. La motivazione di questo gesto va ricercata nel fatto che l'autore \u00e8 un aristocratico. Tuttavia due notizie ben pi\u00f9 gravi raggiungono Sade: in maggio il figlio secondogenito Donatien-Claude-Armand, aiutante di campo del Marchese di Toulongeon, diserta dal servizio ed emigra all'estero, fatto che la Repubblica considera un crimine; per non subirne le conseguenze, Sade \u00e8 costretto a fare pubblica ammenda, avendo la Convenzione nazionale decretato la responsabilit\u00e0 genitoriale in caso di diserzione.\nSade collabora attivamente con il nuovo governo repubblicano; per far dimenticare i sospetti generati dalla sua origine nobiliare si fa chiamare semplicemente Louis Sade. Tra il 17 e il 21 agosto 1792 il suo castello di La Coste viene saccheggiato da cittadini locali, con la neutralit\u00e0 della guardia municipale, e spogliato di quasi tutti gli arredi, sebbene le autorit\u00e0 locali riescano a mettere in salvo una parte dei beni, immagazzinandoli nella sede del vicariato. Questi sono in seguito sequestrati da due emissari provenienti da Apt che, abusando del loro potere, si appropriano dei beni di maggior valore e li portano via, nonostante le proteste della municipalit\u00e0 di La Coste. Sade per il momento non viene a conoscenza di quanto accaduto.\nSi arruola nell'8\u00aa compagnia della Sezione rivoluzionaria Piques di place Vend\u00f4me e viene anche nominato commissario per l'organizzazione della cavalleria nella medesima sezione. Nello stesso mese redige un \"pamphlet\" politico intitolato \"Id\u00e9es sur le mode de la sanction des Loix\", stampato e distribuito nelle sezioni di Parigi per essere studiato e discusso. Il suo nome \u00e8 inserito (non si sa se per errore o per deliberata malignit\u00e0, a causa delle sue origini aristocratiche) nella lista dei nobili emigrati del Dipartimento delle Bocche del Rodano.\nIl 26 febbraio del 1793 redige, assieme con i cittadini Carre e Desormeaux, un rapporto sulle condizioni igieniche di cinque ospedali parigini. In una lettera datata 13 aprile, D.A.F. de Sade informa il suo avvocato Gaufridy della propria nomina a membro della corte di giustizia. Nel giugno dello stesso anno il cittadino de Sade \u00e8 scelto, nella sua veste di segretario dell'assemblea delle sezioni di Parigi, a far parte del gruppo di quattro delegati chiamati a esprimersi presso la Convenzione per chiedere l'annullamento del decreto di legge che stabilisce l'istituzione di un esercito di seimila uomini da mantenere stabilmente a Parigi.\nIl 26 giugno viene creato un nuovo Dipartimento, la Vaucluse, ricavato dal precedente Bocche del Rodano. De Sade, depennato dalla precedente lista di nobili emigrati, compare nuovamente in quella del nuovo Dipartimento. All'oscuro di tutto, viene nominato Presidente della sezione Piques il 23 luglio, salvo poi dimettersi e rifiutare il posto di vicepresidente a causa dell'inasprimento della situazione politica, che di l\u00ec a poco sfocia nel Terrore. Ciononostante l'assemblea generale della sezione Piques applaude e approva entusiasticamente un suo \"pamphlet\", stampato sotto il titolo \"Discours aux m\u00e2nes de Marat et de Le Peletier\", considerati martiri della rivoluzione. Il 25 brumaio dell'anno II (15 novembre 1793) D.A.F. de Sade \u00e8 a capo di una delegazione che legge dinanzi alla Convenzione una petizione di sei sezioni rivoluzionarie che invoca l'abbandono delle \u201cillusioni della religione\u201d, della quale egli \u00e8 l'autore:\nIl fervore ateo ha portato Sade a aderire al movimento radicale che predica la scristianizzazione della Francia, che ben presto entra in conflitto con il governo del Comitato di salute pubblica; la risposta arriva da un intervento di Robespierre al club dei Giacobini intitolato \"Discorso per la libert\u00e0 dei culti\". Maximilien Robespierre e Louis Sade appartengono entrambi alla sezione Piques.\nArresto e detenzione.\nIl 18 frimaio anno II (8 dicembre 1793) viene spiccato un mandato di arresto per de Sade sulla base di alcune lettere (risalenti a due anni prima) giudicate compromettenti per la Repubblica. Viene prelevato dalla sua abitazione di rue Neuve-des-Mathurins e condotto alla prigione delle Madelonnettes. Il 24 nevoso (13 gennaio 1794) viene trasferito al convento carmelitano di rue de Vaugirard e il 3 piovoso (22 gennaio) alla prigione di Saint-Lazare. Sade redige in propria difesa, inviandolo al Comitato di salute pubblica, un rapporto nel quale descrive le sue attivit\u00e0 di sostegno alla Repubblica e la sua fedelt\u00e0 a essa, negando altres\u00ec le sue origini nobili. Il 7 germinale (27 marzo) Constance Quesnet ottiene di farlo trasferire per \u201cragioni di salute\u201d nell'ospizio per nobili sospetti Maison Coignard a Picpus.\nL'8 termidoro anno II (26 luglio 1794) il Tribunale rivoluzionario condanna a morte Louis Sade per \u201cintelligenza e corrispondenza con i nemici della Repubblica\u201d insieme a altri 28 imputati; l'usciere si reca nelle diverse prigioni per prelevare i condannati, ma cinque di questi, tra cui il cittadino Louis Sade, risultano irreperibili; gli altri vengono ghigliottinati. Il giorno dopo, un colpo di stato cambia i rapporti di forza in seno alla Convenzione; il cosiddetto \u00abGrande Terrore\u00bb termina il 10 termidoro con l'esecuzione sommaria di Robespierre e altri membri del Comitato di salute pubblica e sostenitori. Il 24 vendemmiaio anno III (15 ottobre 1794) D.A.F. de Sade viene scarcerato, autorizzato a tornare nella sua abitazione e riammesso, grazie alle sue benemerenze, nelle cariche occupate in precedenza. Trascorre in relativa tranquillit\u00e0 il 1795, anno in cui pubblica \"Alice e Valcour\" con lo pseudonimo di \"Cittadino S***\", e \"La filosofia nel boudoir\", presunta \"Opera postuma dell'autore di \u201cJustine\u201d\", che gi\u00e0 era apparso anonimo.\nVende nel 1796 alla famiglia Rov\u00e8re il castello di La Coste con annesso mobilio per la somma di 58.000 \"livres\", che tuttavia non gli viene mai pagata interamente. Si trasferisce a Clichy e poi a Saint-Ouen presso M.me Quesnet, con la quale si reca nel pratile dell'anno V (maggio-giugno 1797) in Provenza per tentare di liquidare le altre propriet\u00e0. In novembre, appresa la sua inclusione nelle liste degli emigrati (il fatto che si faccia chiamare Louis Sade ha indotto i compilatori a confonderlo con il figlio primogenito Louis-Marie, effettivamente emigrato), il che comporta il sequestro dei beni, si reca dalla polizia per presentare la documentazione delle sue attivit\u00e0 svolte per la Repubblica. Rimasto senza rendita n\u00e9 propriet\u00e0, comincia a trarre guadagni dalla vendita anonima di pubblicazioni clandestine a carattere pornografico.\nNuove difficolt\u00e0 economiche: Beauce, Parigi e ritorno a Saint-Ouen.\nIl 24 fruttidoro anno VI (10 settembre 1798), a causa di difficolt\u00e0 economiche, D.A.F. de Sade lascia Saint-Ouen e trova ospitalit\u00e0 presso uno dei suoi fattori a Beauce. In novembre, i venditori delle propriet\u00e0 di Malmaison e Grandvilliers (acquistate con il denaro ottenuto dalla vendita di La Coste), non essendo stati pagati interamente, ottengono un'ingiunzione di trasferimento delle suddette propriet\u00e0. Sade \u00e8 costretto a lasciare Beauce e solamente nel mese di Piovoso dell'anno VII (gennaio 1799) trova una sistemazione stabile presso il figlio di M.me Quesnet, che abita in una piccola stanza non riscaldata in una casa parigina. Scrive all'avvocato Gaufridy di questa esperienza, descrivendo i magri pasti a base di carote e fagioli e lo scarso riscaldamento garantito da poca legna secca comprata a credito. Nel mese di Ventoso dello stesso anno (febbraio 1799) trova un lavoro miseramente retribuito (40 soldi al giorno) presso il teatro di Versailles, e mantiene s\u00e9 stesso e il suo giovane coinquilino.\nNel 1799 pubblica \"La nouvelle Justine, suivi de l'Histoire de Juliette, sa s\u0153ur\" che nel frattempo \u00e8 cresciuto fino a occupare dieci volumi illustrati da cento stampe pornogafiche; malgrado neghi di esserne l'autore, la stampa punta un dito accusatore:\nIn giugno giunge notizia di un decreto che vieta l'eliminazione dei nomi dei nobili dalle liste degli emigrati. Ad agosto la sua posizione giuridica migliora, in quanto ottiene dalla municipalit\u00e0 di Clichy un certificato di residenza e cittadinanza, controfirmato dal membro della Commissione Cazade. In dicembre torna sulle scene, rappresentando \"Oxtiern ou les malheurs du libertinage\" presso la Soci\u00e9t\u00e9 Dramatique di Versailles. Al volgere del nuovo anno (1800, secondo il calendario repubblicano, l'inverno dell'anno VIII) de Sade langue malato nell'infermeria di Versailles. Qui riceve in febbraio la visita di Cazade, che lo informa dell'eventualit\u00e0 di un suo arresto per debiti, qualora non possa liquidarli entro il 10 ventoso (1\u00ba marzo). Cazade lo rassicura, affermando ch'egli ha l'autorit\u00e0 per impedire che questo avvenga, finch\u00e9 risulta sotto la sua responsabilit\u00e0.\nNel germinale (aprile) Sade torna a Saint-Ouen e entra in contrasto con Gaufridy, ritenendo la sua gestione dei propri affari immorale e profittatrice. Gaufridy lascia il suo incarico di amministratore, posizione che viene assunta da M.me Quesnet. In giugno viene pubblicato il \"pamphlet\" anonimo \"Zolo\u00e9\", violentemente critico nei confronti di Tallien e Barras (autori del colpo di stato che aveva rovesciato Robespierre), delle loro consorti e di Bonaparte. Sebbene si sia a lungo ritenuto questo scritto opera di Sade, oltre che la motivazione principale del suo arresto dell'anno IX (1801), \u00e8 ormai certo che si \u00e8 trattato di un'attribuzione erronea. A ottobre il \"Journal de Paris\" pubblica un articolo del critico Villeterque, che attacca pesantemente l'opera sadiana \"Les Crimes de l'Amour\", pubblicata di recente.\nL'arresto definitivo.\nIl 1801 si apre sotto buoni auspici per D.A.F. de Sade: il Ministero della polizia proclama un'amnistia che rende possibile il dissequestro dei suoi beni. Il 15 ventoso (6 marzo), quando gi\u00e0 il Direttorio repubblicano \u00e8 stato rimpiazzato dal Consolato, Sade viene arrestato con il suo editore Nicolas Mass\u00e9 nell'ufficio di questi. La perquisizione effettuata nel locale rivela numerosi manoscritti e stampati redatti da Sade, tra cui i romanzi \"Juliette\" e \"La Nouvelle Justine\". Altre perquisizioni, effettuate presso la sua abitazione a Saint-Ouen e a casa di amici, comportano il sequestro di altro materiale compromettente, compreso un arazzo con raffigurazioni a carattere osceno ispirate al romanzo \"Justine\".\nSade e Mass\u00e9 vengono interrogati, ma non processati, per evitare uno scandalo di enormi dimensioni. Mass\u00e9 \u00e8 liberato subito, Sade viene rinchiuso arbitrariamente e senza processo il 15 germinale (5 aprile) nella prigione di Sainte-P\u00e9lagie, colpevole della realizzazione di opere a carattere osceno. Il 30 fiorile anno X (20 maggio 1802) Sade invia una petizione al Ministro della giustizia Andr\u00e9 Joseph Abrial, chiedendo di essere processato oppure liberato e ribadendo la propria estraneit\u00e0 alla realizzazione di \"Justine\". Il 15 ventoso anno XI (6 marzo 1803) viene trasferito nella durissima prigione di Bic\u00eatre, salvo poi venire condotto, su pressione della famiglia, all'ospizio di Charenton per malati mentali, dove gi\u00e0 \u00e8 stato in passato.\nIl manicomio di Charenton.\nRicoverato in manicomio per il suo \u201cperpetuo stato di demenza libertina\u201d (parole del prefetto Dubois), D.A.F. de Sade si trova in una condizione tutto sommato privilegiata, con una piccola biblioteca annessa alla stanza affacciata sul fiume Marna e libert\u00e0 di passeggiare nel parco. Tuttavia la sorveglianza \u00e8 strettissima, frequenti le perquisizioni alla ricerca di manoscritti licenziosi.\nIl 1\u00b0 messidoro anno XII (20 giugno 1804) de Sade invia alla neocostituita commissione senatoriale per le libert\u00e0 individuali una missiva nella quale lamenta la sua detenzione arbitraria, dal momento che sono passati quattro anni dalla sua incarcerazione senza che si sia celebrato alcun processo a suo carico. Sei settimane dopo, il 24 termidoro (12 agosto), in una lettera a Fouch\u00e9, ministro della polizia, scrive:\nIl 21 fruttidoro (8 settembre) il prefetto della polizia Dubois fa rapporto al ministro della polizia, descrivendo Sade come una \"persona incorreggibile\" che versa in uno stato di \"costante pazzia licenziosa\", dal carattere \"ostile a ogni forma di costrizione\". Nelle conclusioni ribadisce la necessit\u00e0 di lasciare de Sade a Charenton, dal momento che la sua stessa famiglia desiderava la sua permanenza nella struttura. Dubois torna nuovamente a esprimersi su Sade, inviando il 27 fiorile anno XIII (17 maggio 1805) una severa reprimenda al direttore dell'ospizio di Charenton, reo di aver consentito al marchese di ricevere il giorno di Pasqua la comunione presso la locale chiesa; probabile che Sade vi partecipasse per dare una buona immagine di s\u00e9, come allo stesso tempo non rinnega il suo ateismo, pur interessandosi che la cugina gli porti il testo di Chateaubriand appena uscito intitolato \"Genio del Cristianesimo\".\nIl 6 fruttidoro (24 agosto) dello stesso anno D.A.F. de Sade redige e sottoscrive un \"memorandum\" nel quale accorda l'acquisto da parte dei suoi famigliari di tutte le sue propriet\u00e0 (con l'eccezione di Saumane) in cambio di una rendita vitalizia. Nel gennaio del 1806 fa testamento. Tra il marzo 1806 e l'aprile del 1807 Sade \u00e8 impegnato nella composizione della \"Histoire d'Emilie\", che nella sua forma finale dovrebbe completare una serie di dieci volumi, intitolata \"Les Journ\u00e9es de Florbelle, ou la Nature d\u00e9voil\u00e9e, suivies des M\u00e9moires de l'abb\u00e9 de Modose et des Aventures d'Emilie de Volnange\". Di l\u00ec a poco (5 giugno) la polizia sequestra, a seguito di un'ispezione della sua stanza, numerosi manoscritti, tra i quali lo stesso \"Les Journ\u00e9es de Florbelle\", che verr\u00e0 bruciato poco dopo la sua morte.\nAlla compagna Constance Quesnet viene permesso di vivere con lui, in una stanza adiacente, con il pretesto che si tratta della figlia naturale. Il direttore liberale di Charenton, Coulmier, lo incoraggia a mettere in scena diverse sue commedie per il pubblico parigino, utilizzando gli internati come attori e come palcoscenico un teatro fatto costruire appositamente con 200 posti per spettatori a invito. Questa posizione estremamente tollerante di Coulmier, che approcciava la psicoterapia, attrae molte critiche delle autorit\u00e0 pi\u00f9 retrive. Il 14 giugno del 1808 il figlio Louis-Marie de Sade viene ferito nella battaglia di Friedland; la sua valorosa condotta gli fa guadagnare una menzione d'onore nei dispacci militari. Il 17 giugno D.A.F. Sade scrive a Napoleone, presentandosi come il padre del valoroso soldato distintosi in battaglia alcuni giorni prima e chiedendo di essere liberato.\nIl 2 agosto l'ufficiale medico capo di Charenton, Antoine Athanase Royer-Collard, invia una missiva al ministro della polizia, lamentando gli svantaggi che comporta la presenza del marchese de Sade presso la struttura ospedaliera. \u00abQuell'uomo non \u00e8 pazzo\" - afferma - la sua sola follia \u00e8 quella derivante dal vizio... inoltre \u00e8 stato reso noto il fatto che egli vive nell'ospizio con una donna che cerca di far passare per sua figlia.\u00bb Egli inoltre raccomanda nella lettera la soppressione del teatro che Sade ha organizzato a Charenton, reputandolo un elemento di disturbo per i pazienti chiamati a interpretare ruoli sotto la sua regia, suggerendo altres\u00ec il trasferimento del prigioniero in una struttura pi\u00f9 restrittiva.\nNonostante il supporto di Coulmier, il ministro ordina il trasferimento di Sade alla prigione di Ham. Coulmier si appella personalmente al ministro contro tale decisione, chiedendo quantomeno di posporre l'atto fin tanto che la famiglia del marchese avesse pagato le spese alla struttura. Il dottor Deguise, chirurgo a Charenton, appoggia Coulmier nelle sue richieste, affermando che un eventuale trasferimento metterebbe in pericolo la vita del prigioniero. L'11 novembre, dinanzi alle richieste fatte anche dalla famiglia di posporre il trasferimento, il ministro accetta infine di rimandarlo al 15 aprile del 1809. Il 21 aprile di quell'anno il trasferimento \u00e8 posticipato indefinitamente.\nDe Sade inizia nel 1810 a Charenton una relazione con la dodicenne Madeleine Leclerc, che durer\u00e0 alla sua morte. Il 28 agosto 1810 vende i suoi possedimenti a Mazan a Calixte-Antoine-Alexandre Ripert per 56.462,50 franchi, somma che passa ai suoi figli. Il 18 ottobre dello stesso anno il conte di Montalivet, ministro dell'interno, rilascia una dura ordinanza:\nCoulmier riconosce la validit\u00e0 delle direttive del ministro, ma fa notare che non \u00e8 suo obbligo mantenere presso la sua struttura un'area isolata come gli si richiede: fa perci\u00f2 richiesta di trasferimento per de Sade, e aggiunge che, nelle sue vesti di responsabile di un ente umanitario e rieducativo, si sente umiliato dall'essere utilizzato come carceriere o persecutore di uno dei suoi pazienti.\nIl 6 febbraio 1811 la polizia redige un rapporto su due librai, Cl\u00e9mendot e Barba, accusati di aver distribuito copie di \"Justine\" a Parigi e nelle provincie francesi, oltre ad aver stampato e venduto incisioni ispirate al libro. De Sade, a seguito di tale denuncia, viene sottoposto a un duro interrogatorio a Charenton il 31 marzo. Lo stesso Napoleone, in una seduta del consiglio privato, si pronunci\u00f2 sul marchese, decidendo di prolungare la sua detenzione e confermando anche in seguito la disposizione. Il 14 novembre de Sade \u00e8 nuovamente interrogato, questa volta dal conte Corvietto: a differenza della volta precedente, viene trattato in maniera cortese. Il 31 marzo del 1813 ha luogo un altro, breve interrogatorio. Un ordine ministeriale vieta a de Sade la continuazione degli spettacoli teatrali a Charenton; il marchese si dedica alla stesura finale della \"Histoire secr\u00e8te d'Isabelle de Bavi\u00e8re\", completata nel settembre del 1813. Nello stesso anno si pubblica (anonimo) il libro \"La Marquise de Gange\".\nLa malattia e la morte.\nIl 1814 vede l'abdicazione di Napoleone e l'ingresso trionfale a Parigi di Luigi XVIII. A Charenton il direttore Coulmier viene sostituito da Roulhac de Maupas. Questi, nel settembre dello stesso anno, fa richiesta al ministro degli interni, l'abate di Montesquiou, di spostare il marchese in una struttura pi\u00f9 idonea a causa della sua salute malferma che ne impedisce la carcerazione. Riporta inoltre che il figlio del marchese, nonostante le discrete condizioni economiche, si rifiuta di pagare ulteriormente i costi del ricovero nell'ospizio (ammontanti a 8.934 franchi). In ottobre il ministro degli interni invita il conte Beugnot, direttore generale della polizia, a prendere provvedimenti circa la sistemazione futura di Sade. In dicembre, tuttavia, le condizioni di salute di de Sade peggiorano al punto dal rendergli impossibile camminare.\nIl 2 dicembre il marchese riceve la visita del figlio Donatien-Claude-Armand, che chiede al giovane medico L.J. Ramon di assisterlo durante la notte. Ramon si accorge che il respiro del prigioniero \u00e8 rumoroso e difficoltoso, simile a un rantolo; mentre gli prepara un t\u00e8 per cercare di alleviare la congestione polmonare di cui Sade \u00e8 sofferente da tempo, l'anziano marchese muore silenziosamente. Secondo quanto riportato nel rapporto ufficiale del direttore alla polizia, la causa del decesso \u00e8 una \u00abfebbre adinamica gangrenosa\u00bb e un \u00abedema acuto del polmone molto probabilmente di origine cardiaca.\u00bb\nNelle ultime volont\u00e0, D.A.F. Sade esprime il desiderio di essere esposto dopo la morte nella sua stanza per 48 ore senza che alcuno lo tocchi, in seguito messo nudo in una semplice cassa e sepolto senza alcun segno di riconoscimento nella profondit\u00e0 della foresta nella sua propriet\u00e0 di Malmaison presso \u00c9pernon. \nCompose anche il seguente epitaffio: \u00abPassante / inginocchiati per pregare / accanto al pi\u00f9 sfortunato degli uomini / Egli nacque nel secolo scorso / e mor\u00ec in quello presente / Il dispotismo dal volto odioso / gli fece guerra in ogni tempo / Sotto i re questo mostro orrendo / s'impadron\u00ec interamente della sua vita / Sotto il Terrore riapparve / e mise Sade sul bordo dell'abisso / Sotto il Consolato risorse / e Sade ne fu ancora la vittima\u00bb.\nL'inventario dei beni materiali lasciati dal marchese, ormai privato di propriet\u00e0 e denaro di famiglia, \u00e8 il seguente: 40 franchi e 50 centesimi, un ritratto ad olio del padre, 4 miniature, pacchetti di documenti, una cassa contenente 21 manoscritti, una libreria di 269 volumi tra cui il Don Chisciotte della Mancia e le opere complete di Jean-Jacques Rousseau e di Voltaire, poi \"Le ricreazioni matematiche\", \"L'arte di comunicare le idee\", un \"Saggio sulle malattie pericolose\", \"Il pornografo\" di Restif de la Bretonne ed infine una \"Storia della Maschera di ferro\".\nNonostante le sue disposizioni testamentarie, venne sepolto nel cimitero di Charenton sotto una croce cristiana senza nome, malgrado non avesse mai espresso il desiderio di convertirsi, anzi avesse ribadito il suo ateismo; il costo dell'inumazione ammonta a 65 \"livres\" cos\u00ec ripartite: 20 per la croce, 10 per la bara, 6 per la cappella mortuaria, 9 per le candele, 6 per il cappellano, 8 per i portatori e 6 per l'inumatore. Il cranio viene in seguito rimosso dalla bara per investigazioni pseudoscientifiche di frenologia, e consegnato al dottor Ramon, che lo dar\u00e0 poi ad un collega americano (verr\u00e0 poi smarrito, ed esistono diversi crani attribuiti, e diverse leggende). Il corpo fu infatti esumato e trasferito in altra tomba nello stesso luogo gi\u00e0 nel 1818. Oggi non \u00e8 pi\u00f9 individuabile il luogo di sepoltura originale, essendo il cimitero completamente rimaneggiato, cosicch\u00e9 la tomba non \u00e8 rintracciabile, come da desiderio testamentario di Sade. A \u00c9pernon \u00e8 stata invece eretta un monumento con lapide commemorativa, e la volont\u00e0 del Marchese di essere sepolto nel bosco della sua propriet\u00e0 \u00e8 quindi stata parzialmente rispettata.\nPoco dopo la morte, il figlio maggiore fece bruciare tutti i manoscritti del padre non pubblicati; questi comprendevano anche l'immensa opera in pi\u00f9 volumi \"Les Journ\u00e9es de Florbelle\", andata quindi completamente perduta.\nDe Sade e la critica.\nNumerosi studiosi e scrittori, in particolare coloro che si sono interessati allo studio della sessualit\u00e0, sono stati attratti e al contempo respinti dalla produzione di de Sade. Simone de Beauvoir (nel suo saggio \"Dobbiamo bruciare Sade?\", pubblicato su \"Les Temps modernes\", nel dicembre del 1951 e nel gennaio del 1952) e altri scrittori hanno ravvisato negli scritti del \"divin marchese\" componenti riconducibili alla filosofia radicale della libert\u00e0, in qualche modo anticipatrici dell'esistenzialismo moderno. De Sade \u00e8 stato accostato anche a Sigmund Freud, laddove focalizza la sua attenzione sulla sessualit\u00e0 come fattore scatenante delle azioni umane. Il Surrealismo lo ammir\u00f2 parimenti come uno dei suoi precursori: lo stesso Guillaume Apollinaire defin\u00ec de Sade come \u00ab...lo spirito pi\u00f9 libero mai esistito\u00bb.\nF\u00ebdor Dostoevskij, dalla lettura di Sade, ricavava invece la propensione al sadismo e alla sopraffazione del forte sul debole presente nell'umanit\u00e0 (raffigurata poi in diversi personaggi dei suoi libri, come il Principe di \"Umiliati e Offesi\", Svidrigajlov di \"Delitto e castigo\" e Stavrogin de \"I demoni\", immorali e corrotti, ma destinati poi alla crisi personale e al suicidio), e si convince che solo la fede cristiana possa attenuarla. Per l'autore russo Sade \u00e8 uno degli esempi razionali per cui \u00abuna volta ripudiato Cristo, l'intelletto umano pu\u00f2 giungere a risultati stupefacenti\u00bb poich\u00e9 \u00abvivere senza Dio \u00e8 un rompicapo e un tormento. L'uomo non pu\u00f2 vivere senza inginocchiarsi davanti a qualcosa. Se l'uomo rifiuta Dio, si inginocchia davanti ad un idolo. Siamo tutti idolatri, non atei\u00bb. Ne \"I fratelli Karamazov\" uno dei personaggi, il tormentato Iv\u00e0n Karamazov, pronuncia - in un dialogo col fratello Al\u00eb\u0161a che ha intrapreso la carriera religiosa - la celebre frase: \u00abSe Dio non esiste, tutto \u00e8 permesso\u00bb, che richiama diverse affermazioni sadiane.\nPierre Klossowski, nel suo libro del 1947, \"Sade prossimo mio\" (intitolato anche \"Sade il mio vicino\" e in originale \"Sade Mon Prochain\"), reput\u00f2 la filosofia sadiana come precorritrice del nichilismo, negante sia i valori cristiani sia quelli del materialismo propri dell'Illuminismo. Uno dei saggi contenuti nella raccolta redatta da Max Horkheimer e Theodor Adorno \"Dialettica dell'illuminismo\" (1947), intitolato \"Juliette o illuminismo e morale\", interpreta l'atteggiamento senza scrupoli e profondamente calcolatore della protagonista de \"L'Histoire de Juliette\" come una vera e propria incarnazione della filosofia posta alla base dell'Illuminismo materialista. Analogamente lo psicanalista Jacques Lacan, in un suo saggio del 1966 dal titolo \"Kant avec Sade\" giudic\u00f2 l'etica sadiana un complemento dell'imperativo categorico originariamente postulato da Immanuel Kant.\nIn un suo libro del 1988 intitolato \"Political Theory and Modernity\", William E. Connolly analizza la \"Filosofia nel boudoir\", reputandolo un elemento di rottura rispetto alla tradizionale posizione dei filosofi politici, \"in primis\" Rousseau e Hobbes, e ai loro tentativi di riconciliazione tra natura, ragione e virt\u00f9, fondamento e condizione necessaria di una societ\u00e0 razionalmente strutturata.\nNel saggio \"The Sadeian Woman: And the Ideology of Pornography\" (1979), Angela Carter fornisce invece una lettura di taglio femminista, giudicandolo positivamente come un \"pornografo morale\" che nei suoi scritti ha lasciato ampi spazi all'azione di personaggi femminili, rovesciando la posizione di un'altra femminista, Andrea Dworkin, che aveva criticato de Sade come misogino, facendo propria l'idea che la pornografia porti inevitabilmente alla violenza sessuale. Susie Bright ha trovato sorprendenti parallelismi tra il primo racconto della Dworkin, \"Ice and Fire\", incentrato sulla violenza e sull'abuso, reputandolo una riscrittura in chiave moderna del libro sadiano \"Juliette\".\nPensiero politico.\nNei suoi scritti politici de Sade condanna il potere, la nobilt\u00e0, la religione, lo schiavismo, lo Stato, la morale sessuale e familiare e tutte le consuetudini del suo tempo, esaltando unicamente il libertinismo, proclamandosi repubblicano, individualista e, al tempo stesso, socialista. Spesso \u00e8 considerato un precursore anche dell'anarco-individualismo. Il pensiero politico di Sade non fornisce un sistema coerente e realistico, limitandosi a essere spesso la trasposizione provocatoria del suo stile di vita e della sua arte. Alla Convenzione nazionale fu infatti abbastanza moderato, al punto di dimettersi poich\u00e9 in contrasto con i giacobini e poi con il Direttorio.\nStile, filosofia e influenza culturale.\nNella cultura troviamo numerosi riferimenti al marchese de Sade, con influenze in ambito letterario, teatrale, cinematografico e pittorico. Il termine \"sadismo\" deriva dal suo nome: viene impiegato per designare violenza, fisica o verbale di natura sessuale e no, con analogie ai contenuti presenti nei racconti del marchese. Nella cultura moderna le opere sadiane sono allo stesso tempo considerate capolavori sociologici (nella loro analisi delle dinamiche del potere e della sopraffazione) ed erotici. Il linguaggio esplicito che si ritrova in esse ha una finalit\u00e0 ben precisa: quella di mettere sotto accusa i valori ipocriti e la corruzione morale dell\"'\u00e9lite\" a lui contemporanea, risultando inoltre una manifestazione di lotta per la libert\u00e0 di parola; in alcune opere si ritrova una velata critica sociale.\nAlla critica e alla provocazione hanno fatto riferimento gli intellettuali moderni, che in una riscoperta delle opere di de Sade hanno messo al centro della loro analisi anche l'estremo individualismo dell'autore, ritenuto un antesignano della cultura liberale e anarchica dei secoli a lui successivi. Nella seconda met\u00e0 del XX secolo si \u00e8 assistito a una crescita notevole dell'interesse nei confronti di de Sade, un ritorno in auge che si deve all'opera di studio - dopo l'interesse dei surrealisti come Guillame Apollinaire e Andr\u00e9 Breton - cominciata da Roland Barthes, Jacques Derrida e Michel Foucault negli anni cinquanta e sessanta.\nDe Sade, attraverso le perversioni e analizzando se stesso e le proprie fantasie, giunge all'idea che le vere motivazioni umane scaturiscano dal profondo, anticipando la teoria delle pulsioni sessuali, distruttive e conservative di Sigmund Freud (\"Al di l\u00e0 del principio di piacere\"), il padre della psicoanalisi. Il marchese usa mettere una morale nei propri scritti che sia essa l'ateismo, la libert\u00e0, o la sua convinzione sulla malvagit\u00e0 intrinseca dell'uomo, una legge della giungla umana (\"Homo homini lupus\"). Egli, inseguendo l'Eros e la distruzione, giunge al Nulla, una sorta di nichilismo ateo ed esistenzialista, che verr\u00e0 approfondito da molti intellettuali successivi in maniera completamente diversa, ma giungendo a conclusioni simili. La felicit\u00e0 per de Sade \u00e8 breve e illusoria, ed egli \u00e8 in fondo un pessimista.\nCinema.\nLa vita e gli scritti di De Sade hanno ispirato numerose pellicole. Fra i registi che hanno lavorato su Sade spiccano in particolare i nomi di Luis Bu\u00f1uel (il primo cineasta a citare Sade in un film), Peter Brook, Jes\u00fas Franco e Pier Paolo Pasolini. Rappresentazioni delle opere di Sade cominciarono ad apparire a partire dal periodo surrealista. Ecco una lista di alcuni film (tralasciando gli innumerevoli a carattere esclusivamente pornografico, il pi\u00f9 famoso \"Il marchese de Sade\" di Joe D'Amato del 1994, in cui il ruolo di Sade \u00e8 interpretato dal celebre pornostar Rocco Siffredi) basati sulla sua vita e sulle sue opere letterarie:\nOpere.\nLe opere sono ordinate in ordine cronologico di pubblicazione.\nSade in Italia.\nIn Italia, Sade \u00e8 stato pubblicato con traduzioni di Gianni Nicoletti, Claudio Rendina, Adriana Klingly, Adriano Grande, Giuseppe De Col, Giorgio Vorstein, Luigi Baccolo, Aurelio Valesi, Vito Romaniello, Emilio Carizzoni, Angelo Fiocchi, Nico De Rentis Marra, Paolo Caruso, Lanfranco Binni, El\u00e9mire Zolla, Enrico Badellino, Daniele Gorret, Flaviarosa Nicoletti Rossini, Gian Piero Brega, Marisa Vassalle, Pino Bava, Giancarlo Pavanello, Adriano Spatola, Giorgio Varchi, Paolo Guzzi, Luisa Collodi, Riccardo Reim, Angelo Fiocchi, Raffaello Delfino, Pietro Citati, Gianna Manzini, Lucia Tozzi, Marella Sampietro, Giorgio Celli, Giovanni Mariotti, Lucio Chiavarelli, Beppe Recchia, Maurizio Grasso, Antonietta Cavalca, Gianni Frati, Nicoletta Dudan, Giancarlo Pontiggia, Walter Mauro, Elena Grillo, Francesco Saba Sardi, Alfredo Maria Bonanno, Anna Maria Lobina Corno, Benito Iezzi, Pietro Bartalini Bigi, Armando Marchi, Piero Ferrero, Riccardo Benedettini, Marina Premoli, Stefano Lanuzza, Francis Cecosk e Marco Cavalli; e con prefazioni di Andrea Calzolari, Alberto Moravia, Guido Piovene, Mario Praz, Virginia Finzi-Ghisi, Carlo Pasi, Bruno Cagli, Martino Conserva, oltre ad alcuni gi\u00e0 citati e a traduzioni di pagine di Pierre Klossowski, Roland Barthes, Gilbert L\u00e9ly, Simone de Beauvoir, Maurice Blanchot, Jean-Jacques Pauvert o Jean Paulhan.\nLa bibliografia critica, piuttosto ampia, include anche monografie di Giuseppe Conte, Esio Benedetti, Valerio Cantafio Casamaggi, Fausto Curi, Roberto D'Amato, Umberto Galimberti, Luigi Baccolo, Vincenzo Barba, Ruggero Campagnoli, Marco Palladini, Carlo Pasi e Roberto Imperoli; e biografie di Giancarlo Ottani, Carlo Palumbo, Alberto Arcioni e Luigi Baccolo (anche le biografie di Octave B\u00e9liard e di Jules Janin sono state tradotte dal francese)."}
{"id": "23388", "revid": "124394846", "url": "https://it.wikipedia.org/wiki?curid=23388", "title": "Mario Bettini", "text": "Gli \u00e8 stato dedicato da Giovanni Riccioli il cratere Bettinus sulla Luna, situato nella parte sud-occidentale della faccia visibile della Luna.\nBiografia.\nNato a Bologna il 6 febbraio 1582, entr\u00f2 nella Compagnia di Ges\u00f9 a Novellara fra l'ottobre e il novembre 1598. Studi\u00f2 matematica nel collegio dei gesuiti di Parma con il belga Jean Verviers, confessore della famiglia ducale. Insegn\u00f2 per alcuni anni matematica e retorica nel collegio di San Rocco al fianco di illustri colleghi come il Biancani, lo Zucchi ed il R\u00e8mond. Contemporaneamente fu al servizio della corte parmense come precettore di Ottavio, primogenito del duca Ranuccio Farnese. Grande esperto di fortificazioni e amico di Raimondo Montecuccoli, Bettini fu responsabile dell'insegnamento dell'architettura militare a Parma negli anni 1624-1630. Oltre ad essere maestro di matematica militare di Ottavio Farnese, Bettini fu anche consulente militare presso le corti di Parma (1612-1613), Modena (1617-1618) e ancora Parma (1626-1627), e architetto militare a Novellara (1618\u20131619), sede del noviziato della 'Provincia Veneta' dei Gesuiti.\nNegli ultimi trenta anni di vita torn\u00f2 a Brescia. Esiste un solo studio monografico dedicato a questo grande matematico gesuita (Aric\u00f2 1996), che tuttavia si incentra sui suoi interessi letterari, mentre i suoi scritti di matematica pura ed applicata non sono stati ancora oggetto di uno studio esaustivo.\nBettini non fu solo un teorico ma si dedic\u00f2 anche alla sperimentazione pratica. Egli \u00e8 infatti l'ideatore di un prospettografo, illustrato nella sezione \"Apiarium quintum in quo Paradoxa et arcana opticae scenogarphicae\", strumento che venne perfezionato da Christoph Grienberger (1564-1636), il matematico gesuita successore di Clavio al Collegio Romano. \"Apiaria universae philosophiae mathematicae\" contiene inoltre la descrizione di altri due importanti strumenti: il \"baculum\", strumento per la misura delle distanze che si avvale delle propriet\u00e0 dei triangoli simili, descritto in trattati di scienza nautica come l\"'Itinerario de navegaci\u00f3n de los mares y tierras occidentales\" (1575) di Juan de Escalante de Mendoza, e il \"pantometro\", strumento che, mediante una riga calibrata, permetteva di definire gli intervalli armonici giusti oppure temperati a 18/17, secondo quanto raccomandava Vincenzo Galilei per gli strumenti a corda.\nOpere.\nLe prime opere date alle stampe da Bettini non furono di ambito scientifico, bens\u00ec prettamente letterarie: nel 1614 la prima uscita a stampa a Parma, dal titolo \"Rubenus, hilarotragoedia satyropastoralis\", che ebbe buon riscontro di pubblico e lettori, tanto da essere ristampata pi\u00f9 volte ed ottenere commenti da Denis Ronsfert. Ad essa seguirono nel 1622 il \"Clodoveus, sive Lodovicus tragicum silviludium\", e il \"Lycaeum morale, politicum et poeticum\", pubblicato a Venezia nel 1626 e diviso in due parti, la prima in prosa, la seconda in versi in titolata \u201cUrbanitates poeticae\u201d, una collezione di poesie liriche che venne poi ristampata nello stesso anno con il titolo \u201cEutrapeliarum, seu Urbanitatum Libri IV\u201d. La nona edizione di quest\u2019opera fu ristampata a Lione nel 1633 con l\u2019aggiunta di due drammi, e col titolo \u201cFlorilegium variorum poematum et dramatum Pastoralium Libri IV\u201d.\nDobbiamo attendere il 1641 per una sua prima opera di carattere scientifico-matematico: in quell\u2019anno furono editi infatti a Bologna gli \"Apiaria universae philosophiae matemathicae\", in tre volumi, ristampati in pi\u00f9 edizioni. Alla fine dell\u2019opera si trova una spiegazione di Euclide intitolata \u201cEuclides applicatus\u201d, la quale fu poi stampata separatamente sempre a Bologna nel 1642 e 1645.\nGli \"Apiaria Universae Philosophiae Mathematicae\" riflettono i numerosi interessi di Bettini. L'opera \u00e8 una raccolta di problemi scientifici che abbraccia tutto lo scibile, dalle dimostrazioni geometriche agli effetti illusionistici teatrali, dalla musica alle macchine a moto perpetuo e alle anamorfosi. Secondo Bettini, il mondo naturale abbonda di delizie matematiche come le ragnatele e i favi delle api. Da queste creazioni della natura si possono trarre principi geometrici utili per progetti meccanici, ottici e artistici.\nBettini mostra un interesse particolare per i problemi di geometria pratica e di geodesia. Se nel primo degli apiari si limita alla determinazione delle altitudini col mezzo dell'ombra, nel secondo si trovano risolti i pi\u00f9 comuni problemi di lungimetria e di altimetria, col mezzo del quadrante a braccia mobili, della squadra, del baculo e degli specchi e applicando il metodo di coltellazione al rilievo dei luoghi montuosi.\nIl tomo III degli apiari contiene parecchi problemi di distanziometria e di altimetria; l'uso del compasso di proporzione nella misurazione delle lunghezze; la determinazione delle aree piane e curve, e dei volumi dei solidi; la descrizione meccanica delle curve coniche; l'uso del corobate vitruviano e della squadra nelle operazioni di livellazione, e quello del parallelogrammo dello Scheiner.\nLa maggior parte di queste nozioni concernenti la geometria pratica furono ripetute dall'autore e riportate nel suo \"Aerarium philosophiae mathematicae\", trattato di geometria teoretica, che espone le applicazioni di cui \u00e8 suscettibile questa scienza.\n\u00abPortavoce con il Mengoli di una corrente platonico-matematica cui, oggi, si \u00e8 pi\u00f9 propensi che in passato a dedicare attenzione, il Bettini nelle pagine delle sue opere non fu lo scrutinatore scrupoloso ma sterile delle scoperte altrui, come poco benevolmente lo considerava Bonaventura Cavalieri: i tre volumi degli \"Apiaria\" non risultarono privi d'interesse per i contemporanei, visto l'entusiasmo e la curiosit\u00e0 con cui vennero letti, comprati e tradotti, e nemmeno per il lettore moderno, che nella fastosa editio princeps corredata di pregevoli illustrazioni viene immerso in un clima di fervida curiosit\u00e0, di esperimenti acustici e ottici, di progetti di \u00abmachine\u00bb belliche e teatrali, di scambi epistolari con corrispondenti europei.\u00bb"}
{"id": "23390", "revid": "1543377", "url": "https://it.wikipedia.org/wiki?curid=23390", "title": "Giuseppe Biancani", "text": "Biografia.\nBiancani entr\u00f2 nel noviziato della Compagnia di Ges\u00f9 nel 1592. Studi\u00f2 matematica con Cristoforo Clavio presso il Collegio romano. Fra il 1596 e il 1599 fu a Padova, dove incontr\u00f2 Galileo Galilei. Biancani divenne amico di Galileo, verso il quale conserv\u00f2 per tutta la vita una grande stima e ammirazione.\n\"Amo et ammiro il Galileo\" scriver\u00e0 al confratello Christoph Grienberger, \"non solo per la sua rara dottrina et invenzione, ma anco per l'antica amicizia che gi\u00e0 contrassi con lui in Padova, dalla cortesia et amorevolezza del quale restai legato: n\u00e9 credo sia stato alcuno che habbia pi\u00f9 publicato, confirmato et difeso le sue invenzioni di me, in publico et in privato.\" Fu docente per un ventennio a Parma, presso il collegio gesuitico di San Rocco.\nNella sua opera \"Aristotelis loca mathematica ex universis ipsius operibus collecta et explicata\", pubblicata a Bologna nel 1615, Biancani raccolse e illustr\u00f2 tutti i luoghi matematici delle opere aristoteliche. Biancani vi discuteva anche gli studi di Archimede sui corpi galleggianti. Il lavoro fu colpito da censura quando fu sottoposto alla revisione paritaria, una pratica comune fra i gesuiti. Il recensore, Giovanni Camerota, scrisse: \"Non sembra n\u00e9 appropriato n\u00e9 utile che i libri dei nostri membri contengano le idee di Galileo Galilei, specialmente quando sono contrarie ad Aristotele.\"\nBiancani scrisse il suo \"Sphaera mundi, seu cosmographia demonstrativa, ac facili methodo tradita\" nel 1615. Tuttavia l'opera non fu pubblicata fino al 1619, dopo il Decreto della Congregazione dell'Indice del 1616.\nL'opera offre un compendio delle scoperte fatte da Tycho Brahe, Johannes Kepler, Galileo, Copernico e altri scienziati. La censura delle opere copernicane influenz\u00f2 la redazione della \"Sphaera mundi\". \"Ma che questa opinione [l\u2019eliocentrismo] sia falsa\", scrive Biancani, discutendo le teorie di Copernico e Keplero, \"e debba essere rigettata (anche se supportata da migliori dimostrazioni ed argomenti) \u00e8 diventato tuttavia molto pi\u00f9 certo in questi giorni, in cui \u00e8 stata condannata dalle autorit\u00e0 della Chiesa in quanto contraria alla Sacra Scrittura.\" (\"Sphaera\", IV, 37).\nOltre a un approfondito studio del fenomeno dell'eco e appunti di matematica e geografia, l'opera di Biancani includeva anche una mappa lunare. La mappa di Biancani non fu elaborata a sostegno delle nuove idee copernicane, bens\u00ec di quelle della cosmologia geocentrica tradizionale e del pensiero aristotelico. Biancani non era d'accordo con Galileo, che credeva nell'esistenza delle montagne lunari. In una lettera del 1611 a Christoph Grienberger (da cui prende il nome il cratere Gruemberger), Biancani espose chiaramente la certezza che non potevano esserci montagne sulla luna.\nBiancani riteneva che il sistema copernicano fosse un\"'opinionem falsam... ac rejeciendam\". Ciononostante tenne una condotta ambivalente nel quadro della Rivoluzione scientifica, citando le opinioni di Galileo sulla superficie della luna e discutendo anche quelle degli antichi, come Posidonio e Cleomede.\nBernardo Varenio bas\u00f2 gran parte del suo lavoro geografico sulle idee di Biancani.\nSi deve quasi sicuramente a Biancani l'invenzione del termine \"canna occhiale\", successivamente eliso in \"cannocchiale\", per indicare il telescopio galileiano.\nIl cratere lunare Blancanus gli \u00e8 stato dedicato nel 1651 dal suo discepolo Giovanni Riccioli."}
{"id": "23391", "revid": "1372005", "url": "https://it.wikipedia.org/wiki?curid=23391", "title": "Lettre de cachet", "text": "Nella storia della Francia, le lettres de cachet erano lettere firmate dal re di Francia, controfirmate da uno dei suoi ministri e chiuse con il sigillo reale, o \"cachet\". Le lettere contenevano ordini diretti del Re, spesso per forzare azioni arbitrarie e giudizi a cui non si poteva fare appello.\nIn caso di organizzazioni le \"lettres de cachet\" venivano emesse allo scopo di prevenirne l'assemblea o per ottenere degli atti ben precisi. Gli Stati provinciali vennero convocati in questo modo, con una \"lettre de cachet\" (in questo caso, una \"lettre de jussipri\") nella quale il re ordinava al parlamento di approvare una legge che questi aveva rifiutato di ratificare.\nLe pi\u00f9 note \"lettres de cachet\", comunque, erano quelle penali, con le quali un soggetto veniva condannato, senza processo e senza l'opportunit\u00e0 di difendersi, all'imprigionamento in un carcere di Stato o ordinario, al confino in un convento o un ospedale, alla deportazione nelle colonie, o all'espulsione in un'altra parte del reame. I benestanti talvolta compravano queste \"lettres\" per sbarazzarsi di individui indesiderati.\nRetroterra storico.\nQuesto potere era un privilegio reale riconosciuto dalla vecchia legge francese, che pu\u00f2 essere fatto risalire a una massima che corredava un testo del Compendio di Giustiniano: \"Rex solutus est a legibus\", ovvero \"Il re \u00e8 sciolto dalle leggi\".\nCi\u00f2 significava che quando il re interveniva direttamente, poteva decidere senza seguire la legge, o addirittura in modo contrario alla legge. Questa era una concezione antica, e nei tempi antichi l'ordine in questione era semplicemente verbale; alcune lettere autografe di Enrico III di Francia, del 1576, asseriscono che Fran\u00e7ois de Mont-Morency venne \"imprigionato nel nostro castello della Bastiglia a Parigi, su ordine verbale\" del vecchio re Carlo IX.\nNel XIV secolo venne introdotto il principio che l'ordine doveva essere scritto, e quindi nacquero le \"lettre de cachet\". Queste appartenevano alla classe delle \"lettres closes\", opposte alle \"lettres patentes\", che contenevano l'espressione della volont\u00e0 legale e permanente del Re, e dovevano essere provviste del sigillo di Stato affisso dal cancelliere.\nLe \"lettres de cachet\", al contrario, erano firmate semplicemente da un segretario di Stato per conto del Re; esse recavano semplicemente l'impressione del sigillo del Consigliere del Re, circostanza per la quale venivano spesso chiamate, nel XIV e XV secolo, \"lettres de petit signet\" o \"lettres de petit cachet\", ed erano interamente esenti dal controllo del Cancelliere.\nUno strumento pratico di governo reale.\nOltre a servire al governo come arma silenziosa contro gli avversari politici e gli scrittori pericolosi, e come mezzo per punire i colpevoli di alto lignaggio senza lo scandalo di una causa, le \"lettres de cachet\" avevano molti altri utilizzi. Venivano usate dalla polizia per occuparsi delle prostitute, e in base alla loro autorit\u00e0 i pazzi venivano rinchiusi negli ospedali e a volte in prigione.\nErano spesso usate anche dai capi famiglia come mezzo di correzione, ad esempio, per proteggere l'onore della famiglia dalle condotte disordinate o criminali dei figli. Anche le mogli se ne avvantaggiarono, per tenere a freno la dissolutezza dei mariti, e viceversa.\nIn realt\u00e0, il segretario di Stato le emanava in maniera completamente arbitraria, e in molti casi il re non era a conoscenza della loro emissione. Si sa per certo che nel XVIII secolo le lettere venivano emesse in bianco, ovvero senza contenere il nome della persona contro cui erano dirette; i destinatari, o i mittenti, scrivevano il nome per rendere efficace la lettera.\nProteste contro il potere arbitrario.\nProteste contro le \"lettres de cachet\" vennero mosse continuamente dal Parlamento di Parigi e dai parlamenti provinciali, e spesso anche dagli Stati Generali. Nel 1648 le Corti sovrane di Parigi ne produssero la momentanea soppressione in una specie di statuto delle libert\u00e0, che imposero alla corona, ma la durata fu effimera.\nSolamente con il regno di Luigi XVI si ebbe una reazione contro questo abuso che era ormai chiaramente percettibile. All'inizio di quel regno, Malesherbes, tent\u00f2 di infondere alcune misure di giustizia nel sistema, e nel marzo del 1784 il barone di Breteuil, un ministro della casa reale, eman\u00f2 una circolare agli intendenti e ai tenenti di polizia, con indicazioni per prevenire gli abusi pi\u00f9 gravi connessi all'emissione delle \"lettres de cachet\".\nIl Conte di Mirabeau scrisse un aspro atto d'accusa delle \"lettres de cachet\" mentre era imprigionato nelle segrete del castello di Vincennes (per una \"lettre de cachet\" ottenuta dal padre). Il trattato venne pubblicato dopo la sua liberazione nel 1782, sotto il titolo \"Les Lettres de cachet et des prisons d'\u00e9tat\" e costituisce uno dei suoi lavori pi\u00f9 abili ed eloquenti, diffuso ampiamente in tutta Europa.\nA Parigi, nel 1779, la Cour des Aides domand\u00f2 la loro soppressione, e nel marzo 1788 il parlamento di Parigi fece alcune rimostranze eccessivamente energiche, che sono importanti per la luce che gettarono sulla vecchia legge pubblica francese. La Corona, comunque, non decise di accantonare quest'arma, e in una dichiarazione agli Stati Generali, durante la sessione reale del 23 giugno 1789 (art. 15) non vi rinunci\u00f2 assolutamente.\nAbolite dalla Rivoluzione, ripristinate da Napoleone.\nLe \"lettres de cachet\" vennero abolite dopo la Rivoluzione francese dall'Assemblea Costituente, ma Napoleone ne reintrodusse l'equivalente con una misura politica nel decreto dell'8 marzo sulle prigioni di Stato. Questo fu uno degli atti che gli vennero contestati dalla consulta del senato del 3 aprile 1814, che pronunci\u00f2 la sua caduta \"considerando che egli ha violato le leggi costituzionali con i decreti sulle prigioni di Stato\"."}
{"id": "23394", "revid": "124903239", "url": "https://it.wikipedia.org/wiki?curid=23394", "title": "Serie", "text": "In matematica, una serie \u00e8 la somma degli elementi di una successione, appartenenti in generale ad uno spazio vettoriale topologico. Si tratta di una generalizzazione dell'operazione di addizione, che pu\u00f2 essere in tal modo estesa al caso in cui partecipano infiniti termini (la particolarit\u00e0 della serie \u00e8 che essa pu\u00f2 convergere oltre che divergere nonostante si tratti di una somma di infiniti termini).\nLe serie si distinguono primariamente in base alla natura degli oggetti che vengono sommati, che possono essere ad esempio numeri (reali o complessi) o funzioni, ma si utilizzano anche serie formali di potenze, serie di vettori, di matrici e, pi\u00f9 in astratto, di operatori. Nell'ambito della teoria dei linguaggi formali vi sono le serie di variabili non commutative, cio\u00e8 serie di stringhe.\nTra le serie di particolare interesse vi \u00e8 la serie aritmetica, caratterizzata dal fatto che la differenza tra ciascun termine e il suo precedente \u00e8 una costante, e la serie geometrica, in cui il rapporto tra ciascun termine e il suo precedente \u00e8 una funzione costante. Nel caso pi\u00f9 generale, in cui il rapporto fra termini successivi \u00e8 una funzione razionale, la serie \u00e8 detta ipergeometrica.\nDi particolare importanza in analisi complessa sono le serie di funzioni che sono serie di potenze, come la serie geometrica e la serie di Taylor. Le serie di funzioni costituiscono inoltre efficaci strumenti per lo studio delle funzioni speciali e per la risoluzione di equazioni differenziali.\nDefinizione.\nSi consideri una successione di elementi formula_1. Si definisce serie associata ad formula_1 la somma formale:\nPer ogni indice formula_4 della successione si definisce \"successione delle somme parziali (o ridotte)\" formula_5 associata a formula_6 la somma dei termini della successione formula_6 da formula_8 a formula_9:\nSi dice che la serie formula_11 tende o converge al limite formula_12 se la relativa successione delle somme parziali formula_13 converge a formula_12. Ovvero:\nse e solo se:\nQuesto limite si dice \"somma della serie\".\nPi\u00f9 in generale, sia formula_17 una funzione da un insieme di indici formula_18 a un insieme formula_19. Allora la serie associata ad formula_20 \u00e8 la somma formale:\nSe formula_22, la funzione formula_23 \u00e8 una successione, con formula_24. Nel caso in cui formula_19 \u00e8 un semigruppo, la successione delle somme parziali formula_26 associata a formula_27 \u00e8 definita per ogni formula_4 come la somma della successione formula_29 da formula_30 a formula_31:\nSe inoltre il semigruppo formula_19 \u00e8 uno spazio topologico, allora la serie formula_34 converge a formula_35 se e solo se la relativa successione delle somme parziali formula_5 converge a formula_12.\nIn simboli: formula_38\nNel caso in cui il termine generale \u00e8 una funzione formula_39, si definisce \"dominio di convergenza\" della serie di funzioni l'insieme dei valori di formula_40 per cui la serie converge. Si nota che valutando la funzione formula_39 in un punto formula_42 la serie diventa una serie numerica.\nCarattere delle serie.\nStabilire il carattere di una serie significa determinare se essa \u00e8 \"convergente\", \"divergente\" o \"indeterminata\".\nUna serie formula_11 \u00e8 una \"serie convergente\" al limite formula_44 se la relativa successione delle somme parziali converge a formula_12, ossia si verifica:\nSe il limite formula_12 \u00e8 infinito la serie si dice \"serie divergente\", mentre se il limite non esiste la serie si dice \"serie indeterminata\" o \"serie oscillante\". Se inoltre la serie converge o diverge, essa \u00e8 detta \"serie regolare\".\nPer determinare il carattere di una serie sono stati sviluppati diversi criteri di convergenza che legano la convergenza della serie allo studio del limite di successioni associate alla serie. Una condizione necessaria ma non sufficiente affinch\u00e9 una serie converga \u00e8 che:\nUn controesempio alla sufficienza \u00e8 dato dalla serie armonica. Per mostrare la precedente condizione, sia:\nla somma parziale ennesima. La convergenza della serie significa che esiste il limite finito:\nPoich\u00e9 formula_51, si ha:\nSerie numeriche.\nNelle serie numeriche il termine generale della serie formula_53 \u00e8 un numero, reale o complesso, che dipende solo da formula_54 e non da altre variabili.\nPer la determinazione della convergenza o meno delle serie numeriche conviene individuarne tre tipi per i quali sono disponibili criteri di convergenza spesso semplici ed efficaci.\nIl criterio di convergenza di Cauchy.\nUna serie numerica converge se e solo se per ogni formula_55 esiste un formula_56 tale che per tutti gli formula_57 e per ogni formula_58 si verifica:\nL'enunciato \u00e8 sostanzialmente il criterio di convergenza di Cauchy applicato alla successione delle somme parziali.\nSerie a termini positivi.\nUna serie si dice \"a termini positivi\" quando tutti i suoi termini sono reali positivi, cio\u00e8 data la serie:\nil numero formula_53 \u00e8 reale positivo. Si noti che tali serie possono solo divergere o convergere, e le somme parziali sono monotone non decrescenti:\nperci\u00f2 per il teorema di esistenza del limite nel caso di successioni monotone, questo tipo di serie convergono, se le somme parziali n-esime sono limitate, o sono divergenti ma non possono essere indeterminate.\nIl carattere di una serie a termini di segno costante si ottiene applicando vari metodi, quali il criterio del confronto asintotico, il criterio della radice, il criterio del rapporto e il criterio del confronto. Se la condizione necessaria di convergenza non \u00e8 rispettata, allora per il teorema di regolarit\u00e0 della serie a termini di segno costante, la serie diverge sicuramente.\nSi dicono inoltre \"serie a termini di segno qualsiasi\" le serie a termini reali le quali presentano sia infiniti termini positivi che infiniti termini negativi.\nSomma di serie.\nLa somma di due serie \u00e8 la serie:\nSe le serie an e bn sono convergenti anche la somma delle due serie sar\u00e0 convergente. Se una delle due serie diverge anche la somma delle serie sar\u00e0 divergente. Inoltre:\nProdotto di serie.\nSi definisce prodotto di Cauchy di due serie la serie:\ndove:\nSe le due serie a termini positivi sono convergenti allora il prodotto \u00e8 convergente e la sua somma vale il prodotto delle somme delle serie date.\nQuesto risultato si estende a serie di termini qualunque nell'ipotesi che almeno una delle serie sia assolutamente convergente. Se entrambe le serie convergono ma non assolutamente, la successione formula_67 potrebbe non essere infinitesima e il prodotto potrebbe non convergere, come avviene nel caso formula_68. In generale, invece:\nConvergenza assoluta.\nLa serie formula_70 a termini di segno qualunque si dice \"assolutamente convergente\" se la serie dei valori assoluti formula_71 \u00e8 convergente. La convergenza assoluta implica la convergenza (ordinaria), detta anche \"convergenza semplice\". Occorre sottolineare che non tutte le serie che convergono semplicemente convergono anche assolutamente: se ci\u00f2 non accade, si dice che la serie \u00e8 \"condizionatamente convergente\". Ad esempio, la serie:\nconverge semplicemente (a formula_73), ma non converge assolutamente, dato che la serie ad essa associata \u00e8 quella armonica.\nConvergenza incondizionata.\nData una serie, si pu\u00f2 pensare di cambiare l'ordine dei suoi addendi: mentre una somma finita gode della propriet\u00e0 commutativa, questo non \u00e8 vero in generale per una serie infinita di addendi. Per esempio, una serie i cui termini pari siano -1 e quelli dispari 1 \u00e8 oscillante, ma se si disordinano gli addendi la serie risultante pu\u00f2 essere divergente.\nData una qualunque funzione biunivoca formula_74, si definisce una \"permutazione\" (anche detta \"riarrangiamento\" o \"permutata\") della serie formula_75 ogni oggetto della forma formula_76. Ora, se la serie originaria converge, si dice che essa \u00e8 \"incondizionatamente convergente\" se tutte le sue serie permutate convergono.\nIl teorema di Riemann-Dini afferma che:\nSerie complesse.\nSi definisce serie infinita a termini complessi una somma del tipo:\no pi\u00f9 sinteticamente:\ndove formula_83, e dunque si scrive:\nQuesta serie si dice \"convergente\" se la somma dei primi formula_54 termini:\ntende ad un limite finito al tendere di formula_87. Si pu\u00f2 dedurre che la serie \u00e8 convergente ad formula_88 se sono convergenti le due serie parte reale e parte immaginaria rispettivamente ai punti formula_89 e formula_90, e in tal caso la serie generale converge al punto formula_91, che \u00e8 detta \"somma della serie\".\nCondizione necessaria per la convergenza della serie \u00e8 che:\ncio\u00e8 i termini della serie sono infinitesimi. Se la serie complessa ottenuta prendendo i valori assoluti dei termini di una serie:\n\u00e8 convergente, allora anche la serie di partenza \u00e8 convergente. Infatti, dalle disuguaglianze:\nsegue che entrambe le serie formula_6 e formula_96 convergono.\nUna condizione necessaria e sufficiente per la convergenza \u00e8 invece che per ogni formula_97 esista formula_98 tale che per formula_99 intero positivo qualsiasi si abbia:\nIn generale, per le serie numeriche complesse valgono tutte le propriet\u00e0 delle serie numeriche reali.\nUna serie di funzioni complesse:\n\u00e8 uniformemente convergente se esiste formula_98 tale che per ogni formula_103 si ha:\nper ogni formula_55 e per ogni formula_106 e formula_99 intero positivo. Se i termini della serie sono funzioni continue in un dominio formula_89 e la serie \u00e8 uniformemente convergente, allora anche la somma della serie \u00e8 continua in formula_89.\nCondizione necessaria e sufficiente per la convergenza assoluta e uniforme della serie \u00e8 che per tutti i valori di formula_110 i termini della serie siano tutti limitati nel dominio formula_89.\nTeoremi di Weierstrass.\nIl primo teorema di Weierstrass stabilisce che se i termini di una serie sono funzioni analitiche in un dominio formula_89 semplicemente connesso, la sua somma formula_113 \u00e8 una funzione analitica nello stesso dominio. Infatti, nelle ipotesi del teorema la funzione somma \u00e8 sicuramente continua e si pu\u00f2 scambiare la serie con l'integrale:\ndove formula_115 \u00e8 una qualsiasi curva chiusa appartenente al dominio formula_89. Ne segue che:\ne per il teorema di Morera, formula_113 \u00e8 analitica.\nIl secondo teorema di Weierstrass afferma invece che se una serie di funzioni analitiche in un dominio connesso e chiuso formula_89 \u00e8 uniformemente convergente, allora pu\u00f2 essere derivata termine a termine formula_54 volte.\nSerie di potenze.\nIn matematica, soprattutto in analisi complessa, sono di particolare importanza le serie di potenze. Si tratta di particolari serie di funzioni della forma:\ndove formula_122 \u00e8 detto il \"centro\" della serie. Si pu\u00f2 dimostrare che per ogni serie di potenze esiste un numero formula_123, con formula_124 tale che la serie converge quando formula_125 e diverge quando formula_126. Il numero formula_123 \u00e8 il raggio di convergenza della serie di potenze. Esistono alcuni criteri che facilitano la ricerca del raggio di convergenza della serie.\nUna serie complessa di potenze positive \u00e8 del tipo:\nDai teoremi di Weierstrass e Abel discende che la somma di una serie di potenze intere nel suo cerchio di convergenza \u00e8 una funzione analitica, e che ogni serie di potenze \u00e8 una serie di Taylor della funzione somma. Il teorema di Abel fornisce una caratterizzazione della regione di convergenza, mentre la formula di Cauchy-Hadamard mostra come si possa stabilire con esattezza il valore del raggio di convergenza.\nTeorema di Abel.\nSe la serie di potenze positive converge in un punto formula_129 allora converge uniformemente in ogni punto:\ncio\u00e8 in ogni cerchio di raggio:\nInfatti, secondo le ipotesi del teorema la serie converge in formula_129, e si vuole provare la sua convergenza in tutto un cerchio di raggio formula_133. Se si riscrive:\ne questa serie converge in formula_129, allora si pu\u00f2 maggiorare:\nLa convergenza \u00e8 quindi assoluta e uniforme.\nFormula di Cauchy-Hadamard.\nIl raggio di convergenza di una serie di potenze intere positive \u00e8 uguale a:\noppure:\nse tale limite esiste ed \u00e8 finito. All'interno di questo raggio la serie \u00e8 uniformemente e assolutamente convergente. Sulla circonferenza pu\u00f2 convergere o meno e si valuta caso per caso e la serie diverge al di fuori di questo cerchio. Pu\u00f2 capitare il caso in cui la serie converga in un solo punto, allora la serie \u00e8 necessariamente composta di un solo termine.\nSerie di Taylor.\nLa serie di Taylor \u00e8 lo sviluppo di una funzione (nel suo cerchio di convergenza) in serie di potenze in un punto in cui la funzione \u00e8 analitica. Tale sviluppo \u00e8 unico ed ha la forma:\ncon:\nInfatti, dalla rappresentazione di Cauchy si ha:\nSviluppando il denominatore nel seguente modo:\ne integrando termine a termine questa serie, che \u00e8 uniformemente convergente, si ottiene:\ndove:\ncome si voleva mostrare.\nLa serie \u00e8 convergente entro il cerchio di convergenza (fino alla pi\u00f9 vicina singolarit\u00e0 isolata) ed entro il dominio di analiticit\u00e0 della funzione formula_145, e pu\u00f2 essere derivata termine a termine. Si deduce che l'analicit\u00e0 di una funzione e la sviluppabilit\u00e0 in serie di Taylor sono concetti equivalenti.\nSerie di Laurent.\nLa serie di potenze di Laurent considera anche le potenze negative:\ncon:\nIn generale formula_148 \"non\" \u00e8 la derivata formula_149.\nSupponendo che la funzione formula_145 sia olomorfa nella corona circolare di centro formula_151 formata dalle circonferenze formula_152 interna e formula_153 esterna e sulle circonferenze, per ogni punto z la formula integrale di Cauchy si scrive:\nIntegrando il primo integrale su formula_153 si ha: formula_156 e si pu\u00f2 rappresentare il primo membro in serie di Taylor. Il secondo membro d\u00e0 sempre formula_156 e si ha uno sviluppo:\ncio\u00e8 in serie di potenze negative di formula_159. Raggruppando le due serie si ottiene la serie di Laurent.\nLa serie di Laurent ha potenze positive e negative dunque il dominio di questa serie non comprende il punto formula_160 che annullerebbe le potenze negative e risulta che la regione di convergenza non \u00e8 un cerchio ma una regione anulare, cio\u00e8 una \"corona circolare\":\no ancora meglio:\nStima di somme.\nData una funzione formula_163, l'espressione formula_164 rappresenta la somma:\nEssa definisce chiaramente una funzione formula_166 che associa ad ogni formula_167 il valore formula_168.\nDall'analisi degli algoritmi si utilizza sovente la valutazione di somme di questo tipo, ad esempio nello studio in un'istruzione del tipo\nfor i = 0 to n do C(i)\nper un comando C qualsiasi si ottiene la somma:\ndove formula_170 \u00e8 il tempo di calcolo del comando C quando la variabile formula_171 assume il valore formula_4. L'ordine di grandezza di una somma pu\u00f2 essere dedotto dall'ordine di grandezza dei suoi addendi.\nStima asintotica.\nSiano formula_20 e formula_174 due funzioni definite su formula_175 a valori in formula_176 e siano formula_177 e formula_19 le loro funzioni somma, cio\u00e8:\nAllora formula_180 implica formula_181.\nIn altre parole, si pu\u00f2 ricondurre lo studio asintotico di formula_177 e formula_19 sapendo che la relazione esistente tra le loro funzioni formula_184 e formula_185 sono formula_180, allora si ottiene che formula_181. Da notare che il simbolo formula_188 viene usato per indicare che due funzioni hanno lo stesso ordine di grandezza a meno di costanti moltiplicative.\nDimostrazione.\nLa propriet\u00e0 \u00e8 una semplice conseguenza della definizione di formula_188. Infatti per l'ipotesi esistono due costanti positive formula_122, formula_191 tali che formula_192 per ogni formula_4 abbastanza grande. Sostituendo questi valori nelle rispettive sommatorie si ottiene:\nper due costanti formula_195, formula_196 fissate e ogni formula_54 sufficientemente grande.\nEsempio.\nSi vuole valutare l'ordine di grandezza della somma:\nPoich\u00e9 formula_199, applicando la proposizione precedente si ottiene:\nSerie numeriche fondamentali.\n\u00c8 importante conoscere il carattere di alcune cosiddette \"serie fondamentali\", cio\u00e8 serie specifiche che vengono utilizzate spesso nell'applicazione dei criteri di convergenza. Esse sono, ad esempio, la serie di Mengoli, la serie geometrica, la serie armonica o la serie resto.\nSerie notevoli.\nNel seguito alcuni esempi:"}
{"id": "23395", "revid": "114184628", "url": "https://it.wikipedia.org/wiki?curid=23395", "title": "Convergenza", "text": "In matematica, la convergenza \u00e8 la propriet\u00e0 di una certa funzione o successione di possedere un limite finito di qualche tipo, al tendere della variabile (o dell'indice eventualmente) verso certi valori in un punto o all'infinito. \nIl concetto si applica dunque a vari campi della matematica, tutti in qualche modo collegati ma con interpretazioni leggermente diverse.\nLimite di una funzione.\nData una funzione continua formula_1, si dice che formula_2 converge (o tende) al limite finito formula_3 per formula_4 che tende ad formula_5 se per ogni formula_6 esiste un formula_7 tale che per ogni formula_4 che soddisfa formula_9 si ha che formula_10. Ovvero:\nAnalogamente, si dice che formula_2 converge al limite finito formula_3 per formula_4 che tende a infinito se per ogni formula_6 esiste un formula_16 tale che per ogni formula_4 soddisfacente la condizione formula_18 si ha che formula_10. Ovvero:\nConvergenza di una successione in una dimensione.\nLa convergenza di una successione numerica formula_21 di numeri reali si verifica quando per formula_22, a partire da un certo indice in poi tutti i termini della successione si trovino nell'intorno di un punto, detto limite della successione. \nMatematicamente questo si esprime dicendo che una successione formula_21 converge al numero \"a\" per formula_22, e si scrive formula_25, se formula_26 esiste un indice naturale formula_27, in generale dipendente da formula_28, tale che la formula_29 per ogni formula_30. \nQuesto garantisce che tutti i termini della successione, caratterizzati da formula_30, siano contenuti nell'intorno formula_32. Una successione convergente \u00e8 necessariamente limitata.\nConvergenza delle serie.\nSi consideri una successione di elementi formula_33. Si definisce serie associata ad formula_33 la somma:\nPer ogni indice formula_36 della successione, si definisce \"serie delle somme parziali\" formula_37 associata a formula_38 la somma dei termini della successione formula_38 da formula_40 a formula_41:\nSi dice che la serie formula_43 \u00e8 convergente al limite formula_44 se la relativa successione delle somme parziali formula_45 converge a formula_44. Ovvero, si verifica che:\nse e solo se:\nIl limite sopra enunciato si dice \"somma della serie\", ed esprime il carattere della serie.\nTeorema della convergenza.\nFormalmente il concetto di convergenza di una successione \u00e8 simile a quello delle funzioni formula_2. Data una successione di numeri reali formula_50 che converge a un certo limite formula_51 per formula_22, si ha: \nIn modo equivalente, per ogni formula_6 esiste un intorno formula_55, in generale dipendente da formula_28, tale che:\nqualora si verifichi:\nQuesto garantisce che, come i termini della successione sono contenuti nell'intorno di formula_4, allo stesso modo tutti i valori della funzione sono contenuti nell'intorno:\nOgni funzione convergente \u00e8 quindi necessariamente limitata, e questo implica anche il concetto di continuit\u00e0 di una funzione.\nEnunciato.\nSi supponga di avere una funzione formula_2 tale che formula_62 con \u03b1 appartenente a un certo intervallo formula_63. Si pu\u00f2 porre:\nSi ha dunque:\nSe esiste formula_66 tale che:\ne se esiste formula_68 tale che:\nallora si ha:\nDimostrazione.\nPremesso che:\nsi ha:\nOltre ad avere:\nsi verifica che:\nSi ottiene:\nPoich\u00e9 formula_80 tende a zero quando i tende a infinito, la successione converge.\nSi ponga per assurdo che nell'intervallo vi sia \u03b2, radice della funzione diversa da \u03b1. Si ha:\nIl fatto che:\n\u00e8 assurdo, e quindi \u03b1 \u00e8 l'unica radice dell'intervallo.\nConvergenza delle successioni e serie di funzioni.\nPer le successioni formula_83 vi sono le seguenti tipologie di convergenza:\nPer le serie di funzioni formula_86 vi sono le seguenti tipologie di convergenza:\nConvergenza di variabili casuali.\nData una successione di variabili casuali formula_93, vi sono pi\u00f9 tipi di convergenza:"}
{"id": "23397", "revid": "14787", "url": "https://it.wikipedia.org/wiki?curid=23397", "title": "Digitale terrestre", "text": ""}
{"id": "23403", "revid": "1318658", "url": "https://it.wikipedia.org/wiki?curid=23403", "title": "Numero reale", "text": "In matematica, i numeri reali possono essere descritti in maniera non formale come numeri ai quali \u00e8 possibile attribuire uno sviluppo decimale finito o infinito, come formula_1 I numeri reali possono essere positivi, negativi o nulli e comprendono, come casi particolari, i numeri interi (come formula_2), i numeri razionali (come formula_3) e i numeri irrazionali algebrici (come formula_4) e trascendenti (come formula_5 ed formula_6). Un numero reale razionale presenta uno sviluppo decimale finito o periodico; ad esempio formula_7 \u00e8 razionale. L'insieme dei numeri reali \u00e8 generalmente indicato con la lettera R o formula_8.\nI numeri reali possono essere messi in corrispondenza biunivoca con i punti di una retta, detta \"retta numerica\" o \"retta reale\".\nLa definizione formale dei numeri reali ha rappresentato uno degli sviluppi pi\u00f9 significativi del XIX secolo. Tra le definizioni maggiormente adottate oggi figurano le classi di equivalenza di successioni di Cauchy di numeri razionali, le sezioni di Dedekind, una ridefinizione del termine \"rappresentazione decimale\" e una definizione assiomatica come unico \"campo archimedeo completo ordinato\".\nI termini \"reale\" e \"immaginario\" sono stati introdotti ne \"La G\u00e9ometrie\" di Ren\u00e9 Descartes (1637), relativamente allo studio delle radici delle equazioni. Per estensione diversi autori hanno cominciato a parlare di \"numeri reali\" e \"numeri immaginari\". Nel 1874 appare un articolo fondamentale di Georg Cantor nel quale l'autore prende in considerazione l'insieme dei numeri reali dimostrando che tale insieme non \u00e8 numerabile.\nRappresentazione e uso dei numeri reali.\nI numeri reali possono rappresentare qualsiasi grandezza fisica, come il prezzo di un prodotto, la distanza temporale fra due eventi, l'altitudine (positiva o negativa) di un sito geografico, la massa di un atomo o la distanza fra galassie. Gran parte dei numeri reali \u00e8 usata quotidianamente, ad esempio in economia, informatica, matematica, fisica o ingegneria.\nDi fatto, la maggior parte delle volte sono usati solo alcuni sottoinsiemi:\nParallelamente a questa suddivisione, \u00e8 possibile evidenziarne un'altra:\nQuesti insiemi, bench\u00e9 infiniti, hanno cardinalit\u00e0 numerabile, tranne l'insieme dei numeri irrazionali e l'insieme dei numeri trascendenti, che hanno la cardinalit\u00e0 del continuo.\nRappresentazione decimale.\nOgni numero reale pu\u00f2 essere identificato dalla sua numerazione decimale, ovvero mediante l'elenco delle cifre decimali della sua parte intera e, separate da una virgola, l'elenco delle cifre della parte frazionaria. In generale il numero di cifre decimali della parte frazionaria pu\u00f2 essere infinito. Per questo in pratica il numero reale viene espresso presentando solo le prime cifre decimali come ad esempio nella scrittura formula_11 dove i tre punti esprimono il fatto che ci sono altre, infinite, cifre. Con questo procedimento di approssimazione \u00e8 possibile presentare un numero razionale arbitrariamente vicino al numero reale in questione. Pi\u00f9 sono le cifre decimali, pi\u00f9 il numero razionale \u00e8 vicino al numero reale che si vuole rappresentare, e maggiore quindi \u00e8 la precisione dell'approssimazione. Ad esempio, pi greco pu\u00f2 essere approssimato come\nLa rappresentazione decimale, molto utile nelle scienze applicate, presenta molti difetti dal punto di vista matematico, ad esempio:\nPer questo motivo i matematici preferiscono definire e trattare i numeri reali con altre notazioni pi\u00f9 astratte.\nOperazioni sui numeri reali.\nSui numeri reali \u00e8 possibile fare tutte le operazioni definite per i razionali, quali somma, differenza, prodotto, divisione per un numero diverso da zero ed elevamento a potenza con base positiva. Tali operazioni possono essere definite tramite il calcolo infinitesimale oppure \u00e8 possibile estendere ai numeri reali, mediante approssimazione, le definizioni delle medesime operazioni date sui numeri razionali.\nI numeri reali nella scienza e nella tecnologia.\nDal punto di vista fisico, ogni esperimento \u00e8 soggetto in modo intrinseco a un errore e quindi questo tipo di rappresentazione approssimata dei numeri reali non causa ulteriori problemi.\nIn informatica, i computer possono solo approssimare i numeri reali con numeri razionali: queste approssimazioni sono realizzate ad esempio in modo efficiente tramite la scrittura in virgola mobile. Alcuni programmi riescono a trattare alcuni numeri non razionali in modo esatto: ad esempio alcuni numeri algebrici possono essere descritti utilizzando la loro descrizione algebrica (come per esempio formula_12) piuttosto che la loro approssimazione decimale.\nPi\u00f9 in generale, l'informatica pu\u00f2 trattare in modo preciso solo i numeri \"calcolabili\": un numero reale \u00e8 calcolabile se esiste un algoritmo che produce le sue cifre. Poich\u00e9 esiste un'infinit\u00e0 numerabile di algoritmi ma un'infinit\u00e0 non numerabile di numeri reali, \"quasi tutti\" i numeri reali non sono calcolabili.\nIn matematica, i numeri reali giocano un ruolo fondamentale, e vengono continuamente manipolati, nonostante gran parte di questi non siano calcolabili. Il costruttivismo \u00e8 una corrente matematica che accetta l'esistenza solo dei reali calcolabili.\nStoria.\nFrazioni.\nLa necessit\u00e0 di dare un nome ad alcune grandezze misurabili data dell'antichit\u00e0. La prima risposta, realizzata dai Sumeri e nell'antico Egitto, fu quella di costruire le frazioni (a\u2044b). Questo strumento permise subito la misura di qualsiasi grandezza positiva con precisione arbitraria.\nNumeri come lunghezze.\nLa prima formalizzazione matematica nota \u00e8 quella di Euclide nel III secolo a.C. Negli Elementi di Euclide, la geometria \u00e8 formalizzata con assiomi, teoremi e dimostrazioni. Qui i numeri sono messi in corrispondenza con le lunghezze dei segmenti.\nL'approccio di Euclide mette in evidenza che i numeri dell'epoca (le frazioni, cio\u00e8 i numeri razionali) non potevano svolgere direttamente il ruolo di rappresentare le lunghezze di segmenti.\nUn caso particolare del teorema di Pitagora mostra infatti che la lunghezza formula_13 dell'ipotenusa di un triangolo rettangolo i cui cateti hanno lunghezza formula_14, \u00e8 tale che\nD'altra parte, \u00e8 facile mostrare che una tale formula_13 non \u00e8 esprimibile come frazione: un risultato che risale alla scuola pitagorica ed era ben noto a Euclide. Una dimostrazione del risultato pitagorico, citata da Paul Erd\u0151s come una delle pi\u00f9 belle di tutta la matematica, \u00e8 mostrata a destra.\nPer risolvere l'apparente contraddizione Euclide, nel V libro degli \"Elementi\", sviluppa una raffinata teoria dei rapporti tra grandezze (anche tra loro incommensurabili). Occorreva per questo innanzitutto avere un criterio per giudicare l'eventuale uguaglianza di due rapporti tra incommensurabili. Euclide fornisce un tale criterio nelle definizioni 4-9 del V libro, che riportiamo in una forma leggermente modernizzata nelle notazioni:\nDate quattro grandezze formula_17, si dice che formula_18 se e solo se per ogni coppia di naturali, formula_19, formula_20, si verifica sempre una delle seguenti tre possibilit\u00e0:\nGrazie alla definizione precedente di uguaglianza tra rapporti anche i rapporti tra incommensurabili divennero un legittimo oggetto di studio della matematica e la loro eventuale uguaglianza era decisa semplicemente confrontando multipli interi delle grandezze considerate. In altre parole ogni rapporto tra incommensurabili era caratterizzato dal suo comportamento rispetto a tutte le coppie di naturali.\nAltri sviluppi della matematica ellenistica che anticiparono in parte la moderna teoria dei reali furono quelli presenti nel metodo che fu poi detto \"di esaustione\"; ricordiamo che anche il primo calcolo di somme di serie risale ad Archimede (che somm\u00f2 la serie geometrica di ragione formula_27).\nSviluppo decimale illimitato non periodico.\nCon l'ausilio delle frazioni i greci potevano esprimere con precisione arbitraria qualsiasi numero reale. L'assenza di un sistema di numerazione adeguato rendeva per\u00f2 difficili le operazioni elementari fra queste quantit\u00e0, quali ad esempio la somma o la divisione.\nSi deve attendere fino al V secolo per vedere finalmente riconosciuto lo zero come numero dalla scuola indiana, e per lo sviluppo del sistema di numerazione decimale.\nCon il sistema di numerazione decimale compare un nuovo problema. Con questo sistema, ogni frazione possiede uno sviluppo decimale \"periodico\" ovvero la successione di decimali reitera all'infinito la stessa sequenza di numeri. Che significato dare a un oggetto avente uno sviluppo non periodico? Un esempio \u00e8 il seguente\nSuccessioni e serie.\nNella seconda met\u00e0 del XVII secolo, si assiste a un interessamento straordinario da parte dei matematici al calcolo delle serie e successioni. Tra questi, Nicolaus Mercator, i Bernoulli, James Gregory, Gottfried Leibniz lavorano su delle serie che sembrano convergere a un limite non razionale, come ad esempio:\nInoltre Joseph Liouville mostra nel 1844 l'esistenza di numeri trascendenti, cio\u00e8 di numeri che non sono radici di nessun polinomio a coefficienti interi. Non \u00e8 quindi sufficiente aggiungere i numeri algebrici ai razionali per ottenere \"tutti i numeri\".\nCalcolo infinitesimale.\nDurante la seconda parte del XVII secolo, Isaac Newton e Gottfried Leibniz inventano una nuova branca della matematica, chiamata adesso analisi matematica, e conosciuta all'epoca come calcolo infinitesimale. Questa raggiunge subito la massima notoriet\u00e0 perch\u00e9 alla base di una nuova teoria fisica universale: la meccanica classica e la teoria della gravitazione universale.\nIl calcolo infinitesimale necessita di un insieme di numeri pi\u00f9 grande dei razionali, che \"comprenda tutti i buchi\", in modo da stare tutti su una retta, detta \"retta reale\".\nNel linguaggio moderno, la propriet\u00e0 necessaria al calcolo \u00e8 la completezza, e pu\u00f2 essere espressa nel modo seguente:\nTale nozione, introdotta successivamente proprio da Cauchy, \u00e8 estremamente importante in tutti i settori della matematica, e sar\u00e0 anche all'origine della topologia all'inizio del XX secolo.\nCostruzione dei numeri reali.\nIl calcolo infinitesimale permette un'intuizione sempre pi\u00f9 precisa sulla topologia dei numeri. Sar\u00e0 necessario un ulteriore secolo per formalizzare in modo preciso l'insieme dei numeri reali, cio\u00e8 per \"tappare i buchi\" lasciati dai razionali.\nCome spesso accade in matematica, quando il problema \u00e8 maturo, la soluzione arriva contemporaneamente da due ricercatori.\nIl primo ad affrontare con successo la costruzione dei numeri reali \u00e8 Augustin-Louis Cauchy. Il suo approccio resta il pi\u00f9 fruttuoso, perch\u00e9 si applica anche ad altri casi. La sua idea \u00e8 la seguente: una successione \"dovrebbe\" convergere se gli elementi sono (dopo un certo punto) arbitrariamente vicini fra loro: una tale successione \u00e8 oggi detta successione di Cauchy.\nQuesta idea si traduce in una definizione rigorosa dei numeri reali solo verso la fine del XIX secolo, grazie ai lavori di Cantor e Dedekind nel 1872. Quest'ultimo propone in \"Was sind und was sollen die Zahlen\" (Cosa sono e cosa devono essere i numeri) un metodo che sfrutta la relazione d'ordine fra le frazioni. La sua idea consiste nell'introdurre i reali non razionali tramite coppie di sottoinsiemi di razionali, i cosiddetti \"tagli di Dedekind\": ad esempio, la radice di 2 \u00e8 rappresentata dalla coppia di insiemi, il primo \u00e8 l'insieme di tutti i numeri razionali negativi o il cui quadrato \u00e8 minore di formula_32, il secondo \u00e8 l'insieme di tutti i numeri razionali positivi il cui quadrato \u00e8 maggiore di formula_32. Vi \u00e8 un evidente rapporto tra la definizione di Dedekind e l'antica definizione di Euclide, ma anche una profonda differenza: mentre per Euclide e per gli altri matematici greci l'oggetto privilegiato di studio erano le grandezze e solo considerando i loro rapporti si trovavano di fronte a qualcosa di parzialmente analogo ai nostri numeri reali, all'epoca di Dedekind le grandezze numeriche avevano assunto da tempo un ruolo di protagonisti autonomi.\nDefinizione.\nApproccio assiomatico.\nSia formula_8 l'insieme di tutti i numeri reali. Allora:\nL'ultima propriet\u00e0 \u00e8 quella che differenzia i reali dai razionali.\nPer esempio, l'insieme dei numeri razionali il cui quadrato \u00e8 minore di formula_32 ha un maggiorante razionale (per esempio formula_59) ma l'estremo superiore, che \u00e8 il minore dei maggioranti, non \u00e8 razionale in quanto la radice quadrata di formula_32 non \u00e8 razionale.\nI numeri reali son definiti in modo univoco dalle propriet\u00e0 precedenti.\nDetto in modo pi\u00f9 preciso, dati due campi ordinati completi formula_61 e formula_62, esiste un unico isomorfismo da formula_61 a formula_62. Questa propriet\u00e0 permette di pensare a essi come a un unico oggetto matematico.\nInsieme reale esteso.\nL\"'insieme reale esteso\" si ottiene ampliando l'insieme dei numeri reali con due elementi aggiuntivi, indicati con formula_65 e formula_66:\nLa relazione d'ordine si estende a questi nuovi punti ponendo:\nAlcune delle normali operazioni di somma e prodotto possono essere estese all'insieme reale esteso, ma non tutte. In particolare tale insieme non \u00e8 pi\u00f9 un campo e neppure un gruppo.\nL'insieme reale esteso \u00e8 per\u00f2 dotato di una topologia che estende quella dei numeri reali: un intorno di formula_66 (risp. formula_65) \u00e8 una semiretta destra (risp. sinistra). Questo insieme \u00e8 quindi spesso usato per definire in modo pi\u00f9 uniforme il concetto di limite, e considerare alla stessa stregua le successioni che convergono a un numero reale o all'infinito.\nPropriet\u00e0.\nCompletezza.\nLa ragione principale che ha portato all'introduzione dei reali \u00e8 che essi costituiscono uno spazio \"senza buchi\". Pi\u00f9 precisamente, i reali sono uno spazio metrico completo. La completezza pu\u00f2 essere espressa in vari modi, tutti equivalenti all'assioma di Dedekind descritto sopra.\nSuccessioni di Cauchy.\nNei numeri reali vale, per definizione di completezza, il fatto seguente:\nRicordiamo che:\nIn uno spazio metrico qualsiasi, ogni successione convergente \u00e8 una successione di Cauchy. Quando \u00e8 vero anche l'opposto (come nei numeri reali), lo spazio si dice \"completo\".\nL'insieme dei razionali non \u00e8 completo.\nPer esempio, la successione delle prime formula_20 cifre della radice quadrata di formula_32, ossia\n\u00e8 di Cauchy ma non converge a un numero razionale.\nElemento separatore.\nLa completezza dei numeri reali pu\u00f2 essere espressa nel modo seguente: dati due sottoinsiemi formula_86 non vuoti di formula_8 tali che\nesiste un numero reale formula_89 tale che\nAssioma di Archimede.\nPer i numeri reali vale l'\"assioma di Archimede\": dati due numeri formula_91 reali positivi, con formula_92, esiste un numero naturale formula_20 tale che\nUn campo ordinato in cui vale questo assioma \u00e8 detto \"archimedeo\". David Hilbert definisce il campo dei numeri reali come il \"campo completo archimedeo\": con questa frase, Hilbert sottolinea il fatto che i numeri reali formano il \"pi\u00f9 grande\" campo archimedeo, nel senso che ogni altro campo archimedeo \u00e8 contenuto in formula_8. In questo senso, formula_8 \u00e8 \"completo\" secondo Hilbert.\nQuesto significato di completezza \u00e8 il pi\u00f9 vicino alla costruzione dei numeri reali a partire dai numeri surreali, poich\u00e9 la costruzione comincia con una classe che contiene ogni campo ordinato (i surreali) e seleziona da essa il pi\u00f9 grande sottocampo archimedeo.\nCardinalit\u00e0.\nA differenza dei numeri razionali, i reali non formano un insieme numerabile; l'insieme dei numeri reali \u00e8 \"strettamente pi\u00f9 grande\" di quello dei numeri naturali (pur considerando che entrambi sono infiniti). Formalmente, questo equivale a dire che non esiste una corrispondenza biunivoca fra i numeri reali e i numeri naturali.\nQuesto fatto distingue i numeri reali dagli altri insiemi numerici normalmente utilizzati. Infatti gli insiemi dei numeri naturali, razionali, algebrici hanno tutti la stessa cardinalit\u00e0 (ovvero possono essere messi in corrispondenza biunivoca), mentre l'insieme dei reali ha una \"cardinalit\u00e0 superiore\": esiste una funzione iniettiva dai numeri razionali ai reali, ma non viceversa.\nIn altre parole, nel tappare tutti i buchi lasciati dai numeri razionali si deve aggiungere una \"tale quantit\u00e0\" di numeri nuovi da farne crescere la cardinalit\u00e0. Questo fatto pu\u00f2 essere dimostrato con il procedimento diagonale di Cantor.\nEffettivamente, l'insieme formula_8 ha cardinalit\u00e0 2\u21350, la stessa dell'insieme delle parti di un insieme numerabile: ovvero, la stessa cardinalit\u00e0 dell'insieme di tutti i sottoinsiemi dei numeri naturali.\nPoich\u00e9 anche i numeri algebrici hanno cardinalit\u00e0 numerabile, \"quasi tutti\" i numeri reali sono trascendenti.\nL'ipotesi del continuo sostiene la non esistenza di una cardinalit\u00e0 intermedia fra quella degli interi e quella dei reali. Nell'ambito della teoria degli insiemi di Zermelo - Fraenkel, che \u00e8 quella comunemente usata, questa ipotesi non pu\u00f2 essere n\u00e9 dimostrata n\u00e9 confutata, cio\u00e8 \u00e8 indipendente dai suoi assiomi.\nDensit\u00e0 dei numeri razionali nell'insieme dei numeri reali.\nL'insieme formula_98 dei numeri razionali \u00e8 denso nell'insieme dei numeri reali.\nDimostrazione.\nSiano formula_99 con formula_100, allora formula_101\nCaso I.\nformula_102 e formula_103 sono discordi: formula_104formula_105.\nCaso II.\nformula_102 e formula_103 sono ambedue positivi: formula_108\nDato che formula_108 si ha che formula_110 e che anche formula_111 quindi per la propriet\u00e0 archimedea dei numeri reali formula_112 quindi:\nSia formula_118, formula_119, quindi per la propriet\u00e0 archimedea dei numeri reali formula_120 infatti formula_121. Per le propriet\u00e0 di buon ordinamento dei numeri naturali formula_122 ammette minimo ovvero formula_123 quindi:\nCaso III.\nformula_102 e formula_103 sono ambedue negativi: formula_134\nformula_135formula_136 come nel caso appena illustrato formula_137 moltiplicando per \u22121 si invertono i segni della disuguaglianza e si ha che formula_138, formula_139.\nDensit\u00e0 dei numeri irrazionali nell'insieme dei numeri reali.\nDefinito l'insieme formula_140 dei numeri irrazionali si dimostra che anch'esso \u00e8 denso in formula_8.\nDimostrazione.\nSiano formula_142 con formula_100, allora formula_144.\nPer la propriet\u00e0 di compatibilit\u00e0 della relazione d'ordine fissata su formula_145 rispetto all'operazione di somma algebrica se formula_100 allora formula_147formula_148 e formula_149 quindi per la propriet\u00e0 di densit\u00e0 dei numeri razionali nell'insieme dei numeri reali formula_150, aggiungendo formula_4 a tutti i membri della disuguaglianza si ha che formula_152 e che quindi formula_153.\nMetrica e topologia.\nI numeri reali formano uno spazio metrico: la distanza tra formula_38 e formula_39 \u00e8 definita come il valore assoluto formula_156. Come accennato sopra, formula_8 risulta essere uno spazio metrico completo.\nLa metrica appena definita induce su formula_8 una struttura di spazio topologico. Un sottoinsieme formula_122 di formula_8 \u00e8 aperto se e solo se \u00e8 unione di intervalli aperti formula_161, dove formula_102 e formula_103 possono essere anche formula_164 o formula_66.\nLo spazio formula_8 \u00e8 connesso ma non compatto. Lo spazio \u00e8 comunque localmente compatto, ed \u00e8 una variet\u00e0 differenziale di dimensione 1. Risulta essere omeomorfo a un qualsiasi intervallo aperto formula_161.\nLo spazio formula_8 \u00e8 contraibile, e quindi semplicemente connesso, con tutti i gruppi di omotopia banali.\nStruttura lineare.\nI numeri reali sono il prototipo di spazio vettoriale reale di dimensione uno: la moltiplicazione per uno scalare non \u00e8 altro che la moltiplicazione usuale. La struttura lineare \u00e8 compatibile con la topologia sopra descritta, dunque formula_8 \u00e8 uno spazio vettoriale topologico.\nL'insieme formula_8 pu\u00f2 anche essere pensato come uno spazio vettoriale sul campo formula_171 dei numeri razionali; in questo caso risulta avere una dimensione infinita (cos\u00ec come il campo dei numeri algebrici).\nInoltre, la moltiplicazione funge anche da prodotto scalare, rendendo formula_8 uno spazio di Hilbert e quindi uno spazio normato, in cui la norma non \u00e8 altro che la funzione valore assoluto.\nMisura.\nI numeri reali sono dotati di una misura canonica, la misura di Lebesgue. La misura dell'intervallo formula_161 si definisce come formula_174. Qualsiasi sottoinsieme numerabile (come ad esempio quello dei numeri razionali), ha misura nulla. Esistono anche sottoinsiemi di misura nulla non numerabili, come l'insieme di Cantor.\nCi sono in formula_8 anche insiemi non misurabili, ma la loro costruzione necessita dell'assioma della scelta: un esempio \u00e8 l'insieme di Vitali.\nLa misura di Lebesgue \u00e8 la misura di Haar della struttura di formula_8 come gruppo topologico, normalizzata in modo che l'intervallo [0,1] abbia misura 1.\nAlgebra.\nOgni numero reale non negativo ha la sua radice quadrata in formula_8, i reali negativi no. Questo mostra che l'ordinamento in formula_8 \u00e8 determinato dalla sua struttura algebrica.\nOgni polinomio di grado dispari ha almeno una radice. Esistono comunque polinomi senza radici reali, e questo fa di formula_8 un campo non algebricamente chiuso.\nLa chiusura algebrica di formula_8 (ovvero il pi\u00f9 piccolo campo algebricamente chiuso che lo contiene) \u00e8 il campo dei numeri complessi.\nLogica.\nL'assioma di Dedekind si riferisce a sottoinsiemi di reali e quindi \u00e8 un predicato della logica del secondo ordine. In generale, non \u00e8 possibile caratterizzare i reali usando solo la logica del primo ordine.\nPer il teorema di L\u00f6wenheim-Skolem (debole), esiste un insieme denso numerabile di numeri reali che soddisfa gli stessi predicati nella logica del prim'ordine dei numeri reali.\nL'insieme dei numeri iperreali \u00e8 pi\u00f9 grande di formula_8 ma soddisfa gli stessi predicati della logica del prim'ordine di formula_8. I campi ordinati che soddisfano gli stessi predicati della logica del prim'ordine di formula_8 sono chiamati modelli non standard di formula_8. Questo \u00e8 ci\u00f2 che permette all'analisi non standard di funzionare; dimostrando un predicato del prim'ordine in qualche modello non standard (che pu\u00f2 essere pi\u00f9 semplice che dimostrarlo in formula_8), se ne deduce che lo stesso predicato \u00e8 vero anche per formula_8.\nGeneralizzazioni ed estensioni.\nI numeri reali possono essere generalizzati ed estesi in numerose direzioni. Forse l'estensione pi\u00f9 naturale \u00e8 quella dei numeri complessi, che formano un campo algebricamente chiuso. Tuttavia, rispetto ai reali, essi perdono la struttura di ordinamento, ci\u00f2 significa che i numeri complessi non sono un campo ordinato. I numeri complessi hanno innumereveli applicazioni in fisica: per esempio, in elettrotecnica e in elettronica sono alla base del metodo simbolico che semplifica enormemente lo studio dei circuiti elettrici in regime sinusoidale, cos\u00ec come sono fondamentali in meccanica quantistica, poich\u00e9 questa teoria \u00e8 sviluppata in uno spazio di Hilbert a dimensione infinita sul campo dei complessi e, inoltre, l'unit\u00e0 immaginaria compare nell'equazione di Schr\u00f6dinger.\nIl campo dei numeri complessi \u00e8 l'algebra ottenuta dal campo dei numeri reali mediante la costruzione di Cayley-Dickson. Proseguendo con tale costruzione, si ottengono algebre successive sul campo dei numeri reali, ciascuna di dimensione via via doppia rispetto all'algebra precedente, al prezzo della progressiva perdita di alcune propriet\u00e0. Dopo i numeri complessi, si ottengono, in sequenza, i quaternioni, gli ottonioni e i sedenioni. Tutte queste algebre costituiscono la famiglia delle algebre di Cayley-Dickson, che \u00e8 inclusa nell'insieme dei cosiddetti numeri ipercomplessi, il quale, tuttavia, include anche la famiglia delle algebre di Clifford.\nUn'altra possibile estensione per i numeri reali \u00e8 rappresentata dai numeri duali che, sotto alcuni aspetti, mostrano propriet\u00e0 complementari rispetto a quelle dei numeri complessi e che, a differenza di questi ultimi, sono caratterizzati da un'unit\u00e0 immaginaria nilpotente. Inoltre, a differenza dei numeri complessi, i numeri duali non costituiscono un campo, ma costituiscono semplicemente un'algebra associativa e commutativa dotata di unit\u00e0, introducendo le operazioni di somma e di prodotto. Anche i numeri duali hanno applicazioni in fisica, come un semplice esempio di superspazio, utilizzato da alcune teorie fisiche, quali la relativit\u00e0 generale e le teorie supersimmetriche, per descrivere la configurazione spaziale. \nAncora un'altra possibile estensione per i numeri reali \u00e8 rappresentata dai numeri complessi iperbolici, caratterizzati da un'unit\u00e0 immaginaria il cui quadrato \u00e8 posto uguale a \"1\", invece che a \"-1\", come accade per gli ordinari numeri complessi. I numeri complessi iperbolici presentano diverse analogie con gli ordinari numeri complessi, tuttavia, a differenza di questi ultimi e come i numeri duali, non costituiscono un campo; essi costituiscono, infatti, solamente un anello. Anche i numeri complessi iperbolici trovano applicazioni in fisica: per esempio, nell'ambito della relativit\u00e0 ristretta, possono essere utilizzati per rappresentare le trasformazioni di Lorentz.\nEsempi di campi ordinati che estendono i reali sono i numeri iperreali e i numeri surreali: entrambi contengono numeri infinitesimali e infinitamente grandi, ma non soddisfano l'assioma di Archimede descritto sopra.\nOccasionalmente, come scritto sopra, gli elementi formali formula_66 e formula_65 sono aggiunti ai reali per formare la \"retta numerica estesa\", con una naturale topologia compatta. Questo insieme non \u00e8 un campo ma mantiene molte delle propriet\u00e0 dei numeri reali.\nLe forme hermitiane su uno spazio di Hilbert (per esempio, le matrici quadrate complesse autoaggiunte) generalizzano i reali in molti aspetti: possono essere ordinate (non totalmente), sono complete, i loro autovalori sono reali e formano un'algebra associativa reale. Gli operatori definiti positivi corrispondono ai numeri reali positivi e gli operatori normali corrispondono ai numeri complessi."}
{"id": "23423", "revid": "1516566", "url": "https://it.wikipedia.org/wiki?curid=23423", "title": "Fresonara", "text": "Fresonara (\"F\u00ebrsn\u00e8ira\" in piemontese, \"F\u00ebrsn\u00e8ra\" nel dialetto locale) \u00e8 un comune italiano di 660 abitanti della provincia di Alessandria in Piemonte.\nIl comune \u00e8 situato non lontano dal torrente Orba.\nOrigini del nome.\nIncerta l'origine del nome. Secondo l'ipotesi pi\u00f9 diffusa, \"Frisinaria\" deriverebbe da \"Frassinaria\" ad indicare notevoli estensioni boschive di frassini nella zona, anche in considerazione del fatto che il territorio faceva parte della \"silva urbe\", citata da Paolo Diacono come luogo preferito dai sovrani longobardi per le battute di caccia.\nSecondo altre ipotesi, il toponimo indicherebbe l'esistenza nel luogo di una fortezza saracena o trarrebbe origine dal nome della famiglia romana dei Fresus.\nStoria.\nDonata nel 969 dalla regina Adelaide e l'imperatore Ottone I al monastero di San Salvatore di Pavia con il nome di \"Frisinaria\", fu in seguito infeudata a Oberto di Rovereto (1100) che la pass\u00f2 ai suoi eredi. Nel 1179 si pose sotto la tutela del comune di Alessandria. Caduta in possesso di Facino Cane, fu affidata da questi a i suoi luogotenenti Domenico Trotti e Rizzo dal Pozzo, che nel 1404 si ribellarono al capitano di ventura, il quale reag\u00ec distruggendo borgo e castello, pareggiandola al suolo. \nFeudo degli Anfossi, poi dei Guasco di Bisio e dei Trotti di Vinzaglio, fece parte del Ducato di Milano. Nel XVIII secolo entr\u00f2 a far parte dei possedimenti sabaudi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "23432", "revid": "919135", "url": "https://it.wikipedia.org/wiki?curid=23432", "title": "Numero complesso", "text": "Un numero complesso \u00e8 definito come un numero della forma formula_1, con formula_2 e formula_3 numeri reali e formula_4 una soluzione dell'equazione formula_5 detta unit\u00e0 immaginaria. I numeri complessi sono usati in tutti i campi della matematica, in molti campi della fisica (notoriamente in meccanica quantistica), nonch\u00e9 in ingegneria (specialmente in elettronica, telecomunicazioni ed elettrotecnica) per la loro utilit\u00e0 nel rappresentare onde elettromagnetiche e correnti elettriche ad andamento temporale sinusoidale.\nIn matematica i numeri complessi formano un campo (nonch\u00e9 un'algebra reale bidimensionale) e sono generalmente visualizzati come punti di un piano, detto piano complesso. La propriet\u00e0 pi\u00f9 importante dei numeri complessi \u00e8 basata sul teorema fondamentale dell'algebra, secondo il quale qualunque equazione polinomiale di grado formula_6 ha formula_6 soluzioni complesse, non necessariamente distinte.\nIntroduzione informale.\nL'unit\u00e0 immaginaria.\nNel corso dei secoli gli insiemi dei numeri sono andati man mano allargandosi, presumibilmente per rispondere all'esigenza di dare soluzione a equazioni e problemi sempre nuovi.\nI numeri complessi sono un'estensione dei numeri reali, nata inizialmente per consentire di trovare tutte le soluzioni delle equazioni polinomiali. Ad esempio, l'equazione \nnon ha soluzioni nell'insieme dei numeri reali, perch\u00e9 in questo insieme non esistono numeri il cui quadrato sia negativo.\nSi definisce allora il valore formula_4, chiamato unit\u00e0 immaginaria, che gode della seguente propriet\u00e0:\nI numeri complessi sono formati da due parti, una parte reale e una parte immaginaria, e sono rappresentati dalla seguente espressione:\ndove formula_12 e formula_13 sono numeri reali, formula_4 \u00e8 l'unit\u00e0 immaginaria.\nLe leggi della somma algebrica e del prodotto nei numeri complessi si applicano facendo i conti nel modo usuale e sapendo che formula_15.\nCome i numeri reali sono in corrispondenza biunivoca con i punti di una retta, quelli complessi sono in corrispondenza con i punti del piano, detto piano complesso (o di Argand-Gauss): al numero complesso formula_16 si associa il punto di coordinate cartesiane formula_17.\nEquazioni a coefficienti reali con soluzioni non reali.\nUsando la relazione formula_18 si possono risolvere tutte le equazioni di secondo grado\ncon formula_20, incluse quelle che non hanno soluzioni reali perch\u00e9 dotate di discriminante negativo:\nLe soluzioni sono determinate dalla formula risolutiva dell'equazione\nche nel caso in cui il discriminante sia negativo, si svolge nel modo seguente:\nAd esempio:\nPi\u00f9 in generale \u00e8 vero che se un numero complesso \u00e8 soluzione di un'equazione a coefficienti reali, allora anche il suo complesso coniugato \u00e8 soluzione della stessa equazione. Quindi nel caso di un'equazione di grado dispari, tra le soluzioni ci sar\u00e0 sempre almeno un numero reale.\nStoria.\nI numeri complessi hanno avuto una genesi dilatata nel tempo. Cominciarono a essere utilizzati formalmente nel XVI secolo nelle formule di risoluzione delle equazioni di terzo e quarto grado di Tartaglia. I primi che riuscirono ad attribuire soluzioni alle equazioni cubiche furono Scipione del Ferro, il Bombelli e anche Niccol\u00f2 Tartaglia, quest'ultimo, dopo molte insistenze, pass\u00f2 i risultati a Girolamo Cardano con la promessa di non divulgarli. Cardano dopo aver verificato l'esattezza delle soluzioni di Tartaglia non rispett\u00f2 la sua promessa e pubblic\u00f2 i risultati, citandone l'autore per\u00f2, nella sua nota \"Ars Magna\" del 1545. Tartaglia aveva molte amicizie tra gli inquisitori e in seguito Cardano ebbe problemi legati alla giustizia del tempo, molti dei quali provenienti da accuse di eresia. Attualmente la comparsa di radici di numeri negativi viene attribuita principalmente a Tartaglia mentre nelle meno numerose pagine dedicate a Cardano non vi \u00e8 traccia del suo probabile importante contributo a tale rappresentazione numerica.\nInizialmente i numeri complessi non vennero considerati come \"numeri\" ma solo come artifici algebrici utili a risolvere equazioni. Erano infatti numeri \"che non dovrebbero esistere\": Cartesio nel XVII secolo li chiam\u00f2 \"numeri immaginari\". Abraham de Moivre ed Eulero nel XVIII secolo incominciarono a fornire ai numeri complessi una base teorica, finch\u00e9 questi assunsero piena cittadinanza nel mondo matematico con i lavori di Gauss. Contemporaneamente si afferm\u00f2 l'interpretazione dei numeri complessi come punti del piano.\nTerminologia.\nIn matematica molti oggetti e teoremi dipendono dalla scelta di un insieme numerico di base: spesso la scelta \u00e8 fra numeri reali e complessi. L'aggettivo \"complesso\" \u00e8 in questo caso usato per specificare questo insieme di base. Per esempio, si definiscono le matrici complesse, i polinomi complessi, gli spazi vettoriali complessi e l'algebra di Lie complessa. Esistono anche il teorema di Sylvester complesso e il teorema spettrale complesso.\nDefinizione moderna.\nFormalmente un numero complesso si pu\u00f2 definire come una coppia ordinata di numeri reali formula_25. Si definiscono quindi somma e prodotto di due numeri complessi nel modo seguente:\nCon queste due operazioni, l'insieme dei numeri complessi risulta essere un campo, che viene indicato con formula_28.\nIl numero complesso formula_29 viene identificato con il numero reale formula_30, mentre il numero formula_31 \u00e8 chiamato unit\u00e0 immaginaria ed \u00e8 descritto con la lettera formula_32. L'elemento 1 \u00e8 l'elemento neutro per la moltiplicazione, mentre si verifica che:\nOgni numero complesso formula_34 si scrive facilmente come combinazione lineare nel modo seguente:\nI numeri formula_12 e formula_13 sono rispettivamente la parte reale e la parte immaginaria di formula_38. Questa rappresentazione dei numeri complessi rende agevole lo svolgimento delle operazioni di somma e prodotto. Ad esempio:\nDefinizioni alternative.\nUsando gli strumenti della teoria dei campi, il campo dei numeri complessi pu\u00f2 essere definito come la chiusura algebrica del campo dei numeri reali. \nUsando gli strumenti della teoria degli anelli, pu\u00f2 anche essere introdotto come l'anello quoziente dell'anello dei polinomi reali con una variabile tramite l'ideale generato dal polinomio formula_40:\nQuesto \u00e8 effettivamente un campo perch\u00e9 formula_40 \u00e8 irriducibile. La radice del polinomio formula_40 \u00e8 l'unit\u00e0 immaginaria formula_32, quindi l'anello quoziente \u00e8 isomorfo a formula_45.\nGeometria.\nUn numero complesso pu\u00f2 essere visto come un punto del piano cartesiano, chiamato in questo caso piano di Gauss. Una rappresentazione di questo tipo si chiama diagramma di Argand-Gauss. Nella figura si vede che\nessendo formula_47 e formula_48 funzioni trigonometriche.\nLe formule inverse sono:\nUsando la formula di Eulero, possiamo esprimere formula_54 come\ntramite la funzione esponenziale. Qui formula_56 \u00e8 il modulo (o valore assoluto o norma) e formula_57 (detta anomalia) \u00e8 l'argomento di formula_54. L'argomento \u00e8 determinato da formula_54 se \u00e8 inteso nell'intervallo formula_60, altrimenti \u00e8 definito solo a meno di somme con formula_61 per qualche intero formula_62.\nOperazioni con i numeri complessi.\nModulo e distanza.\nIl valore assoluto (modulo) ha le seguenti propriet\u00e0:\nvalide per tutti i numeri complessi formula_54 e formula_69.\nLa prima propriet\u00e0 \u00e8 una versione della disuguaglianza triangolare.\nLa distanza fra due punti del piano complesso \u00e8 data semplicemente da\nConiugato.\nIl complesso coniugato del numero complesso formula_71 \u00e8 definito come \nA volte \u00e8 anche indicato come formula_73. Nel piano complesso formula_74 \u00e8 ottenuto da formula_54 per simmetria rispetto all'asse reale. Valgono le seguenti propriet\u00e0:\nReciproco.\nConoscendo il valore assoluto e il coniugato di un numero complesso formula_83 \u00e8 possibile calcolare il suo reciproco formula_84 attraverso la formula:\nOssia, se formula_71 otteniamo\nSomma algebrica.\nValgono le relazioni\nLa somma di due numeri complessi equivale alla usuale somma fra vettori nel piano complesso.\nProdotto.\nVale\nIn realt\u00e0 il prodotto non \u00e8 che il risultato di un normalissimo prodotto di binomi. Usando la rappresentazione \ne le propriet\u00e0 della funzione esponenziale, il prodotto di due numeri complessi \nassume la forma pi\u00f9 agevole\nIn altre parole, nel prodotto di due numeri complessi, si sommano gli argomenti e si moltiplicano i moduli.\nQuesta affermazione consente di dimostrare la regola dei segni del prodotto: formula_94. Difatti se si considera che l'argomento di un numero reale negativo \u00e8 180\u00ba, moltiplicando tra loro due di questi numeri si ottiene un numero con argomento 360\u00b0 e quindi 0\u00b0 che \u00e8 l'argomento di un numero reale positivo.\nUna moltiplicazione per un numero complesso pu\u00f2 essere vista come una simultanea rotazione e omotetia. Moltiplicare un vettore o equivalentemente un numero complesso per l'elemento formula_32 produce una rotazione di 90\u00b0, in senso antiorario, del numero complesso di partenza. Ovviamente la moltiplicazione per formula_32 e poi ancora per formula_32 produce una rotazione di 180\u00ba; ci\u00f2 \u00e8 logico visto che formula_15.\nRapporto.\nIl rapporto fra due numeri complessi formula_99 e formula_100 \u00e8 dato da:\nUsando la rappresentazione \nil rapporto di due numeri complessi \u00e8\nPotenze.\nRappresentando ogni numero complesso come\n\u00e8 facile descrivere la potenza formula_6-esima\nper ogni formula_107 intero. Con una notazione lievemente differente:\nSi ottiene la formula di De Moivre:\nInoltre, ogni numero complesso ha esattamente formula_6 radici formula_6-esime: in particolare non esiste un modo univoco di definire la radice quadrata di un numero complesso.\nEsponenziale.\nLa funzione esponenziale complessa formula_112 \u00e8 definita facendo uso delle serie e degli strumenti del calcolo infinitesimale, nel modo seguente:\nIn particolare, se formula_114 si ottiene\nfacendo uso della formula di Eulero.\nLogaritmo.\nIl logaritmo naturale formula_116 di un numero complesso formula_38 \u00e8 per definizione un numero complesso formula_118 tale che\nSe \nil logaritmo di formula_38 \u00e8 un qualsiasi numero complesso formula_118 del tipo\ndove formula_124 \u00e8 un numero intero qualsiasi. Poich\u00e9 il valore formula_124 \u00e8 arbitrario, un numero complesso ha una infinit\u00e0 di logaritmi distinti, che differiscono per multipli interi di formula_126. \nSe formula_127 si pu\u00f2 scrivere\nIn questo caso, se formula_54 \u00e8 reale (cio\u00e8 se formula_130) fra gli infiniti valori ce n'\u00e8 uno reale, che corrisponde all'usuale logaritmo di un numero reale positivo.\nEsempi.\nSupponiamo di voler individuare i numeri complessi z tali che \nLa prima possibilit\u00e0 \u00e8 quella di porre formula_132 e di uguagliare la parte reale di formula_133 alla parte reale del coniugato di formula_134 e analogamente per le rispettive parti immaginarie. Seguendo questa strada si ottengono due equazioni:\nda cui si ricavano 7 soluzioni:\nIn alternativa, si pu\u00f2 usare la rappresentazione polare\ne uguagliare le norme e gli argomenti di formula_133 e del coniugato di formula_134, ottenendo anche qui due equazioni: \ncon formula_143. Ovviamente si ottengono le stesse soluzioni, per esempio \nAlcune propriet\u00e0.\nPerdita dell'ordinamento.\nDiversamente dai numeri reali, i numeri complessi non possono essere ordinati in modo compatibile con le operazioni aritmetiche. Non \u00e8 cio\u00e8 possibile definire un ordine tale che\ncome avviene con i numeri reali. Quindi non ha senso chiedere ad esempio se formula_4 \u00e8 maggiore o minore di formula_148, n\u00e9 studiare disequazioni nel campo complesso. Infatti in ogni campo ordinato tutti i quadrati devono essere maggiori o uguali a zero: per costruzione dell'unit\u00e0 immaginaria, invece formula_18.\nCi\u00f2 non deve essere confuso con il dire che l'insieme dei numeri complessi non pu\u00f2 essere totalmente ben ordinato. Infatti i numeri complessi hanno, ad esempio, un ordinamento in termini di ordine lessicografico, e costituiscono quindi un insieme ordinabile (come ogni insieme in ZFC stante l'assioma della scelta), ma non formano un campo ordinato (per la ragione di cui sopra) n\u00e9 una struttura algebrica ordinabile rispetto alla metrica indotta da una norma. \nPiano cartesiano.\nQuando si disegna una funzione nel piano cartesiano il cui codominio contiene numeri dell'insieme immaginario, tali numeri non possono essere rappresentati da una coppia di coordinate formula_150, poich\u00e9 essendo formula_3 complesso non pu\u00f2 avere ordinamento rispetto alla retta formula_3.\nSpazio dei vettori reali.\nL'insieme formula_153 \u00e8 contemporaneamente uno spazio vettoriale complesso a una dimensione (come tutti i campi), e uno spazio vettoriale reale a due dimensioni. In quanto spazio vettoriale reale a dimensione finita \u00e8 inoltre uno spazio normato completo, cio\u00e8 uno spazio di Banach, e pi\u00f9 in particolare uno spazio di Hilbert.\nSoluzioni delle equazioni polinomiali.\nUna \"radice complessa\" di un polinomio formula_154 a coefficienti reali \u00e8 un numero complesso formula_38 tale che formula_156. Il teorema fondamentale dell'algebra asserisce che ogni polinomio di grado formula_6 ha esattamente formula_6 soluzioni complesse, contate con molteplicit\u00e0. Questo risultato indica che i numeri complessi sono (a differenza dei reali) un campo algebricamente chiuso.\nAnalisi complessa.\nLo studio delle funzioni con variabili complesse \u00e8 detto analisi complessa e trova largo impiego nella matematica applicata e nella teoria dei numeri, oltre che in altre branche della matematica, della fisica e dell'ingegneria. Spesso, le dimostrazioni pi\u00f9 semplici per gli enunciati dell'analisi reale o persino della teoria dei numeri impiegano tecniche di analisi complessa (vedi teorema dei numeri primi per un esempio). Diversamente dalle funzioni reali, che sono rappresentate comunemente come grafici bidimensionali, le funzioni complesse hanno grafici a quattro dimensioni e spesso vengono rappresentate come grafici colorati dove il colore sopperisce alla dimensione mancante (si veda, ad esempio, la voce Immagini conformi). Si possono anche usare delle animazioni per mostrare la trasformazione dinamica della funzione complessa del piano complesso.\nApplicazioni.\nIn matematica.\nI numeri complessi sono presenti in tutta la matematica, e sono protagonisti di interi settori, come l'analisi complessa o la geometria algebrica. Elenchiamo qui soltanto alcune applicazioni dei numeri complessi a settori della matematica in cui questi non hanno un ruolo dominante.\nIngegneria.\nI numeri complessi sono utilizzati per la risoluzione delle equazioni differenziali associate al moto di tipo vibratorio dei sistemi meccanici. Sono molto usati anche nell'ingegneria elettrica, soprattutto per rappresentare lo sfasamento tra reattanza e resistenza.\nAnalisi dei segnali.\nI numeri complessi vengono utilizzati nell'analisi dei segnali e in tutti i campi dove si trattano segnali che variano sinusoidalmente nel tempo, o anche semplicemente periodici. Il valore assoluto di |\"z\"| \u00e8 interpretato come l'ampiezza del segnale mentre l'argomento di \"z\" \u00e8 interpretato come la fase. I numeri complessi rendono possibile anche l'analisi di Fourier, che rende possibile scomporre un generico segnale tempo-invariante in una somma di infinite sinusoidi: ogni sinusoide \u00e8 scritta come un singolo numero complesso\ndove formula_160 \u00e8 la pulsazione della sinusoide e \"z\" la sua ampiezza.\nElettrotecnica ed elettronica.\nNell'ingegneria elettrica ed elettronica vengono utilizzati per indicare la tensione e la corrente. L'analisi dei componenti resistivi, capacitivi e induttivi \u00e8 stata unificata con l'introduzione dei numeri complessi, che riassumono tutte e tre queste componenti in una sola entit\u00e0 detta impedenza, semplificando notevolmente i calcoli. Possono esprimere delle relazioni che tengono conto delle frequenze e di come i componenti varino il loro comportamento al variare della frequenza. In questo tipo di calcoli si usa tradizionalmente la lettera \"j\" per indicare l'unit\u00e0 immaginaria, dato che la \"i\" \u00e8 riservata alla corrente: i primi trattati di elettrotecnica, all'inizio del XX secolo, stabilivano \"j\" = \"-i\", cio\u00e8 l'unit\u00e0 immaginaria nelle formule usate per l'elettrotecnica era il negativo di quella usata dai matematici. L'uso \u00e8 stato mantenuto nel tempo, e questo dettaglio, sia pure ignoto ai pi\u00f9, \u00e8 parzialmente vero anche oggi. Anche se, la stragrande maggioranza delle volte, nella letteratura tecnica con \"j\" oramai si intende l'unit\u00e0 immaginaria stessa, per cui \"j\"=\"i\".\nGeneralizzazioni ed estensioni.\nIl processo di estensione del campo R dei numeri reali al campo C dei numeri complessi \u00e8 noto come costruzione di Cayley-Dickson. Esso pu\u00f2 essere portato oltre a dimensioni pi\u00f9 elevate, ottenendo i quaternioni H, gli ottetti (o ottonioni) O e i sedenioni, i quali costituiscono, rispettivamente, delle algebre a \"4\", \"8\", \"16\" dimensioni sul campo dei numeri reali.\nIn questo contesto, i numeri complessi sono stati chiamati binarioni.\nLe algebre prodotte da questo processo sono note come algebre di Cayley-Dickson e, poich\u00e9 estendono i numeri complessi, vanno a costituire una famiglia dell'insieme dei cosiddetti numeri ipercomplessi, il quale, tuttavia, include anche la famiglia delle algebre di Clifford."}
{"id": "23433", "revid": "466539", "url": "https://it.wikipedia.org/wiki?curid=23433", "title": "Franco Serantini", "text": "Biografia.\nFranco Serantini venne abbandonato in brefotrofio, dove rimane fino all'et\u00e0 di due anni quando viene adottato da una coppia senza figli. Dopo la morte della madre adottiva \u00e8 dato in affidamento ai nonni materni, con i quali vive, a Campobello di Licata in Sicilia, fino al compimento dei nove anni quando \u00e8 trasferito di nuovo in un istituto d'assistenza a Cagliari.\nNel 1968 \u00e8 inviato all'Istituto per l'osservazione dei minori di Firenze e da qui - pur senza la minima ragione di ordine penale - destinato al riformatorio di Pisa \"Pietro Thouar\" in regime di semilibert\u00e0, consistente nel mangiare e dormire in istituto. A Pisa, dopo la licenza media alla scuola statale Fibonacci, frequenta la scuola di contabilit\u00e0 aziendale. Con lo studio e la conoscenza di nuovi amici incomincia a guardare il mondo con occhi diversi e ad avvicinarsi all'ambiente politico della sinistra, frequentando le sedi delle Federazioni giovanili comunista e socialista, passando da Lotta Continua fino ad approdare, nell'autunno del 1971, al gruppo anarchico \"Giuseppe Pinelli\" di Pisa.\nIncarceramento.\nInsieme ad altri militanti \u00e8 impegnato nelle iniziative politiche di quegli anni, come l'esperienza del \"Mercato rosso\" nel quartiere popolare del CEP, in molte azioni politiche e, infine, nell'accesa discussione che la candidatura di protesta ad un seggio in parlamento di Pietro Valpreda ha innescato nel movimento anarchico. Il 5 maggio 1972 partecipa al presidio indetto da Lotta Continua a Pisa contro il comizio di Beppe Niccolai, politico del Movimento Sociale Italiano. Il presidio viene attaccato dalla polizia; durante una delle cariche Serantini viene in contatto con un gruppo di agenti del Secondo e del Terzo plotone della Terza compagnia del I Raggruppamento celere di Roma, sul lungarno Gambacorti, e arrestato.\nNella notte, con il medico presente, sottoposto a visita, nega ogni tipo di malessere e rifiuta le cure. Successivamente viene trasferito prima in una caserma di polizia e poi al carcere Don Bosco dove, il giorno dopo, viene sottoposto ad un interrogatorio, durante il quale manifesta uno stato di malessere generale che il giudice e le guardie carcerarie e il medico del carcere non considerano serio.\nMorte e indagini.\nIl 7 maggio, dopo due giorni, Serantini viene trovato in coma nella sua cella e trasportato al pronto soccorso del carcere. Muore alle 9:45.\nIl pomeriggio dello stesso giorno le autorit\u00e0 del carcere fanno richiesta al Comune per l'autorizzazione al trasporto e al seppellimento del cadavere. L'ufficio del Comune rifiuta, mentre la notizia della morte di Serantini si diffonde in tutta la citt\u00e0. Luciano Della Mea, antifascista e militante storico della sinistra pisana, decide insieme all'avvocato Massei di costituirsi parte civile, azione possibile con una adozione post mortem, dato che il giovane non aveva parenti. Il giorno dopo si svolge l'autopsia: l'avvocato Giovanni Sorbi, uscendo dall'obitorio dell'Ospedale di Santa Chiara, dichiara:\nI suoi funerali, il 9 maggio 1972, vedono una grande partecipazione popolare. Il 13 maggio, in piazza San Silvestro, dopo una manifestazione indetta da Lotta Continua con un comizio conclusivo di Gianni Landi per gli anarchici e di Adriano Sofri per Lotta Continua, viene apposta una lapide in ricordo di Franco Serantini all'ingresso del palazzo Thouar, ultima sua residenza. Le manifestazioni e le iniziative per ricordare Serantini si rinnovano, anno dopo anno. A Torino gli viene dedicata una scuola, nel 1979 a Pisa nasce la biblioteca omonima e nel 1982, in piazza S. Silvestro, viene inaugurato un monumento donato dai cavatori di Carrara.\nLa vicenda di Serantini rimane all'attenzione dell'opinione pubblica: attraverso una campagna stampa dei giornali di area antagonista e tramite il libro di Corrado Stajano \"Il sovversivo. Vita e morte dell'anarchico Serantini\", uscito nel 1975 e successivamente ristampato. Nel 1977 il dottor Alberto Mammoli, medico del carcere Don Bosco, dopo essere stato sottoposto a processo e prosciolto dal Tribunale rispetto alla sua responsabilit\u00e0 nei confronti del detenuto, fu vittima di una vendetta da parte di chi lo riteneva responsabile della morte del Serantini. Un anarchico sardo, compatriota della vittima, gambizz\u00f2 il medico come unico responsabile; il ferimento venne rivendicato da un gruppo armato che operava in quegli anni, Azione Rivoluzionaria."}
{"id": "23437", "revid": "181699", "url": "https://it.wikipedia.org/wiki?curid=23437", "title": "Piazza San Prospero", "text": "Piazza San Prospero \u00e8 una piazza di Reggio Emilia.\nLa piazza prende il nome dall'omonima basilica ed \u00e8 una delle pi\u00f9 importanti della citt\u00e0. \u00c8 chiamata anche \"Piazza Piccola\" ed \u00e8 collegata da una strada porticata (il Broletto) alla \"Piazza Grande\", cio\u00e8 Piazza del Duomo.\nLa piazza ha una forma approssimativamente rettangolare con tre lati porticati. Sul lato rimanente sorge la chiesa di San Prospero con il campanile ottagonale. Dal lato opposto alla chiesa sono visibili l'abside e la cupola della cattedrale.\nLa piazza \u00e8 caratterizzata dalla presenza di 6 statue di leoni in marmo rosso sul sagrato della basilica del 1503 realizzate dallo scultore reggiano Gaspare Bigi.\nNella piazza si tiene il mercato bisettimanale della citt\u00e0, il marted\u00ec e il venerd\u00ec."}
{"id": "23443", "revid": "217591", "url": "https://it.wikipedia.org/wiki?curid=23443", "title": "Luigi Orione", "text": "Biografia.\nFiglio di Vittorio, un selciatore di strade, e di Carolina Feltri, una contadina analfabeta di origine veneta, il 14 settembre 1885 entra tra i francescani di Voghera, ma nel giugno del 1886 ne viene dimesso a causa di una grave malattia per la quale rischia la morte. Il 4 ottobre 1886 diventa allievo nell'oratorio Valdocco di Torino, dove rimane tre anni. Viene notato da Giovanni Bosco che lo annovera tra i suoi prediletti. Il 16 ottobre 1889 entra nel seminario di Tortona, dove gli viene anche affidato il compito di custode in Duomo. Il 2 marzo 1892 inizia l'apostolato per la giovent\u00f9. Il 3 luglio 1892 inaugura l'Oratorio san Luigi. A 21 anni, il 15 ottobre 1893 apre nel rione san Bernardino di Tortona un collegio per fanciulli desiderosi di studiare ma poveri di famiglia.\nPiccola opera della Divina Provvidenza.\nViene ordinato sacerdote il 13 aprile 1895. A partire dal 1899 comincia a raccogliere intorno a s\u00e9 un primo gruppo di sacerdoti e chierici che andranno a costituire la Piccola opera della Divina Provvidenza, approvata dal vescovo diocesano nel 1903. Nel 1908 si reca a Messina e Reggio Calabria devastate dal terremoto per partecipare agli aiuti, l\u00ec si dedica per tre anni soprattutto alla cura degli orfani, in particolare a Reggio Calabria contribuisce a far nascere il Santuario di Sant'Antonio. Aiuter\u00e0 in egual modo, mettendo in campo un grandissimo impegno, i superstiti della Marsica colpiti dal terremoto di Avezzano del 1915, salvando decine e decine di orfani e giovani fanciulle. Nello stesso anno fonda la Congregazione delle piccole suore missionarie della carit\u00e0.\nIl ministro Alessandro Fortis.\nNel frattempo, nel 1909, porta al morente Alessandro Fortis, gi\u00e0 Primo Ministro e noto massone, la richiesta assistenza spirituale, ma, per non essere fermato dai compagni di partito del Fortis, deve farlo travestito da infermiere, come racconta lo stesso don Orione.\nDopo la Prima guerra mondiale.\nAl termine della Prima guerra mondiale comincia la fase di espansione dell'opera orionina: fondazione di collegi, di colonie agricole e di opere caritative e assistenziali sia in Italia (Campocroce (Mirano), Milano, Genova, Roma, Palermo,) sia nel mondo (Buenos Aires, san Paolo del Brasile, Santiago del Cile). Don Orione svolse anche opera di mediazione per conto di Papa Pio XI con il capo del governo italiano Benito Mussolini per la risoluzione della questione romana, fino a giungere ai patti Lateranensi. Stimato da cinque papi (Leone XIII, Pio X, Benedetto XV, Pio XI e Pio XII), fu in ottimi rapporti anche con Giovanni Battista Montini, il futuro Papa Paolo VI. \nInvia missionari in Brasile (1913), Argentina e Uruguay (1921), in Palestina (1921), in Polonia (1923), a Rodi (1925), negli Stati Uniti d'America (1934), in Inghilterra (1935), in Albania (1936). Egli stesso, nel 1921-22 e nel 1934-37, si reca in visita missionaria nell'America Latina, in Argentina, Brasile, Cile, Uruguay. Il 24 agosto 1937 \u00e8 inoltre pellegrino al Santuario della Beata Vergine del Rosario di Pompei. Fonda inoltre il santuario di Nostra Signora della Guardia a Tortona (Alessandria) (1931) e quello della Madonna di Caravaggio a Fumo di Corvino San Quirico (Pavia) (1939). Diviene anche Ascritto Consacrato dell'Istituto della carit\u00e0, una forma prevista dal fondatore Antonio Rosmini che dava la possibilit\u00e0 anche ai consacrati di unirsi alla societ\u00e0 da lui fondata.\nCulto.\nIl suo corpo \u00e8 esposto a Tortona nel santuario da lui innalzato, il santuario di Nostra Signora della Guardia. Beatificato il 26 ottobre 1980 da papa Giovanni Paolo II, \u00e8 stato proclamato santo dallo stesso Papa il 16 maggio 2004. La memoria liturgica si celebra il 12 marzo. Al santo sono dedicate alcune chiese, tra le quali una Chiesa parrocchiale a Pavia, una chiesa ad Avezzano, una a Venafro, una a Seregno e una a Palermo.\nIl miracolo per la beatificazione.\nAll'ospedale di Lodi, il 7 aprile 1944, era ricoverato in coma il giovane Giorgio Passamonti, con la diagnosi di meningite tubercolare e con febbre a 42\u00b0C. I medici gli avevano dato poche ore di vita, e la madre aveva invocato don Orione perch\u00e9 lo avesse tenuto in vita fino all'arrivo del padre. Improvvisamente il malato si risvegli\u00f2, disse di sentirsi guarito e chiese da mangiare, tra lo stupore dei medici che constatarono la scomparsa della meningite. Il Passamonti ebbe in seguito una normale vita lavorativa e, sposatosi, ebbe cinque figli. Il 29 aprile 1980 papa Giovanni Paolo II riconobbe la guarigione come miracolosa, dopo che i medici ne avevano constatato l'inspiegabilit\u00e0 scientifica, e dopo che i teologi avevano confermato l' intercessione di don Orione, che fu proclamato beato il 26 ottobre 1980.\nIl miracolo per la canonizzazione.\nPer la canonizzazione del beato Luigi Orione, la Chiesa cattolica ha ritenuto miracolosa la guarigione di Pietro Penacca, detto Pierino, un uomo di 78 anni di Momperone, in provincia di Alessandria. Nel 1990 Penacca venne ricoverato all'Ospedale San Raffaele di Milano, dove gli fu diagnosticato un carcinoma maligno ai polmoni. I medici sentenziarono che, a causa dell'et\u00e0 avanzata, non erano consigliabili n\u00e9 un intervento chirurgico n\u00e9 la chemioterapia. I familiari, ai primi di gennaio del 1991, si rivolsero all'intercessione di don Orione ed il malato, nel giro di una settimana, guar\u00ec completamente. Dopo la guarigione, Penacca \u00e8 vissuto per altri dodici anni, lavorando nei campi e come falegname, morendo poi di vecchiaia nel 2001. Il caso, dopo il processo diocesano, durato dal 4 gennaio al 12 marzo 1999, fu sottoposto alla Congregazione delle cause dei santi che, il 7 luglio 2003, promulg\u00f2 il decreto sul miracolo, dichiarando l'inspiegabilit\u00e0 scientifica della guarigione, rapida, completa e duratura.\nScritti.\nNon pubblic\u00f2 alcun libro ma scrisse moltissimo e dopo la sua morte sono state pubblicate alcune raccolte di suoi appunti, lettere e scritti vari, tra cui:\nFilmografia.\nAlla vicenda biografica e umana di don Luigi Orione \u00e8 dedicato un film sceneggiato da Ermanno Olmi e interpretato da Enrico Maria Salerno, \"Qualcosa di Don Orione\" (1990)."}
{"id": "23447", "revid": "125683834", "url": "https://it.wikipedia.org/wiki?curid=23447", "title": "Papa Giovanni XXIII", "text": "In meno di cinque anni di pontificato riusc\u00ec ad avviare il rinnovato impulso evangelizzatore della Chiesa Universale. Gi\u00e0 terziario francescano e cappellano militare durante la prima guerra mondiale, \u00e8 stato beatificato da papa Giovanni Paolo II il 3 settembre 2000 e successivamente canonizzato il 27 aprile 2014, insieme con Giovanni Paolo II, da papa Francesco.\nBiografia.\nAngelo Giuseppe Roncalli nacque in via Brusicco a Sotto il Monte, un piccolo paese della provincia di Bergamo, il 25 novembre 1881, da Giovanni Battista e da Marianna Mazzola, quarto di tredici fratelli. A differenza del suo predecessore Eugenio Pacelli, di stirpe nobile, era di origini pi\u00f9 umili: la sua famiglia apparteneva al ceto contadino e viveva di mezzadria; il padre era impegnato nella vita pubblica: fu presidente della fabbriceria locale, consigliere comunale, assessore e giudice di pace. Ricevette il sacramento della cresima il 13 febbraio 1889 dal vescovo di Bergamo monsignor Gaetano Camillo Guindani. Grazie all'aiuto economico di suo zio Zaverio, studi\u00f2 presso il seminario minore di Bergamo; qui, sotto la direzione spirituale di Luigi Isacchi, il 1\u00ba marzo 1896 entr\u00f2 nel terz'ordine francescano. Grazie a una borsa di studio, si trasfer\u00ec al seminario del collegio di Sant'Apollinare di Roma, poi Pontificio Seminario Romano Maggiore, dove complet\u00f2 gli studi.\nDurante la permanenza a Roma, partecipando nel 1903 ai funerali del cardinal Lucido Maria Parocchi, ebbe a scrivere: \"Se io possedessi la scienza e la virt\u00f9 sua, io potrei ben chiamarmi soddisfatto\". Da ragazzo, e durante il seminario, manifest\u00f2 la venerazione per la Vergine con numerosi pellegrinaggi al santuario della Madonna del Bosco a Imbersago. Nel 1901 era stato coscritto e arruolato nel 73\u00ba Reggimento fanteria, brigata Lombardia, di stanza a Bergamo.\nI primi passi nella carriera ecclesiastica.\nVenne ordinato sacerdote il 10 agosto 1904 dal patriarca Giuseppe Ceppetelli nella chiesa di Santa Maria in Montesanto, in piazza del Popolo a Roma.\nNel 1905, il nuovo vescovo di Bergamo, Giacomo Radini-Tedeschi, lo nomin\u00f2 suo segretario personale. La personalit\u00e0 di questo vescovo riuscir\u00e0 a sensibilizzare Roncalli a nuove idee e movimenti della Chiesa del tempo, rendendolo sensibile alla questione sociale, in un'epoca in cui valeva ancora il \"non expedit\" che, dopo il 1861, impediva ai cattolici di impegnarsi in politica. In particolare Radini-Tedeschi e Roncalli saranno figure fondamentali nello sciopero di Ranica (BG) tanto che saranno anche messi sotto accusa dal Sant'Uffizio, salvo poi uscirne indenni.\nRoncalli rest\u00f2 al fianco di Radini-Tedeschi fino alla morte di questi, il 22 agosto 1914; durante questo periodo si dedic\u00f2 inoltre all'insegnamento della storia della Chiesa presso il seminario di Bergamo. Si contraddistinse anche nel lavoro di ricerca storica sulla diocesi, lavorando sull'edizione critica degli atti della visita apostolica a Bergamo di San Carlo Borromeo.\nFu richiamato nel 1915, a guerra incominciata, nella sanit\u00e0 militare e ne fu poi congedato col grado di tenente cappellano. L'affermazione, nel 1919, del Partito Popolare Italiano di don Luigi Sturzo, fu vista da Roncalli come \"una vittoria del pensiero cristiano\".\nNel 1921 papa Benedetto XV lo nomin\u00f2 prelato domestico (che gli valeva l'appellativo di monsignore) e presidente del Consiglio Nazionale Italiano dell'Opera della Propagazione della Fede. In tale ambito egli si occup\u00f2 fra l'altro della redazione del \"motu proprio\" del nuovo papa Pio XI \"Romanorum pontificum\", che divenne la \"magna charta\" della cooperazione missionaria.\nL'avvento del fascismo non trov\u00f2 monsignor Roncalli particolarmente favorevole: alle ultime elezioni che si tennero con liste contrapposte (1924), dichiar\u00f2 alla famiglia di restar fedele al Partito Popolare, nonostante la politica filofascista dell'Azione Cattolica. Il suo giudizio su Mussolini \u00e8 abbastanza negativo, pur nella consueta moderazione dei toni: \u00abLa salute dell'Italia non pu\u00f2 venire neanche da Mussolini, per quanto sia un uomo d'ingegno. I suoi fini sono forse buoni e retti, ma i mezzi sono iniqui e contrari alla legge del Vangelo\u00bb.\nLe missioni diplomatiche.\nIn Bulgaria.\nNel 1925 papa Pio XI lo nomin\u00f2 visitatore apostolico in Bulgaria, elevandolo alla dignit\u00e0 episcopale e affidandogli la sede titolare, \"pro illa vice\" con titolo arcivescovile, di Areopoli.\nSi trattava di una diocesi antica della Palestina, un tempo chiamata \"in partibus infidelium\", ossia una Sede titolare, che viene assegnata per attribuire il rango di vescovo - in questo caso a Roncalli - senza dovere affidare al prescelto le cure pastorali di una diocesi effettiva. Roncalli scelse come motto episcopale \"Oboedientia et pax\" (\"Ubbidienza e pace\", in italiano), frase che divenne il simbolo del suo operato e che aveva ripreso dal motto del cardinale Cesare Baronio \"Pax et oboedientia\".\nLa consacrazione episcopale, presieduta dal cardinale Giovanni Tacci Porcelli, Segretario della Congregazione Orientale, si tenne il 19 marzo 1925 a Roma nella chiesa di San Carlo al Corso. Inizialmente il suo ministero in Bulgaria doveva durare solo qualche mese, per espletare cinque compiti: visitare tutte le comunit\u00e0 cattoliche del regno (cosa che fece dal maggio al settembre 1925); risolvere il conflitto nella Diocesi di Nicopoli tra don Karl Raev e il vescovo passionista monsignor Damian Theelen (cosa che realizz\u00f2 nei primissimi mesi); promuovere e avviare un seminario nazionale per la formazione di sacerdoti locali (cosa che non riusc\u00ec mai a ottenere); riorganizzare la comunit\u00e0 di rito orientale (cosa che realizz\u00f2 nel 1926, con l'ordinazione del primo esarca, monsignor Kirill Kurtev); avviare le relazioni diplomatiche con la corte e il governo, in vista di una piena rappresentanza della Santa Sede (lavoro che port\u00f2 alla creazione, il 26 settembre 1931, della Delegazione Apostolica).\nPer diversi motivi i previsti pochi mesi diventarono dieci anni e cos\u00ec monsignor Roncalli ebbe occasione di inserirsi pi\u00f9 profondamente nella vita del popolo bulgaro, di cui anche impar\u00f2 la lingua. Si ritrov\u00f2 anche in contatto con la maggioranza ortodossa della popolazione, nei confronti della quale dimostr\u00f2 una particolare carit\u00e0, sempre nell'ambito dell'ideale unionista, senza alcuna anticipazione ecumenica. In seguito dovette occuparsi pure del matrimonio tra il re bulgaro Boris III, ortodosso, e la figlia del re d'Italia Vittorio Emanuele III, Giovanna di Savoia.\nPapa Pio XI aveva infatti concesso la dispensa per il matrimonio di mista religione a condizione che lo sposalizio non venisse ripetuto nella Chiesa ortodossa e che l'eventuale prole fosse battezzata ed educata cattolicamente. Dopo la cerimonia cattolica celebrata ad Assisi il 25 ottobre 1930, il 31 ottobre la coppia reale, pur senza rinnovare il consenso matrimoniale, diede a intendere al popolo bulgaro di aver ripetuto il connubio nella cattedrale ortodossa di Sofia. La profonda irritazione di papa Pio XI per l'accaduto diede luogo a una solenne protesta papale. Il battesimo ortodosso dei figli della coppia, a partire da quello di Maria Luisa nel gennaio del 1933, diede spunto a ulteriore indignazione, che prese la forma di nuova pubblica protesta pontificia.\nA Istanbul.\nNel 1934 fu nominato arcivescovo titolare di Mesembria, antica citt\u00e0 della Bulgaria, con l'incarico di delegato apostolico in Turchia e in Grecia e inoltre di amministratore apostolico di sede vacante del Vicariato apostolico di Istanbul.\nQuesto periodo della vita di Roncalli, che coincise con la seconda guerra mondiale, \u00e8 ricordato in particolare per i suoi interventi a favore degli ebrei in fuga dagli stati europei occupati dai nazisti. Roncalli strinse uno stretto rapporto con l'ambasciatore di Germania ad Ankara, il cattolico Franz von Papen, ex vice-cancelliere del Reich, pregandolo di adoperarsi in favore degli ebrei. Cos\u00ec testimonier\u00e0 l'ambasciatore tedesco: \u00ab\"Andavo a Messa da lui nella delegazione apostolica. Parlavamo del modo migliore per garantire la neutralit\u00e0 della Turchia. Eravamo amici. Io gli passavo soldi, vestiti, cibo, medicine per gli ebrei che si rivolgevano a lui, arrivando scalzi e nudi dalle nazioni dell'est europeo, man mano che venivano occupate dalle forze del Reich. Credo che 24.000 ebrei siano stati aiutati a quel modo\"\u00bb.\nDurante la guerra, una nave piena di bambini ebrei tedeschi, fortunatamente sfuggita a ogni controllo, giunse al porto di Istanbul. Secondo le regole della neutralit\u00e0, la Turchia avrebbe dovuto rimandare quei bambini in Germania, dove sarebbero stati avviati ai campi di sterminio. Monsignor Roncalli si adoper\u00f2 giorno e notte per la loro salvezza e, alla fine - grazie anche alla sua amicizia con von Papen - i bambini si salvarono.\nNel luglio del 1943 Angelo Roncalli scrisse sul diario: \u00abLa notizia pi\u00f9 grave del giorno \u00e8 il ritiro di Mussolini dal potere. L'accolgo con molta calma. Il gesto del Duce lo credo atto di saggezza, che gli fa onore. No, io non getter\u00f2 pietre contro di lui. Anche per lui \"sic transit gloria mundi\". Ma il gran bene che lui ha fatto all'Italia resta. Il ritirarsi cos\u00ec \u00e8 espiazione di qualche suo errore. \"Dominus parcat illi\" (Dio abbia piet\u00e0 di lui)\u00bb.\nA Parigi.\nNel 1944 papa Pio XII nomin\u00f2 monsignor Roncalli nunzio apostolico a Parigi. Nel frattempo, con l'occupazione tedesca dell'Ungheria, erano incominciate le deportazioni e le esecuzioni di massa anche in quel Paese. La collaborazione del nunzio apostolico e del diplomatico svedese Raoul Wallenberg consent\u00ec a migliaia di ebrei di evitare la camera a gas. Venuto a conoscenza - grazie a Wallenberg - che migliaia di ebrei erano riusciti a varcare il confine dell'Ungheria e rifugiarsi in Bulgaria, Roncalli scrisse una lettera a re Boris III (riconoscente verso il nunzio, che aveva fatto celebrare il suo matrimonio, nonostante le difficolt\u00e0 frapposte da Pio XI), pregandolo di non cedere all'ultimatum di Adolf Hitler che aveva ordinato di rispedire indietro i profughi.\nI vagoni con gli ebrei erano gi\u00e0 al confine, ma il re annull\u00f2 l'ordine di deportazione. Una ricerca portata avanti dalla Fondazione Wallenberg e dal Comitato Roncalli, con la partecipazione di alcuni storici, ha messo in luce che il nunzio apostolico, approfittando delle sue prerogative diplomatiche, provvide a inviare agli ebrei ungheresi falsi certificati di battesimo e d'immigrazione per la Palestina, dove infine giunsero. Il suo intervento si estese a favore degli ebrei di Slovacchia e Bulgaria e si moltiplic\u00f2 per molte altre vittime del nazismo. Per questo la International Raoul Wallenberg Foundation, sin dal settembre 2000, ha chiesto formalmente allo Yad Vashem di Gerusalemme di inserire il nome di Angelo Giuseppe Roncalli nell'elenco dei Giusti tra le nazioni.\nFra i maggiori successi diplomatici a Parigi si segnala la riduzione del numero di vescovi di cui il governo francese reclamava l'epurazione in quanto compromessi con la Francia di Vichy. Roncalli riusc\u00ec a fare s\u00ec che Pio XII fosse costretto ad accettare soltanto le dimissioni di tre vescovi (quelli di Mende, Aix e Arras), oltre quelle di un vescovo ausiliare di Parigi e di tre vicari apostolici delle colonie d'Oltremare. Quando, nel 1953, Roncalli fu creato cardinale, il presidente francese Vincent Auriol (bench\u00e9 socialista e notoriamente ateo) reclam\u00f2 un antico privilegio riservato ai monarchi francesi e gli impose personalmente la berretta cardinalizia durante una cerimonia al Palazzo dell'Eliseo (lo stesso Presidente francese gli confer\u00ec la Gran Croce della Legione d'Onore della Repubblica francese il 14 gennaio 1953).\nIl Patriarcato di Venezia.\nNel 1953, oltre a essere creato cardinale da papa Pio XII nel concistoro del 12 gennaio di quell'anno, fu nominato patriarca di Venezia, dove pot\u00e9 esercitare il lavoro pastorale immediato, a stretto contatto con i sacerdoti e il popolo che aveva desiderato fin dal giorno dell'ordinazione sacerdotale.\nIl nuovo Patriarca condusse una vita modesta, evitando barriere formali con fedeli e sconosciuti; faceva spesso lunghe passeggiate per le calli e i campielli, accompagnato solo dal nuovo segretario don Loris Francesco Capovilla, fermandosi a conversare in dialetto con i gondolieri. Chiunque poteva andare a trovarlo nella dimora patriarcale perch\u00e9, fece sapere, \"chiunque pu\u00f2 aver bisogno di confessarsi e non potrei rifiutare le confidenze di un'anima in pena\". Secondo un'espressione testuale attribuita da un giornale a un veneziano, \"riceveva senza tante storie anche l'ultimo degli straccioni\".\nInoltre durante questo periodo si segnal\u00f2 per alcuni gesti di apertura: fra i tanti va ricordato il messaggio che invi\u00f2 al Congresso del PSI, quando il 6 febbraio 1957 i socialisti si riunirono nella citt\u00e0 lagunare. Ci\u00f2 nonostante, non rinneg\u00f2 mai la continuit\u00e0 con le posizioni storiche della Chiesa nei confronti delle sfide quotidiane: Jean Guitton, accademico di Francia e osservatore laico al Concilio Vaticano II, ricorda che, come riportato in una rivista del 2 gennaio 1957, Angelo Roncalli individuava le \u00abcinque piaghe d'oggi del Crocifisso\u00bb nell'imperialismo, nel marxismo, nella democrazia progressista, nella massoneria e nel laicismo.\nA Venezia Roncalli non abbandon\u00f2 l'impegno apostolico ecumenico gi\u00e0 esercitato nelle sue missioni in Oriente: proseguirono, infatti i suoi contatti con i \"fratelli separati\" e partecip\u00f2 ogni anno all'Ottava per l'Unit\u00e0 delle Chiese con omelie e conferenze.\nAlla sua partenza per il Conclave del 1958, per la morte di Pio XII, una grande folla l'accompagn\u00f2 alla stazione facendogli a gran voce gli auguri di buon viaggio e di buon lavoro.\nL'elezione.\nIl Roncalli fu eletto papa, per il cui ufficio si impose il nome di \"Giovanni XXIII\", che nella forma curiale e arcaica di allora, e da egli stesso preferita, si pronunciava \"Giovanni vigesimoterzo\" (dal latino \"vigesimus\", \"ventesimo\").\nIl successivo fu incoronato 261\u00ba pontefice.\nSi ritiene che la sua et\u00e0 avanzata (quasi 77 anni all'epoca dell'elezione) unita alla sua personale modestia siano stati tra i principali motivi di scelta da parte del collegio cardinalizio, orientato a eleggere \u00abun papa di transizione\u00bb.\nGiunse inaspettato, invece, che il calore umano, il buon umore e la gentilezza di Giovanni XXIII, oltre alla sua esperienza diplomatica, conquistarono l'affetto di tutto il mondo cattolico e la stima dei non cattolici.\nMolti cardinali si accorsero che Roncalli non era ci\u00f2 che si aspettavano fin dalla scelta del nome pontificale: \"Giovanni\" era un nome che nessun papa adottava da secoli, anche perch\u00e9 nella storia, dal 1410 al 1415, c'era stato un antipapa di nome Giovanni XXIII.\nInoltre, fatto che non succedeva dall'elezione di Pio IX, al momento dell'apertura della Cappella Sistina per l'ingresso di monsignor Alberto di Jorio, segretario del Conclave, quando il prelato si inginocchi\u00f2 in segno di omaggio davanti a lui, il Papa (ancora vestito degli abiti cardinalizi) si tolse lo zucchetto e glielo pos\u00f2 in testa, fra la sorpresa dei cardinali presenti. Essi si accorsero, gi\u00e0 da ci\u00f2, che il nuovo pontefice sarebbe stato un uomo di sorprese e non un \"vecchietto accomodante\". Scelse come segretario privato monsignor Loris Francesco Capovilla, che gi\u00e0 lo assisteva quando era patriarca di Venezia. Capovilla stesso \u00e8 rimasto, dopo la morte di Roncalli, un fedele custode della sua memoria.\nLa scelta del nome.\nQuando il cardinale Roncalli fu eletto ci fu una piccola controversia per decidere se dovesse essere chiamato Giovanni XXIII oppure Giovanni XXIV. Lui stesso scelse la prima ipotesi, chiudendo la questione.\nLa decisione di non assumere il numerale XXIV valeva da conferma dello stato di antipapa del primo Giovanni XXIII. La scelta venne presa, in un certo senso, sabato 27 settembre 1958 a Lodi dove il cardinale, in veste di legato pontificio per le celebrazioni dell'ottavo centenario di rifondazione della citt\u00e0, accolto dal vescovo Tarcisio Vincenzo Benedetti, visit\u00f2 la quadreria della Sala Gialla del palazzo vescovile soffermandosi alla presenza di un quadro che ritraeva un papa in posa benedicente. Avendo chiesto di chi si trattasse e sentendosi rispondere \"Giovanni XXIII\", Roncalli fece notare in modo bonario che non era conveniente tenere in un palazzo vescovile il quadro di un antipapa. Poi, di fronte all'imbarazzo dei presenti (primo tra tutti il vescovo Benedetti), soggiunse: \"Fu un antipapa, ma ebbe il merito di indire il Concilio di Costanza, che restitu\u00ec l'unit\u00e0 alla Chiesa dopo lo Scisma d'Occidente\" \"\". Nessuno immaginava che un mese dopo sarebbe toccato proprio a Roncalli troncare definitivamente la questione scegliendo l'ordinale XXIII accanto al nome da papa. Anni dopo si scopr\u00ec che quel quadro, tuttora conservato nel palazzo vescovile di Lodi, ritraeva in realt\u00e0 papa Pio VI e non Baldassarre Cossa-Giovanni XXIII.\nLo stemma papale.\nEssendo di umili origini, papa Giovanni XXIII non disponeva di uno stemma di famiglia. Quando dovette scegliere un'arma, il sacerdote Roncalli scelse lo stemma della sua citt\u00e0 natale, Sotto il Monte. Come patriarca, Roncalli segu\u00ec la tradizione veneziana di porre il leone di San Marco in capo al suo scudo, simbolo che intese conservare anche nel suo stemma come pontefice, sull'esempio di quanto aveva fatto Pio X che pure era stato patriarca di Venezia prima di essere eletto pontefice. Al suo araldista, mons. Bruo Bernhard Heim, Giovanni XXIII chiese solo di rendere \"meno feroce e pi\u00f9 umano\" il leone di San Marco in capo al suo stemma, rendendo meno visibili denti ed artigli.\nAllo stemma di papa Giovanni XXIII, in riconoscenza, si rif\u00e0 anche quello che fu del suo segretario personale, mons. Loris Capovilla.\nIl pontificato.\nL'ecumenismo della Chiesa universale.\nIl primo atto di papa Giovanni XXIII fu la nomina di monsignor Domenico Tardini a segretario di Stato, una carica che il suo predecessore aveva lasciato vacante sin dal 1944.\nNel dicembre 1958 provvide a integrare il Collegio cardinalizio che, a causa dei rari concistori di papa Pio XII, si era molto ridotto. Il primo cardinale da lui creato fu l'arcivescovo di Milano Giovanni Battista Montini, che gli succeder\u00e0 sul soglio pontificio con il nome di Paolo VI. Parimenti cre\u00f2 cardinale anche il segretario di Stato Tardini.\nIn quattro anni e mezzo Giovanni XXIII cre\u00f2 cinquantadue nuovi cardinali, superando il tetto massimo di settanta, fissato nel XVI secolo da papa Sisto V. Nel concistoro del 28 marzo 1960 nomin\u00f2 il primo cardinale di colore, l'africano Laurean Rugambwa, il primo cardinale giapponese, Peter Tatsuo Doi e il primo cardinale filippino, Rufino Jiao Santos. Il 6 maggio 1962, elev\u00f2 agli altari anche il primo santo di colore, Mart\u00edn de Porres, il cui iter canonico era incominciato nel 1660 e poi interrotto.\nUn tratto distintivo del suo pontificato furono i \u00abfuori programma\u00bb, spesso coinvolgenti. Essi riempirono quel vuoto di contatto con il popolo che i precedenti pontefici avevano perseguito con la comunicazione distante del \"Vicario di Cristo in Terra\" e preservato in virt\u00f9 di un ormai sorpassato ruolo immanentista e dogmatico del papa. Per il primo Natale da papa, Giovanni XXIII visit\u00f2 e benedisse i bambini malati dell'ospedale romano Bambin Ges\u00f9, alcuni dei quali furono talmente sorpresi che lo scambiarono per Babbo Natale.\nIl giorno successivo, memoria liturgica di santo Stefano, visit\u00f2 i detenuti nel carcere romano di Regina Coeli, dicendo loro: \u00abNon potete venire da me, cos\u00ec io vengo da voi... Dunque eccomi qua, sono venuto, m'avete visto; ho messo i miei occhi nei vostri occhi, ho messo il cuor mio vicino al vostro cuore... La prima lettera che scriverete a casa deve portare la notizia che il papa \u00e8 stato da voi e si impegna a pregare per i vostri familiari\u00bb. Accarezz\u00f2 quindi il capo di un recluso che gli si inginocchi\u00f2 davanti, domandandogli se \u00able parole di speranza che lei ha pronunciato valgono anche per me\u00bb.\nIn totale si contano 152 uscite di papa Giovanni dalle mura del Vaticano; egli adott\u00f2 l'abitudine della visita domenicale alle parrocchie romane.\nLo stile di papa Giovanni XXIII non si caratterizz\u00f2 soltanto per l'informalit\u00e0. A soli tre mesi dalla sua elezione al soglio pontificio, il 25 gennaio 1959, nella Basilica di San Paolo fuori le mura, Giovanni XXIII annunci\u00f2 l'indizione di un concilio ecumenico, di un sinodo della diocesi di Roma e l'aggiornamento del Codice di Diritto Canonico.\nNovant'anni dopo il Concilio Vaticano I, fra lo stupore dei suoi consiglieri e vincendo le resistenze della parte conservatrice della Curia, annunci\u00f2:\nIn aggiunta all'ecumenismo della proposta conciliare, Giovanni XXIII persegu\u00ec rapporti fraterni con i rappresentanti di diverse confessioni cristiane e non cristiane, in particolar modo con il pastore David J. Du Plessis, ministro pentecostale della Chiesa Cristiana Evangelica delle Assemblee di Dio. Il venerd\u00ec Santo del 1959, senza alcun preavviso, diede ordine di rimuovere dalla preghiera \"Pro Judaeis\", che veniva recitata in quel giorno durante la liturgia solenne, l'aggettivo che definiva \"perfidi\" gli Ebrei. Questo gesto fu considerato un primo passo verso il riavvicinamento tra le due religioni monoteiste e indusse Jules Isaac, direttore dell'Associazione \"Amicizia ebraico-cristiana\" a chiedere un'udienza al Papa, che venne accordata il 13 giugno 1960.\nIl 2 dicembre 1960 Giovanni XXIII incontr\u00f2 in Vaticano, per circa un'ora, Geoffrey Francis Fisher, arcivescovo di Canterbury. Fu la prima volta in oltre 400 anni che un capo della Chiesa Anglicana visitava il papa. Il 12 agosto 1961, a seguito della morte del cardinale Tardini, nomin\u00f2 segretario di Stato il cardinale Amleto Giovanni Cicognani.\nIl 17 ottobre 1961, in occasione dell'anniversario del rastrellamento del ghetto di Roma, papa Giovanni XXIII ricevette in Vaticano un gruppo di centotrenta ebrei provenienti dagli Stati Uniti per ringraziarlo per la sua opera a favore del popolo ebraico, prima e dopo il secondo conflitto mondiale, e li accolse con le parole bibliche: \u00abIo sono Giuseppe, vostro fratello\u00bb, in riferimento (oltre che al proprio nome di battesimo) all'incontro in Egitto e alla riconciliazione tra il patriarca Giuseppe e i suoi undici fratelli che, in giovent\u00f9, lo avevano perseguitato.\nIl 3 gennaio 1962 si diffuse la notizia che papa Giovanni XXIII avesse scomunicato Fidel Castro dando seguito al decreto del 1949 di papa Pio XII che vietava ai cattolici di appoggiare i governi comunisti. A parlare di scomunica fu l'arcivescovo Dino Staffa, in quel momento segretario della Congregazione per i seminari, che in base ai suoi studi di diritto canonico la considerava gi\u00e0 operata \"de facto\" se non di diritto; inoltre altri importanti esponenti della curia volevano con questa mossa lanciare un segnale ostile al centrosinistra nascente in Italia. L'autorevolezza di tali voci fece in modo che la leggenda della scomunica non venisse smentita dal papa (che per\u00f2 ne fu molto dispiaciuto) e che fosse creduta da tutti, anche da Castro stesso, che aveva precedentemente abbandonato la fede cattolica e che lo consider\u00f2 un evento di scarse conseguenze poich\u00e9, per sua stessa ammissione, non \u00e8 mai stato credente.\nIn realt\u00e0 tale atto non \u00e8 stato mai effettuato dal pontefice, come ha rivelato il 28 marzo 2012 l'allora segretario monsignor Loris Capovilla, secondo cui la parola \"scomunica\" non faceva parte del vocabolario del \"Papa buono\". A testimonianza di quanto dichiarato vi \u00e8 il diario di Giovanni XXIII in cui il papa non accenna al provvedimento n\u00e9 il 3 gennaio 1962 (data in cui parla solamente delle sue udienze) n\u00e9 in altre date.\nNello stesso 1962, il Sant'Uffizio, presieduto dal cardinale Alfredo Ottaviani, redasse il \"Crimen sollicitationis\", con l'avallo di papa Giovanni: un documento diretto a tutti i vescovi del globo, che stabilisce le pene da comminare secondo il diritto canonico nelle cause di \"sollicitatio ad turpia\" (latino, \u00abprovocazione a cose turpi\u00bb), cio\u00e8 quando un chierico (presbitero o vescovo) veniva accusato di usare il sacramento della confessione per fare \"avance\" sessuali ai penitenti. In esso fu prevista, per gli episodi pi\u00f9 gravi, la scomunica per coloro che non vi si fossero attenuti.\nIl 7 marzo 1963, tra lo stupore generale, concesse udienza a Rada Chru\u0161\u010d\u0451va, figlia del segretario generale del PCUS Nikita Chru\u0161\u010d\u0451v, e a suo marito Alexei Ad\u017eubej: essi gli riportarono l'apprezzamento del leader sovietico per le iniziative del papa in favore della pace, lasciando intendere la disponibilit\u00e0 per lo stabilimento di relazioni diplomatiche tra il Vaticano e l'Unione Sovietica. In risposta Giovanni XXIII evidenzi\u00f2 la necessit\u00e0 di procedere per tappe in tale direzione, temendo che altrimenti un tale passo, se troppo affrettato, non sarebbe stato compreso dall'opinione pubblica.\nIl Concilio Vaticano II.\nMentre i suoi consiglieri pensavano a tempi lunghi (almeno un decennio) per i preparativi, Giovanni XXIII programm\u00f2 e organizz\u00f2 in pochi mesi il Concilio Vaticano II. Il 25 dicembre 1961 firm\u00f2 ufficialmente la Bolla d'Indizione \"Humanae Salutis\", e indic\u00f2 la finalit\u00e0 del Concilio nella ricerca dell'unit\u00e0 e nella pace del mondo.\nIl 4 ottobre 1962, a una settimana dall'inizio del Concilio Vaticano II, Giovanni XXIII si rec\u00f2 in pellegrinaggio a Loreto e Assisi per affidare le sorti dell'imminente Concilio alla Madonna e a San Francesco (Roncalli era dall'et\u00e0 di 14 anni terziario francescano). Per la prima volta dall'unit\u00e0 d'Italia un papa usc\u00ec dai confini di Roma e dintorni. Il breve tragitto costitu\u00ec l'esempio di papa pellegrino che fu poi seguito dai suoi successori (Paolo VI, Giovanni Paolo II, ecc.). La gente accolse l'iniziativa affollando a dismisura le varie stazioni dove sost\u00f2 il treno papale e i due santuari meta del tragitto (ad Assisi i frati salirono persino sui tetti antistanti la basilica).\nIl Concilio fu aperto ufficialmente l'11 ottobre 1962 all'interno della basilica di San Pietro in Vaticano con cerimonia solenne. In tale occasione Giovanni XXIII pronunci\u00f2 il discorso \"Gaudet Mater Ecclesia\" (Gioisce la Madre Chiesa) nel quale indic\u00f2 quale fosse lo scopo principale del concilio:\nIl concilio si caratterizz\u00f2 pertanto subito per una marcata natura \"pastorale\": si vollero interpretare i \"segni dei tempi\" (); la Chiesa avrebbe dovuto riprendere a parlare con il mondo, anzich\u00e9 arroccarsi su posizioni difensive.\nNello stesso discorso Roncalli si rivolse anche ai \u00abprofeti di sventura\u00bb:\nNel corso dell'ultimo secolo la Chiesa cattolica da eurocentrica si era andata caratterizzando sempre pi\u00f9 come una Chiesa universale, soprattutto grazie alle attivit\u00e0 missionarie avviate durante il pontificato di Pio XI. Il Concilio fu la prima vera occasione affinch\u00e9 le realt\u00e0 ecclesiali fino a quel momento rimaste ai margini della Chiesa potessero farsi conoscere.\nLa diversit\u00e0 non era pi\u00f9 rappresentata dalle sole Chiese cattoliche di rito orientale, ma anche dalle Chiese latino-americane e africane, che chiedevano maggiore considerazione per la loro \"diversit\u00e0\". Non solo: al Concilio parteciparono per la prima volta, in qualit\u00e0 di osservatori, anche esponenti delle altre confessioni cristiane diverse da quella cattolica, come ad esempio quelle ortodosse e protestanti.\nDal Concilio Vaticano II, che Giovanni XXIII non vide terminare, si sarebbero prodotti negli anni successivi fondamentali cambiamenti che avrebbero dato una nuova connotazione al cattolicesimo moderno; gli effetti pi\u00f9 immediatamente visibili consistettero nella riforma liturgica del rito romano, in un nuovo ecumenismo e in un nuovo approccio al mondo e alla modernit\u00e0.\nIl discorso della luna.\nUno dei pi\u00f9 celebri discorsi di papa Giovanni \u00e8 quello noto come \"discorso della luna\". In occasione della serata di apertura del Concilio, piazza San Pietro era gremita di fedeli radunati per una fiaccolata di preghiera indotta dall'Azione Cattolica. Chiamato a gran voce, Roncalli decise di affacciarsi, per benedire i presenti. Poi decise di pronunciare a braccio un discorso semplice, dolce e poetico, con un particolare richiamo alla luna, contenente elementi del tutto innovativi:\nSalut\u00f2 i fedeli della diocesi di Roma, essendone vescovo, e comp\u00ec un atto di umilt\u00e0 probabilmente senza precedenti, asserendo, tra le altre cose:\nParticolarmente famose sono le frasi finali, improntate sulla linea dell'umilt\u00e0:\nLa crisi di Cuba.\nPochi giorni dopo l'apertura del Concilio ecumenico, il mondo sembra precipitare nel baratro di un conflitto nucleare. Il 22 ottobre 1962, il presidente degli Stati Uniti d'America, John F. Kennedy, annuncia alla nazione la presenza di installazioni missilistiche a Cuba e l'avvicinamento all'isola di alcune navi sovietiche con a bordo le testate nucleari per l'armamento dei missili. Il Presidente statunitense impone un blocco navale militare a 800 miglia dall'isola, ordinando agli equipaggi di essere pronti a ogni eventualit\u00e0, ma le navi sovietiche sembrano intenzionate a forzare il blocco.\nDi fronte alla drammaticit\u00e0 della situazione, il Papa sente la necessit\u00e0 di agire per la pace. Il 25 ottobre successivo, alla Radio Vaticana, rivolge \"a tutti gli uomini di buona volont\u00e0\" un messaggio in lingua francese, gi\u00e0 consegnato - in precedenza - all'ambasciatore degli Stati Uniti presso la santa Sede e ai rappresentanti dell'Unione Sovietica: \nAlla Chiesa sta a cuore pi\u00f9 d'ogni altra cosa la pace e la fraternit\u00e0 tra gli uomini; ed essa opera senza stancarsi mai, a consolidare questi beni. A questo proposito, abbiamo ricordato i gravi doveri di coloro che portano la responsabilit\u00e0 del potere. Oggi noi rinnoviamo questo appello accorato e supplichiamo i Capi di Stato di non restare insensibili a questo grido dell'umanit\u00e0. Facciano tutto ci\u00f2 che \u00e8 in loro potere per salvare la pace: cos\u00ec eviteranno al mondo gli orrori di una guerra, di cui nessuno pu\u00f2 prevedere le spaventevoli conseguenze. Continuino a trattare. S\u00ec, questa disposizione leale e aperta ha grande valore di testimonianza per la coscienza di ciascuno e in faccia alla storia. Promuovere, favorire, accettare trattative, ad ogni livello e in ogni tempo, \u00e8 norma di saggezza e prudenza, che attira le benedizioni del Cielo e della terra.\nIl messaggio suscita consenso in entrambe le parti in causa e, alla fine, la crisi rientra.\nNon sono stati ancora pubblicati documenti sull'attivit\u00e0 per la pace esercitata in quei giorni della diplomazia vaticana nei confronti del cattolico Kennedy e sull'Unione Sovietica, per tramite del governo italiano, presieduto dal democristiano Amintore Fanfani. \u00c8 certo, peraltro, che il 27 ottobre alle ore 11:03, dopo nemmeno quarantotto ore dal radiomessaggio del Papa, giunge a Washington una proposta di Nikita Chru\u0161\u010d\u0451v, concernente il ritorno in Patria delle navi sovietiche e lo smantellamento delle postazioni cubane in cambio del ritiro delle testate atomiche americane dalla Turchia e dall'Italia (base di San Vito dei Normanni). Poich\u00e9 in quella stessa mattinata, nella capitale degli Stati Uniti, era presente Ettore Bernabei, uomo di fiducia di Fanfani, gi\u00e0 con l'incarico di consegnare al presidente Kennedy una nota del governo italiano con la quale si accettava il ritiro dei missili dalla base italiana, non \u00e8 improbabile che la mediazione diplomatica sia stata abilmente concertata tra il Vaticano e Palazzo Chigi.\nIl 28 ottobre gli Stati Uniti accettano la proposta sovietica.\nL'importanza del passo compiuto dal Papa \u00e8 testimoniata dal russo Anatoly Krasikov, nella biografia di Giovanni XXIII scritta da Marco Roncalli: \"Resta curioso il fatto che negli Stati cattolici non si riesca a trovare traccia di una reazione ufficiale positiva, all'appello papale alla pace, mentre l'ateo Kruscev non ebbe il pi\u00f9 piccolo momento di esitazione per ringraziare il Papa e per sottolineare il suo ruolo primario per la risoluzione di questa crisi che aveva portato il mondo sull'orlo dell'abisso\". In data 15 dicembre 1962, infatti, perveniva al Papa un biglietto di ringraziamento del \"leader\" sovietico del seguente tenore: \"In occasione delle sante feste di Natale La prego di accettare gli auguri e le congratulazioni... per la sua costante lotta per la pace e la felicit\u00e0 e il benessere'. La drammatica esperienza convince ancor pi\u00f9 Giovanni XXIII a un rinnovato impegno per la pace. Da questa consapevolezza, nasce, nell'aprile del 1963, la stesura dell'enciclica \"Pacem in Terris\".\nPacem in Terris.\nLa \"Pacem in Terris\" resta tuttora un brano fondamentale della teologia cattolica sul versante della socialit\u00e0, della vita civile e della cultura sociale occidentale (anche laica) del Novecento. \u00c8 un testo la cui lettura, discretamente agevole, \u00e8 necessaria per la comprensione di alcune tracce della politica vaticana e di quella occidentale.\nGiovanni XXIII rivel\u00f2 che aveva affidato la composizione delle sue encicliche pi\u00f9 famose, quelle di carattere sociale, a suoi collaboratori: nel caso della \"Mater et Magistra\" fu lui stesso a confermarlo alla finestra di piazza san Pietro, precisando che il gruppo degli incaricati si era ritirato in Svizzera e lui ne aveva perduto le tracce. Per l'enciclica \"Pacem in Terris\" accadde lo stesso: ricevendo il primo ministro del Belgio, Th\u00e9o Lef\u00e9vre, che si complimentava per la pubblicazione del documento, gli confid\u00f2: \u00ab[...] A parte alcune righe che sono mie, tutto il resto \u00e8 il frutto del lavoro di altri... Sono problemi che il Papa non pu\u00f2 conoscere a fondo\u00bb. Anche il giornale umoristico belga \"Pan\" riport\u00f2 l'episodio.\n\u00c8 la prima enciclica che oltre al clero e ai fedeli cattolici si rivolge \"a tutti gli uomini di buona volont\u00e0\".\nLetta nelle intitolazioni dei suoi capoversi parrebbe un documento pressoch\u00e9 statutario e costituzionale, un'organica classificazione di diritti e doveri. Letta storicamente, invece, contiene elementi che valsero di \"force de frappe\" per superare l'immobilismo nei rapporti idealistici fra Chiesa e Stati, allora praticamente stagnante. Il richiamo alle necessit\u00e0 dello stato sociale, mentre nel mondo occidentale cominciavano a essere proposti schemi di capitalismo oltranzista sullo stile statunitense, giungeva in piena guerra fredda, con nazioni europee intente a pagare anche politicamente e amministrativamente i tributi della disfatta e per questo pi\u00f9 inclini a considerare (ci\u00f2 che sarebbe stato anche strumento di facilitazione gestionale per i governi) riduzioni delle spese pubbliche per assistenza.\nL'enciclica non andava verso proposte di stato che da sociale potesse divenire socialista, e puntava al ruolo di centralit\u00e0 dell'uomo, di libero pensiero e intendimento, ragione e motore delle scelte ideali e obiettivo della socialit\u00e0. \u00c8 opportuno riportare il punto 5:\nLa pace, oggetto fondamentale e dichiarato dell'enciclica, pu\u00f2 sorgere solo dalla riconsiderazione, in senso \"particulare\" (umanistico) del valore del singolo individuo, che non pu\u00f2 annientarsi al cospetto dei sistemi, siano essi capitalistici o socialisti. \u00c8 la cosiddetta \u00abterza via\u00bb, nota anche come \u00abvia del buon senso\u00bb, oggi riscoperta da sempre pi\u00f9 persone e gruppi, ma definita gi\u00e0 al tempo.\nLa morte.\nSin dal settembre 1962, prima ancora dell'apertura del Concilio, Giovanni XXIII incominci\u00f2 ad avvertire le avvisaglie di un tumore dello stomaco, patologia che aveva gi\u00e0 colpito alcuni membri della sua famiglia.\nPur visibilmente provato dal progredire del cancro, l'11 aprile 1963 il papa firm\u00f2 e pubblic\u00f2 l'enciclica \"Pacem in Terris\" e, un mese pi\u00f9 tardi, l'11 maggio, ricevette dal presidente della Repubblica italiana Antonio Segni il premio Balzan per il suo impegno in favore della pace. Questo fu il suo ultimo impegno ufficiale; l'ultima apparizione fu invece il 23 maggio, allorch\u00e9 in occasione della solennit\u00e0 dell'Ascensione si affacci\u00f2 per l'ultima volta dalla finestra del Palazzo Apostolico per recitare il \"Regina Coeli\".\nIl 31 maggio il quadro clinico del pontefice incominci\u00f2 a precipitare: nel primo pomeriggio del 3 giugno gli venne riscontrata una febbre di circa 42 \u00b0C. Seppur sempre pi\u00f9 provato, Giovanni XXIII si mantenne lucido fino agli ultimi istanti, nei quali affid\u00f2 le sue ultime parole al segretario particolare mons. Loris Francesco Capovilla:\nGiovanni XXIII si spense alle 19:49 del 3 giugno 1963, all'et\u00e0 di 81 anni, mentre in piazza San Pietro volgeva al termine una messa di preghiera.\nMemore dell'esito disastroso dell'intervento praticato cinque anni prima sulla salma di papa Pio XII, Roncalli si era raccomandato col proprio medico di fiducia, il professor Pietro Valdoni (direttore dell\u2019istituto di chirurgia generale del Policlinico Umberto I di Roma), affinch\u00e9 eventuali interventi conservativi sui suoi resti fossero condotti con perizia e criterio. Valdoni e l'anestesista Nicola Mazzoni contattarono alcuni esperti di medicina legale e anatomia, fino ad arrivare al dottor Gastone Lambertini, che present\u00f2 loro il quarantenne professor Gennaro Goglia, che da due anni andava perfezionando un metodo di conservazione cadaverica basato sull'iniezione nelle arterie principali di un liquido da lui inventato, onde sostituire il pi\u00f9 possibile il sangue e i fluidi corporei.\nLa sera del 3 giugno Goglia venne chiamato in Vaticano e pratic\u00f2 l'intervento sulla salma del papa; nei giorni seguenti torn\u00f2 pi\u00f9 volte a controllare che non insorgessero problemi.\nL'indomani il corpo del papa, rivestito dei molteplici paramenti propri del lutto pontificio (mitria dorata, fanone papale, pallio, rocchetto, chiroteche, pantofole, dalmatiche, manipolo e pianeta, il tutto di colore rosso), venne traslato nella basilica di San Pietro ed esposto dinnanzi all'altare maggiore su un catafalco all'omaggio dei fedeli. Fu l'ultima occasione in cui il rito funebre pontificio ricorse a simili fasti; infatti cinque anni prima Roncalli stesso, nel commentare le esequie del predecessore, aveva - insieme con altri cardinali - aspramente criticato la spettacolarizzazione dell'insieme e la prolungata ostensione della salma (essendo inoltre gi\u00e0 in avanzato stato di decomposizione):\nLa messa esequiale si celebr\u00f2 in San Pietro il 6 giugno, dopodich\u00e9 Giovanni XXIII venne sepolto in un sarcofago nelle Grotte Vaticane anche se in un suo autografo lasci\u00f2 la sua volont\u00e0 di essere sepolto al Laterano. \nPer la prima volta durante i successivi novendiali non venne eretto il \"tumulo\" (il tradizionale catafalco di forma piramidale coperto di drappi neri e ornato da molti ceri votivi) dinnanzi all'altare maggiore di San Pietro.\nNel 2000, all'atto della beatificazione, si procedette all'esumazione della salma, che fu trovata in un perfetto stato di conservazione (salvo annerimenti vari e lievi colliquazioni nelle parti declivi), a riprova della perizia dell'intervento praticato da Goglia. Una volta praticati alcuni interventi conservativi, sul volto e sulle mani fu applicato uno strato conservativo di cera. Dopo la cerimonia di beatificazione e l'ostensione ai fedeli, la salma (rivestita in abito corale, con camauro e mozzetta rosso-ermellinati) fu ricomposta in un'urna di vetro in un altare della navata destra della basilica di San Pietro.\nBeatificazione e canonizzazione.\nGiovanni XXIII fu dichiarato beato da Giovanni Paolo II il 3 settembre 2000. Inizialmente fu stabilita come data della sua ricorrenza il 3 giugno, giorno della sua morte, mentre le diocesi di Roma e di Bergamo e l'arcidiocesi di Milano ne celebravano la memoria locale l'11 ottobre, anniversario dell'apertura del Concilio Vaticano II (11 ottobre 1962). A seguito della canonizzazione, \u00e8 stata stabilita come unica data a livello universale l'11 ottobre.\nIn generale, ai fini della beatificazione, la Chiesa cattolica ritiene necessario un miracolo: nel caso di Giovanni XXIII, ha ritenuto miracolosa la guarigione improvvisa, avvenuta a Napoli il 25 maggio 1966, di suor Caterina Capitani, delle Figlie della Carit\u00e0, affetta da una gastrite ulcerosa emorragica gravissima che l'aveva ridotta in fin di vita.\nLa suora, dopo aver pregato papa Giovanni XXIII insieme con le consorelle, avrebbe avuto una sua visione, seguita dalla subitanea guarigione, dichiarata in seguito scientificamente inspiegabile dalla Consulta medica della Congregazione per le Cause dei Santi.\nDal 2000 numerose sono state le segnalazioni e i presunti miracoli.\nIl 5 luglio 2013 papa Francesco ha firmato il decreto per la canonizzazione di Giovanni XXIII e di Giovanni Paolo II che \u00e8 avvenuta il 27 aprile 2014, prescindendo dai risultati del processo indetto dalla congregazione competente per la veridicit\u00e0 di un secondo miracolo\nAlla cerimonia in piazza San Pietro, celebrata da papa Francesco alla presenza del papa emerito Benedetto XVI, di ventiquattro capi di Stato, otto vicecapi, dieci capi di governo e 122 delegazioni straniere, ha partecipato circa un milione di fedeli, mentre sono state stimate in due miliardi le persone che hanno seguito l'evento in mondovisione. Oltre ai maxischermi posti in chiese e piazze di tutto il mondo, per la prima volta nella storia un evento \u00e8 stato trasmesso in diretta 3D anche in pi\u00f9 di 500 cinema di venti paesi (in Italia \u00e8 altres\u00ec andato in onda in tale formato sul canale a pagamento Sky 3D). L'evento \u00e8 anche stato registrato in Ultra HD 4K grazie alla collaborazione tra il Centro Televisivo Vaticano, Sony e Sky Italia.\nGiovanni XXIII nella cultura di massa.\nHanno inciso dischi dedicati a Papa Giovanni:\nInoltre:\nLa memoria di papa Giovanni XXIII a Sotto il Monte.\nSubito dopo la morte di papa Roncalli, il piccolo paese del bergamasco che gli diede i natali ha preso il nome di Sotto il Monte Giovanni XXIII (DPR n. 1996 dell'8 novembre 1963), che \u00e8 meta di numerosi pellegrinaggi. Oltre alla casa natale, particolarmente significativo \u00e8 il museo che monsignor Loris Francesco Capovilla, suo segretario particolare fin dai tempi del suo episcopato a Venezia, ha allestito dal 1988 nella residenza di Ca' Maitino (sempre presso Sotto il Monte), dove Roncalli era solito recarsi per le sue ferie estive prima di essere eletto papa. Questo museo conserva innumerevoli cimeli appartenuti a Roncalli, fra i quali il letto su cui il pontefice spir\u00f2 il 3 giugno 1963 e l'altare della cappella privata.\nConcistori per la creazione di nuovi cardinali.\nPapa Giovanni XXIII durante il suo pontificato ha creato 52 cardinali nel corso di 5 distinti concistori.\nBeatificazioni e canonizzazioni del pontificato.\nGiovanni XXIII ha beatificato 5 servi di Dio e ha canonizzato 9 beati.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nOnorificenze della Santa Sede.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale."}
{"id": "23448", "revid": "23", "url": "https://it.wikipedia.org/wiki?curid=23448", "title": "Sotto il Monte", "text": ""}
{"id": "23449", "revid": "1516566", "url": "https://it.wikipedia.org/wiki?curid=23449", "title": "Pontecurone", "text": "Pontecurone (\"Puncrou\" in dialetto tortonese e oltrepadano) \u00e8 un comune italiano di abitanti della provincia di Alessandria in Piemonte.\nGeografia fisica.\nPontecurone sorge nella pianura tortonese, sulla sponda sinistra del torrente Curone, confinando a est con la regione Lombardia. \u00c8 situato a 9\u00a0km da Tortona e a 30\u00a0km da Alessandria.\nL'abitato \u00e8 circondato da un territorio pianeggiante intensamente coltivato.\nDei 187 comuni in provincia di Alessandria, Pontecurone \u00e8 il 16\u00ba per popolazione, il 29\u00ba per superficie, il 34\u00ba per densit\u00e0 abitativa.\nOrigini del nome.\nIl nome deriva dal latino \"pons Coronis\" o \"pontis Coronis\", con riferimento evidente al ponte sul torrente Curone.\nStoria.\nIl primo nucleo abitato di Pontecurone si pu\u00f2 dare per certo gi\u00e0 in epoca augustea \u2014 con il rifiorire della Via Postumia (che collegava Piacenza a Genova passando per Voghera, Tortona e Libarna) nelle vicinanze dell'importantissimo guado sul Curone \u2014 grazie al ritrovamento di numerose monete di quell'epoca nel territorio.\nCompare fin dall'epoca longobarda fra i possedimenti dell'abbazia di San Colombano di Bobbio con il toponimo \"Ponte Coroni\" (come \"locus\" assieme ai fondi di \"Bindella\" e \"Balblano\").\nPochi anni prima del Mille (nel 962) Ottone I don\u00f2 al monastero pavese di San Pietro in Ciel d'Oro alcuni possedimenti tra i quali anche la localit\u00e0 Ponte Coironum: \u00e8 questa la prima testimonianza scritta dell'esistenza di Pontecurone.\nNella Galleria delle carte geografiche ai Musei Vaticani (fine XVI secolo), Pontecurone viene indicato come \"Pons Coronis\".\nNel 1635 l'esercito di Odoardo I Farnese, duca di Parma e Piacenza, alleato dei francesi, vi sbaragli\u00f2 gli spagnoli al comando di don Gaspare Azevedo, che per\u00ec nello scontro.\nIn epoca pi\u00f9 recente il ponte ferroviario sul Curone \u00e8 stato pi\u00f9 volte bombardato dagli Alleati durante la seconda guerra mondiale. Infatti, il tratto di ferrovia passante per Pontecurone \u00e8 di grande importanza strategica poich\u00e9 binario singolo che collega la Alessandria-Piacenza con la Milano-Genova.\nSimboli.\nLo stemma del Comune di Pontecurone \u00e8 stato riconosciuto con regio decreto del 7 febbraio 1938.\nEconomia.\nSino all'inizio del Novecento l'economia del paese era basata prettamente sull'agricoltura e l'allevamento di bestiame; oltre all'allevamento di animali classici come mucche, galline e maiali, particolarmente diffuso era l'allevamento di bachi da seta (\"big\u00e0t\"), che si nutrivano delle foglie dei gelsi (\"murou\") ampiamente presenti nelle campagne a delimitare i confini dei campi.\nLa fondazione della SOAMS nel 1855 (tuttora presente), una delle prime della zona, lascia comunque intendere che il paese era attivo e volto al progresso. Difatti pochi anni dopo, nel 1858, l'arrivo della ferrovia a Pontecurone (grazie all'interessamento del Ministro Urbano Rattazzi) segna i primi passi di una svolta che, nei decenni successivi, faranno di Pontecurone uno dei paesi pi\u00f9 industrializzati della zona.\nIl settore che pi\u00f9 si sviluppa \u00e8 quello della produzione di laterizi, gi\u00e0 nella seconda met\u00e0 dell'Ottocento con piccole fornaci. A partire dagli inizi del ventesimo secolo sorgono poi ulteriori fornaci, di dimensioni maggiori, appartenenti alle famiglie Perseghini, Azzi (che edificarono il Fornacione, oggi sede della Stamplast), Signorini. Negli anni quaranta l'attivit\u00e0 \u00e8 ancora molto intensa, tanto che la fornace presente in centro paese viene ampliata e costituita la societ\u00e0 P.A.S. (acronimo dei cognomi Pagano, Azzi, Signorini). Le fornaci continuano a prosperare durante gli anni del boom economico: negli anni sessanta viene aperta una nuova fornace, la Valcurone, nella campagna verso Casei Gerola. Purtroppo subentra poi una grave crisi dovuta soprattutto all'arrivo sul mercato di nuovi prodotti, a prezzi pi\u00f9 competitivi, che determiner\u00e0 la chiusura di tutte le fornaci negli anni ottanta.\nAltra importante realt\u00e0 fu costituita dal Cotonificio dei fratelli Bertollo (diventato poi Cotonificio Bustese, come \u00e8 conosciuto oggi): inaugurato nel 1902 diede lavoro a centinaia di persone, in gran parte donne, fino alla sua chiusura definitiva nel 1996.\nOggi la pi\u00f9 importante realt\u00e0 industriale a Pontecurone \u00e8 costituita dalle aziende del gruppo Piber, leader nella produzione di contenitori in materia plastica.\nInfrastrutture e trasporti.\nStrade.\nPontecurone \u00e8 attraversata in senso ovest-est dalla SS 10 Padana Inferiore che unisce Torino a Monselice. Dall'abitato dipartono anche la SP 93 Pontecurone-Castelnuovo Scrivia, la SP 96 Pontecurone-Rivanazzano, la SP 97 Pontecurone-Volpedo e la SP 98 Pontecurone-Viguzzolo.\nFerrovie.\nPontecurone \u00e8 dotata di una stazione ferroviaria posta lungo la linea Alessandria-Piacenza.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa societ\u00e0 calcistica storica del paese \u00e8 l'U.S. Pontecurone, fondato nel 1925. Raggiunse il suo apice calcistico nella stagione 1996/1997 disputando il campionato di Eccellenza dal quale retrocedette subito. Alla fine del campionato 2010/2011 retrocede dalla Seconda Categoria ma viene ripescato a completamento degli organici per poi chiudere la Societ\u00e0 al termine della stagione successiva.\nL'unica squadra attualmente rimasta \u00e8 l'Aurora Pontecurone, che milita in Terza Categoria.\nIl calciatore Giuseppe Arezzi, attivo negli anni 1930-1940 durante i quali ha vestito maglie prestigiose come quelle di Inter e Alessandria, \u00e8 nativo di Pontecurone.\nEsistono a Pontecurone anche un'Associazione Pescatori e un gruppo ciclistico."}
{"id": "23453", "revid": "125481767", "url": "https://it.wikipedia.org/wiki?curid=23453", "title": "Fantasy", "text": "Il fantasy (AFI: , letteralmente \"fantasia\"; termine mutuato dalla lingua inglese) \u00e8 un genere letterario sviluppatosi tra il XIX ed il XX secolo entro la macro-categoria della letteratura fantastica (in lingua inglese \"speculative fiction\", \"narrativa speculativa\"): nello specifico rientrano nel filone \"fantasy\" le opere di narrativa in cui sono portati in scena fenomeni magici e soprannaturali, sia ripresi dalla tradizione folklorica (per esempio creature mitologiche) sia creati appositamente dall'autore; tali opere possono svolgersi sia in una versione fittizia della Terra dove la magia esiste, sia in mondi immaginari appositamente creati. \nIl fantasy si distingue dal genere contiguo della fantascienza per la diversa natura dell'elemento fantastico: in un'opera fantascientifica gli eventi immaginari sono presentati come gli esiti \"possibili\" di una scienza esatta o molle, mentre le situazioni del \"fantasy\" sono frutto di leggi naturali e discipline completamente fittizie; l'ibridazione fra i due generi \u00e8 comunque possibile ed \u00e8 classificata come \"science fantasy\". Analoga distinzione sussiste fra \"fantasy\" e \"horror\": anche la narrativa dell'orrore si basa su elementi sovrannaturali, ma li presenta necessariamente come violazioni macabre e perturbanti delle leggi di natura, laddove il \"fantasy\" presenta la magia come parte integrante di un ordine naturale distinto e separato da quello reale; anche in questo caso l'ibridazione \u00e8 possibile ed \u00e8 definita \"dark fantasy\".\nIl \"fantasy\" nacque come forma di letteratura di genere nella cultura angolofona, ma numerose opere di tale tipologia sono state prodotte anche in altri media: radio e musica, cinema e televisione, fumetti e librogame, giochi di societ\u00e0 e videogiochi. Nelle arti figurative \u00e8 rappresentato soprattutto dall'illustrazione legata al mercato editoriale.\nStoria.\nLa presenza nella letteratura occidentale di fenomeni magici e meravigliosi risale alle mitologie delle varie religioni politeiste e in particolare alla loro sistemazione in poemi epici, come l'epopea di Gilgamesh in ambito mesopotamico; l\"Iliade\" e l\"Odissea\" di Omero e l\"Eneide\" di Virgilio nella tradizione greco-romana; il dittico composto da \"R\u0101m\u0101ya\u1e47a\" e \"Mah\u0101bh\u0101rata\" per la mitologia indiana; l\"Edda di Snorri\", l\"Edda Poetica\", il \"Nibelungenlied\" e il \"Beowulf\" per le varie tradizioni regionali della mitologia germanica; il \"Mabinogion\" e i frammentari \"cicli\" irlandesi rispetto alla tradizione celtica.\nQuesto antico filone di narrativa fantastica si perpetu\u00f2 nell'Europa del Pieno Medioevo con la tradizione dei romanzi cavallereschi, opere che inserivano elementi meravigliosi in trame di argomento superficialmente storico: in particolare il ciclo carolingio ricostruiva approssimativamente la vita e le imprese reali di Carlo Magno, mentre il ciclo bretone elaborato (fra gli altri) da Chr\u00e9tien de Troyes, Wolfram von Eschenbach e Thomas Malory ineriva le avventure completamente fittizie di re Art\u00f9 e i suoi cavalieri della tavola rotonda. Ai cicli arturiano e carolingio si ispirarono opere composte durante il Rinascimento italiano, tra cui il \"Morgante\" (1478-1483) di Luigi Pulci, l\"Orlando innamorato\" (1483-1495) di Matteo Maria Boairdo e l\"Orlando furioso\" (1516-1532) di Ludovico Ariosto, che a loro volta furono decostruite in produzioni barocche quali la \"Gerusalemme liberata\" (1581) di Torquato Tasso, \"La regina delle fate\" (1590) di Edmund Spenser o il \"Don Chisciotte della Mancia\" (1605-1615) di Miguel de Cervantes. Accanto a questa letteratura dotta esisteva in tutto il continente anche una tradizione popolare di fiabe e favole, che trovarono espressione alta in innumerevoli raccolte di novelle d'autore: \"El Conde Lucanor\" (1330-1335) di Don Juan Manuel, il \"Decameron\" (1351) di Giovanni Boccaccio, i \"Racconti di Canterbury\" (1387-1388) di Geoffrey Chaucher, \"Lo cunto de li cunti\" (1634-1636) di Giambattista Basile, \"I racconti di Mamma Oca\" (1697) di Charles Perrault, la prima traduzione in lingua francese delle \"Mille e una notte\" a cura di Antoine Galland (1704). \nIl passaggio dalla narrativa fiabesca e cavalleresca alla vera e propria letteratura speculativa si comp\u00ec nel Diciottesimo secolo, allorch\u00e9 la cultura illuminista codific\u00f2 il genere del romanzo realistico e, di conseguenza, attribu\u00ec uno spazio letterario specifico alla narrativa fantastica, in quanto rappresentazione di fenomeni non reali presentati come possibili. Fu dunque nel Regno Unito di et\u00e0 georgiana che vennero composti i primi testi speculativi in senso moderno, fra cui \"I viaggi di Gulliver\" (1725-1736) di Jonathan Swift, un testo satirico che parodiava i memoriali di viaggio, \"Il castello di Otranto\" (1764) di Horace Walpole, primo esempio di romanzo gotico e dunque di narrativa dell'orrore, e il \"Frankenstein\" di Mary Shelley (1818), opera seminale della fantascienza. Particolarmente importante in questo contesto fu il movimento romantico, che rispose al disagio sociale prodotto dalla Rivoluzione industriale con un rinnovato interesse per le tradizioni folkloriche pre-moderne; esemplari in tal senso furono i poemi epici \"Canti di Ossian\" (1760-1773) di James Macpherson, i \"Canti dell'Innocenza e dell'Esperienza\" (1794) d'argomento mistico di William Blake o l'ode arturiana \"La Belle Dame sans Merci\" (1819) di John Keats, nonch\u00e9 in ambito tedesco le \"Fiabe del focolare\" (1812-1815) raccolte dai fratelli Grimm. Durante l'et\u00e0 vittoriana queste sperimentazioni, finalmente, si cristallizzarono nelle prime vere opere di letteratura \"fantasy\", articolata sin dal principio in due filoni paralleli. Da un lato il recupero della fiaba popolare fu posto al servizio delle moderne teorie pedagogiche e risult\u00f2 in romanzi \"fantasy\" dedicati all'infanzia, come \"Le avventure di Alice nel paese delle meraviglie\" (1865) e \"Attraverso lo specchio e quel che Alice vi trov\u00f2\" (1871) di Lewis Carroll, \"La principessa e i goblin\" di George MacDonald (1872), \"Il meraviglioso mago di Oz\" di Lyman Frank Baum (1900), \"Cinque bambini e la Cosa\" di Edith Nesbit (1902) e \"Peter Pan\" di James Matthew Barrie (1904). Dall'altro lato il cenacolo artistico dei Preraffaelliti, guidato da Dante Gabriel e Christina Rossetti, sdogan\u00f2 nelle arti figurative un gusto medievaleggiante che fu applicato alla prosa narrativa da William Morris, autore di romanzi cavallereschi inseriti in un progetto culturale luddista, mentre il gi\u00e0 citato George MacDonald affianc\u00f2 alle sue favole edificanti per l'infanzia dei romanzi allegorici di matrice calvinista: assieme \"La terra cava\" (1856) di Morris e \"Le fate dell'ombra\" (1858) di MacDonald rappresentarono dunque i primi romanzi \"fantasy\" concepiti per lettori adulti, sia per il loro elaborato posizionamento ideologico sia per l'ambientazione in articolati mondi immaginari del tutto distinti dal pianeta Terra \u2013 un espediente narrativo che li diferrenziava in modo precipuo dalla letteratura fantastica pre-industriale e li accomunava a molte opere seminali di fantascienza, come \"Flatlandia\" (1884) di Edwin Abbott Abbott. \nAll'inizio del Novecento il testimone di Morris e MacDonald fu raccolto dal letterato irlandese Lord Edward Plunkett di Dunsany: nella prima met\u00e0 del secolo egli compose numerose antologie di fiabe e novelle (a partire da \"The Gods of Pegana\", 1905), un certo numero romanzi (in particolare \"La figlia del re degli Elfi,\" 1924) e un ciclo di \"fantasy\" contemporaneo dedicato a \"Joseph Jorkens\" (1932-1957), nei quali deline\u00f2 complesse cosmogonie e variegati scenari sospesi fra l'avventuroso e il fantasmagorico. Tale fu il successo di Lord Dunsany che nel periodo interbellico sorse un consistente panorama britannico di autori \"fantasy\", fra i quali Eric R\u00fccker Eddison compose \"Il serpente Ouroboros\" (1922), un'epica bellica di ispirazione barocca; Hope Mirrlees svilupp\u00f2 in \"Lud-in-the-Mist\" (1926) un \"fantasy\" urbano di contenuto giallistico e satirico; John R. R. Tolkien concep\u00ec \"Lo Hobbit\" (1937) come parte di un pi\u00f9 vasto progetto di creazione di lingue artificiali; Terence Hanbury White struttur\u00f2 \"La spada nella roccia\" (1938) come parodia della tradizione arturiana; Mervyn Peake reinterpret\u00f2 la tradizione gotica nella trilogia di \"Gormenghast\" (1946-1959). Le opere di Lord Dunsany vennero inoltre pubblicate anche negli Stati Uniti d'America ed ebbero un'influenza immediata sugli autori di \"pulp magazine\", le riviste statunitensi di narrativa di genere: sulle pagine di \"Argosy\" Edgar Rice Burroughs pose le basi del \"planetary romance\" con \"Sotto le lune di marte\" (1911-1912), mentre Abraham Merritt si specializz\u00f2 nella narrativa di civilt\u00e0 perdute con \"Il pozzo della Luna\" (1919); Robert Ervin Howard cre\u00f2 per \"Weird Tales\" il sottogenere \"heroic fantasy\", esemplificato dai suoi cicli interconnessi di \"Kull di Valusia\" (1929-1930) e \"Conan il Cimmero\" (1932-1936), dalla saga di \"Jiriel di Joiry\" (1934-1939) di Catherine Lucille Moore e dai racconti di \"Hyperborea\" (1931-1958) di Clark Ashton Smith; su \"Unknown\" apparvero invece le avventure di \"Fafhrd e il Gray Mouser\" (1939-1988) di Fritz Leiber e quelle dell\"'Incantatore incompleto\" (1940-1954) composte da Lyon Sprague de Camp e Fletcher Pratt. Autori statunitensi non legati all'ambiente delle riviste furono invece James Branch Cabell con il romanzo picaresco \"Jurgen\" (1919), Charles Grandison Finney con il seminale \"dark fantasy\" \"Il circo del Dr. Lao\" (1934) ed Evangeline Walton con il \"fantasy\" mitologico \"L'isola dei potenti\" (1936). \nNell'immediato Dopoguerra il panorama editoriale statunitense fu dominato da opere di \"science fantasy\" spesso edite sulla rivista \"The Magazine of Fantasy and Science Fiction\", fra le quali spiccarono \"Il mondo oscuro\" (1946) di Henry Kuttner, \"Tre cuori e tre leoni\" (1953) e \"La spada spezzata\" (1954) di Poul Anderson, il \"Ciclo della Terra Morente\" (1950-1984) di Jack Vance (archetipo del sottogenere omonimo) e le antologie di Ray Bradbury \"Le auree mele del sole\" (1953) e \"Paese d'ottobre\" (1955); frattanto nel Regno Unito Tolkien diede alle stampe il suo secondo romanzo, \"Il Signore degli Anelli\" (1954-1955), che gli valse una candidatura al Premio Nobel per la letteratura e pose le basi del sottogenere \"high fantasy\" assieme a \"Le cronache di Narnia\" (1950-1956) di C.S. Lewis; il grande successo commerciale di Tolkien provoc\u00f2 un'autentica fioritura della letteratura fantasy, che numerosi scrittori sia europei sia nordamericani vollero sviluppare in direzioni inedite. Indubbiamente una fetta consistente di questi romanzieri imit\u00f2 in modo anche pedissequo la poetica di Tolkien, a partire da Terry Brooks fino ad arrivare a Robert Jordan, ma molti altri si dedicarono all'elaborazione di nuove forme narrative: \u00e8 il caso del \"science fantasy\" femminista di Andre Norton e Marion Zimmer Bradley, dei romanzi di costume di Ursula K. Le Guin ed Ellen Kushner, della giallistica di Randall Garrett e Steven Burst, della parodia letteraria di Terry Pratchett, delle favole macabre di Tanith Lee, dei romanzi ucronici di Brian Stableford e Tim Powers, del \"fantasy\" urbano di Charles de Lint e Neil Gaiman.\nDalla seconda met\u00e0 degli anni Novanta in poi, parte della letteratura \"fantasy\" ha adottato come pubblico di riferimento i lettori adolescenti e si \u00e8 specializzata nella forma del romanzo di formazione; entro questo filone hanno avuto grande successo l'eptalogia di \"Harry Potter\" (1997-2007) di J. K. Rowling, il \"Ciclo dell'eredit\u00e0\" (2003-2011) di Christopher Paolini e la pentalogia di \"Percy Jackson e gli dei dell'Olimpo\" (2005-2009) di Rick Riordan; di pari passo \u00e8 emerso nelle produzioni per adulti un gusto cinico e cruento, esemplificato dalle \"Cronache del ghiaccio e del fuoco\" (1996-in corso) di George R. R. Martin, dal \"Libro di Malazan dei Caduti\" (1999-2011) di Steven Erikson e dalla trilogia della \"Prima Legge\" (2006-2008) di Joe Abercrombie. Una terza corrente, affermatasi negli anni Duemila, \u00e8 l'ibridazione fra forme diverse di narrativa fantastica, gi\u00e0 anticipata nelle opere di Roger Zelazny, Michael Moorcock e Stephen King ed espressa dalle correnti letterarie dette \"slipstream\", \"new weird\" e \"bizarro fiction\"; fra i loro esponenti si registrano Jeff VanderMeer, Michael Swanwick, China Mi\u00e9veille, Carlton Mellick III, Mary Gentle, Clive Barker, Philip Pullman, Steph Swainston, Susanna Clarke e Alan Campbell.\n\u00c8 degno di nota che la letterata spagnola Ana Mar\u00eda Matute (1925-2014), candidata tre volte al Nobel per la letteratura, fosse di fatto un'autrice di \"fantasy\" mitico.\nIl fantasy in italiano.\nDopo la grande fioritura di poemi cavallereschi nel Rinascimento, il filone fantastico della letteratura italiana and\u00f2 man mano esaurendosi: in et\u00e0 barocca i poemi narrativi \"L'Adone\" (1623) di Giovan Battista Marino e \"La secchia rapita\" (1622-1630) di Alessandro Tassoni e il romanzo in prosa \"Calloandro\" (1640-1653) di Giovanni Ambrogio Marini riscossero un successo effimero; a fine Seicento l'Accademia dell'Arcadia promosse una riproposizione leziosa e meccanica di motivi della mitologia greca, a scapito di invenzioni originali; nel pieno Settecento il gusto arcadico fin\u00ec per imporsi anche entro il movimento neoclassico, in particolare con i melodrammi di Pietro Metastasio. Di conseguenza l'illuminismo italiano, focalizzato sul ruolo civile degli uomini di cultura, nutr\u00ec scarsa considerazione, se non esplicito disprezzo, per la letteratura \"disimpegnata\" d'argomento mitologico, e tale atteggiamento fu ereditato dal romanticismo italiano, pi\u00f9 interessato all'indagine storico-politica sul Medioevo che a quella puramente folklorica. \u00c8 indicativo in tal senso che le maggiori opere di argomento mitologico o fiabesco del primo Ottocento vennero non da autori romantici, bens\u00ec da scrittori di formazione classica ispirati dal filosofo Giambattista Vico (anzich\u00e9 dall'Arcadia): Ugo Foscolo con l\"Inno alle Grazie\" (1827) e Giacomo Leopardi con le \"Operette Morali\" (1824-1834). \nBisogn\u00f2 attendere il pieno Ottocento perch\u00e9 gli esiti fantastici del romanticismo anglofono giungessero in Italia attraverso la mediazione del decadentismo francese: gli scapigliati Arrigo Boito e Iginio Ugo Tarchetti inaugurarono un filone di narrativa dell'orrore battuto poi anche da Matilde Serao e Luigi Capuana; Ippolito Nievo, Carlo Dossi, Emilio Salgari, Ulisse Grifoni, Yambo e altri autori posero le basi di una fantascienza italiana; \"Le avventure di Pinocchio. Storia di un burattino\" di Carlo Collodi (1883) e \"Le novelle della nonna. Fiabe fantastiche\" (1893) di Emma Perodi introdussero nel paese il \"fantasy\" per l'infanzia; in et\u00e0 fascista Massimo Bontempelli e Alberto Savinio composero testi di realismo magico ispirati dal surrealismo francese e potenzialmente classificabili come \"fantasy\" per adulti, quali \"La scacchiera davanti allo specchio\" (1922) o \"La casa ispirata\" (1925); infine, a partire dalla Seconda Guerra Mondiale furono man mano pubblicati i capolavori di Dino Buzzati, Italo Calvino, Tommaso Landolfi, Guido Morselli e Giorgio Manganelli.\nQuesta tradizione di letteratura fantastica italiana, comunque, si dovette sviluppare in autonomia per buona parte del Novecento, in quanto l'embargo fascista sull'arte estera impediva un confronto diretto con la tradizione angloamericana, che stava vivendo la sua \"epoca d'oro\"; questo ritardo storico fu recuperato solo fra i tardi anni Cinquanta e i pieni Settanta grazie alla seminale antologia \"Le meraviglie del possibile\" (1959) edita da Giulio Einaudi Editore, cui fecero seguito le riviste \"Urania\" di Mondadori, \"Galassia\" de La Tribuna, \"Cosmo\" di Ponzoni e \"Nova SF*\" di Libra, fino ad arrivare alle collane di narrativa economica di Editrice Nord e Fanucci Editore; in particolare fu la traduzione delle opere di John Tolkien, a cura di Adelphi e Rusconi, a innescare l'interesse per il \"fantasy\" per adulti. Questo rinnovato contatto con la cultura d'Oltremanica fece dunque emergere un \"fantasy\" italiano direttamente ispirato dai modelli anglofoni, che da quel momento esistette in parallelo alla traduzione \"autoctona\" espressa da Buzzati, Calvino, Landolfi eccetera; i primissimi esponenti di questa nuova corrente furono Gianluigi Zuddas con il \"Ciclo delle Amazzoni\" (1978-1984) e Giuseppe Pederiali con la trilogia \"Le citt\u00e0 del diluvio\" (1978), \"Il tesoro del Bigatto\" (1980) e \"La Compagnia della Selva Bella\" (1982). \nTra gli autori italiani di \"fantasy\" contemporanei si possono citare, nel fantasy per pubblico adulto: Alberto De Stefano, Valerio Evangelisti, Francesco Dimitri, Alan D. Altieri, Mariangela Cerrino, Luca Tarenzi, Fabiana Redivo, Livio Gambarini e Anna Vivarelli; nel fantasy per l'infanzia, Silvana De Mari, Moony Witcher, Licia Troisi, Cecilia Randall, Luca Centi, Francesco Falconi, Egle Rizzo, Paola Zannoner e Pierdomenico Baccalario.Tra gli autori normalmente dediti alla narrativa realistica che si sono cimentati con successo anche col \"fantasy\" si ricordano invece Michele Mari, Laura Pugno, Vanni Santoni e Antonio Scurati. Per quanto riguarda la saggistica sul tema, analisi di rilievo vengono da Gianfranco de Turris, Marco Paggi, Paolo Gulisano, Franco Cardini, Mario Polia; va inoltre rimarcato il ruolo aggregativo della testata FantasyMagazine, attiva dal 2003.\nVa comunque registrato che fino alla seconda met\u00e0 del Novecento la critica letteraria italiana ha dedicato scarsa attenzione alla narrativa speculativa: nel primo Novecento l'\u00e9lite culturale italiana aderiva in massa alla dottrina estetica rigidamente realista di Benedetto Croce e non recep\u00ec le proposte in senso contrario mosse da D'Annunzio, Gozzano e Gramsci, pertanto tese a ignorare la pur fiorente tradizione autoctona, derubricandola a mera narrativa di consumo; secondo Antonio Scurati tale pregiudizio sarebbe per altro figlio di un pi\u00f9 ampio pregiudizio contro il romanzo in s\u00e9. Questa chiusura \u00e8 parzialmente venuto meno solo negli anni Duemila grazie alle riduzioni cinematografiche de \"Il Signore degli Anelli\", al successo globale di \"Harry Potter\" e alla vasta diffusione del genere \"fantasy\" nei media audiovisivi e ludici. \nSecondo il critico e biografo di Tolkien Edoardo Rialti, gli snodi cruciali della storia del fantasy italiano moderno sono il lavoro di apripista di Alan Altieri, il successo commerciale di Licia Troisi con le \"Cronache del mondo emerso\", le opere di Francesco Dimitri, su tutte \"Pan\", che per prime hanno definito uno stile non derivativo per il fantasy italiano, e la saga \"Terra ignota\" di Vanni Santoni, che ha saldato il filone popolare di matrice anglosassone con la pi\u00f9 antica tradizione italiana di fantastico colto.\nIl fantasy nei media ludici.\nNegli anni Settanta i designer di giochi di societ\u00e0 Gary Gygax e Dave Arneson pubblicarono per l'editore Tactical Studies Rules \"Dungeons &amp; Dragons\", il primo esempio commerciale di gioco di ruolo, e lo tematizzarono con un'ambientazione ibrida fra \"high fantasy\" e \"heroic fantasy\"; data l'influenza di \"Dungeons &amp; Dragons\" sui media ludici nel loro complesso, l'estetica fantasy si \u00e8 rapidamente diffusa dai giochi di ruolo anche nei giochi da tavolo (ad esempio \"Kingsburg\"), nei wargame tridimensionali (\"Warhammer Fantasy\") e nei videogiochi derivati dal gioco di ruolo cartaceo, quali i videogiochi d'avventura (\"LOOM\", \"Dragonsphere\"), i veri e propri videogiochi di ruolo a giocatore singolo (\"Final Fantasy\", \"The Elder Scrolls\"), i videogiochi di ruolo online nelle forme di MUD e MMORPG (\"Dark Age of Camelot\", \"World of Warcraft\") e in parte i videogiochi di strategia (\"Fire Emblem\", \"Heroes of Might and Magic\"). Va inoltre rimarcato che molti giochi a tema \"fantasy\" sono accompagnati da romanzi di merchandise appositamente commissionati, ad esempio nel \"franchise\" di \"Dungeons &amp; Dragons\" si distinguono la saga di \"Dragonlance\", scritta principalmente da Margaret Weis e Tracy Hickman, o il ciclo dei \"Forgotten Realms\" di R. A. Salvatore. Un caso di romanzo adattato con successo in videogioco \u00e8 invece rappresentato dalla \"Saga di Geralt di Rivia\" composta da Andrzej Sapkowski, che, gi\u00e0 celebre in area slava, ha raggiunto un successo globale grazie al sequel videoludico \"The Witcher\". \nI giochi di ruolo a tema \"fantasy\" hanno contribuito ad alimentare la popolarit\u00e0 del genere e gli hanno conferito una natura intrinsecamente transmediale."}
{"id": "23455", "revid": "1414061", "url": "https://it.wikipedia.org/wiki?curid=23455", "title": "Maring\u00e1", "text": "Maring\u00e1 \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Maring\u00e1."}
{"id": "23463", "revid": "91792", "url": "https://it.wikipedia.org/wiki?curid=23463", "title": "Pontremoli", "text": "Pontremoli (\"Apua\" in Latino, \"Puntr\u00e9mal\" nel dialetto della Lunigiana) \u00e8 un comune italiano di abitanti della provincia di Massa-Carrara in Toscana. Appartiene geograficamente e culturalmente alla regione storica della Lunigiana.\nGeografia fisica.\nPontremoli \u00e8 il comune pi\u00f9 settentrionale della Regione Toscana, adagiato nell'alta vallata del fiume Magra, alla confluenza con il torrente Verde e la Valle del Verde, all'estremit\u00e0 nord-occidentale della regione storica conosciuta come Lunigiana. Il centro si trova in una conca circondata da altorilievi collinari, ed \u00e8 ubicato su uno dei pi\u00f9 antichi percorsi che collegano la Val Padana con la Liguria e la Toscana, un tempo percorso della Via Francigena, ed ancor oggi tracciato di importanti infrastrutture viarie come l'Autostrada A15 e la linea ferroviaria Pontremolese, che collegano direttamente Parma con la Spezia.\n\u00c8 diviso in centro storico e Verdeno, la zona abitata costruita in tempi successivi al di l\u00e0 del torrente Verde.\nOrigini del nome.\nIn merito all'origine del nome, l'ipotesi pi\u00f9 accreditata \u00e8 dal latino \"\"pontem \"(o \"pons\") \"(populus) tremula\", dovuto alla presenza di un antico ponte, oggi inesistente, sul fiume Magra, probabilmente costruito in legno di \"Populus tremula\" (Pioppo tremolo), che gi\u00e0 compare nello stemma prima gentilizio, poi comunale, del paese. Altra ipotesi, \u00e8 che l'aggettivo \"tremula\"\" sia dovuto alla precariet\u00e0 del suddetto ponte, soggetto alle numerose alluvioni che, da sempre, interessano la zona\nDi altra origine, pi\u00f9 incerta, sono le numerose modificazioni dialettali del toponimo: la posizione di confluenza del torrente Verde, un affluente di destra del Magra che nasce poco distante al Passo dei Due Santi, verso la localit\u00e0 montana di \"Cervara\", diede origine alla cosiddetta Valle del Verde, in antico dialetto tosco-ligure \"verg\u00eama\", nome dialettale a sua volta derivante dai dislivelli montani di pietra arenaria dovuti alle numerose frane cui \u00e8 soggetto il luogo. Con l'espansione urbana del borgo poi, alcune sorgenti e polle d'acqua del suddetto torrente, dette \"i funtanin\", furono chiuse, ma il nome dialettale rimase per sempre conosciuto come \"funtanin d' verg\u00eama\", poi traslitterato in \"funt'erg\u00eama\", quindi \"funtre-g\u00ea-ma\", \"funtr\u00eama-l\" e riadattata in italiano \"puntremal\", \"pont-tremal\". Il toponimo dialettale si and\u00f2 formandosi nell'Alto Medioevo, tuttavia, ad oggi, non si sa ancora con certezza se alcuni documenti storici, come il diario di Sigerico di Canterbury, confermino la correttezza dell'interpretazione.\nGli abitanti di Pontremoli sono chiamati \"gosciari\" dagli altri lunigianesi per via della loro abitudine di urlare o avere la voce rauca.\nStoria.\nEt\u00e0 antica.\nI primi insediamenti umani risalirebbero al I millennio a.C.; ritrovamenti di antichi reperti megalitici antropomorfi, sparsi pi\u00f9 o meno in tutta la Lunigiana e meglio conosciuti come statue stele, oggi conservate nel museo dentro il\nsovrastante castello del Piagnaro, testimoniano la presenza di nuclei abitati almeno fino all'arrivo degli Etruschi, intorno al VII secolo a.C.. I fenomeni di mescolanze tra Etruschi e trib\u00f9 autoctone, diedero vita a quelle che furono identificate come popolazioni di Liguri Apuani.\nL'antica Apua.\nL'ipotesi che Pontremoli corrispondesse alla leggendaria \"Apua\", capitale dei Liguri Apuani, \u00e8 assai fondata gi\u00e0 ai tempi della tradizione umanistica. &lt;br&gt;Gli Apuani, dopo secoli di resistenza, furono sconfitti dai Romani nel II secolo a.C. e deportati nel Sannio perch\u00e9 con la loro guerriglia impedivano alle legioni l'occupazione del territorio circostante. Una parte di essi per\u00f2 riusc\u00ec a ritirarsi verso le montagne, rimanendo nascosta nel folto dei boschi e nelle valli impervie, nei loro primitivi insediamenti. \n&lt;br&gt;I resti dell'antica \"Apua\" sarebbero stati riconosciuti nei pressi di frazione \"Belvedere di Saliceto\", lungo il corso del fiume Magra, a circa 3 chilometri dall'odierno paese.\nIl toponimo \"Apua\" fu dato dagli stessi antichi romani, ma fu tuttavia ripreso da radici pi\u00f9 antiche e di origine incerta. Bisogna inoltre tener presente che gli antichi Liguri indicavano, con un nome, una comunit\u00e0 o un insieme di paesi (vedi ad es. gli odierni Zeri o Zignago o altri luoghi della Liguria).\nNel IV secolo dell'impero romano, \"Apua\" fu ripopolata dagli stessi Liguri, a volte chiamata col nome di \"Abbia\".\nOltre alle suddette trib\u00f9 liguri, Apua ha dato il nome anche alle vicine Alpi Apuane, che per\u00f2 fanno parte del subappennino toscano, posto pi\u00f9 a sud, e alla cosiddetta diocesi \"Apuana\".\nEt\u00e0 medievale.\nA partire dal VI secolo, il primo nucleo abitato del paese, che gi\u00e0 cominciava a chiamarsi \"Pons Tremulus\", fu soggetto alla dominazione longobarda ed annesso al feudo monastico dell'abbazia di San Colombano di Bobbio, vicino a Piacenza; a questi monaci si deve la costruzione dell'antica \"chiesa di San Colombano\" (demolita nel 1913). \n&lt;br&gt;Pi\u00f9 tardi Carlo Magno, nel 774, doner\u00e0 all'abate di Bobbio anche la selva di Montelungo, assieme ai territori dell'Alpe Adra della Val Petronio e al borgo marino di Moneglia che diverr\u00e0 cos\u00ec il porto del feudo monastico.\nIl monastero di Bobbio gestiva inoltre la Via degli Abati o \"Via Francigena di montagna\", cammino che gi\u00e0 in epoca longobarda metteva in comunicazione la citt\u00e0 di Bobbio (PC) con Pavia, capitale del Regno longobardo e Pontremoli, passando per Bardi e Borgo Val di Taro verso Lucca e Roma. &lt;br&gt;Il percorso veniva usato dagli abati e dai monaci dell'abbazia di Bobbio per recarsi in visita \"Ad limina Apostolorum\" al Papa o alla corte reale di Pavia e per il controllo e gli scambi con i vasti possedimenti del grande feudo monastico che dall'Oltrep\u00f2 pavese si estendevano fino alla Toscana. La via era percorsa anche dai sovrani longobardi e dagli imperatori del Sacro Romano Impero, dai religiosi e dai numerosi pellegrini che lasciavano testimonianza del loro passaggio al monastero bobbiese ed alla rete degli altri monasteri e xenodochia che li ospitavano.\nNel Medioevo il borgo di Pontremoli crebbe notevolmente soprattutto in relazione all'antica \"via Francigena\" di pellegrinaggio verso Roma e che attraversava l'intera Lunigiana procedendo dal Passo della Cisa. Nell'itinerario di Sigerico (scritto alla fine del X secolo), il borgo costituiva la XXXI tappa, ed era definito \"Pontremel\" dalla stessa antica arcidiocesi di Canterbury. Pi\u00f9 tardi, verso la met\u00e0 del XII secolo, un altro monaco benedettino, \"Nikul\u00e1s Bergsson \", provenendo dall'Islanda e diretto a Gerusalemme, seguir\u00e0 lo stesso percorso annotando la sua sosta in \"Pontremoli\" nella sua relazione Lei\u00f0arv\u00edsir.\nUn altro percorso medievale era la \"Via dei Monti\" (anche detta \"Via de Pontremolo\") che, attraverso la val di Vara, il Bardellone, Borghetto Vara e Brugnato, collegava Pontremoli all'approdo di Levanto.\nIl borgo di Pontremoli, favorito dalla configurazione montuosa del territorio circostante, divenne una repubblica indipendente tra il XII ed il XIII secolo.\n\"Per Alpem Bardonis Tusciam ingressus\", si diceva gi\u00e0 nell'Alto Medioevo di chi passava dalla \u00abPorta di Toscana\u00bb: cos\u00ec i Longobardi avevano definito la regione di Luni e tale la indic\u00f2 anche il grande imperatore Federico II, che visit\u00f2 pi\u00f9 volte Pontremoli e, nel febbraio del 1249, proveniente da Cremona, si trascinava appresso in catene Pier della Vigna, il fido consigliere caduto in disgrazia e protagonista del magnifico Canto XIII dell'Inferno. \nProprio in Pontremoli, \u00ab\"in platea ecclesie Sancti Geminiani\"\u00bb (Piazzetta S. Gemignano) lo fece crudelmente accecare..\nLa sua collocazione strategica fece di Pontremoli l'obiettivo di numerose contese tra varie Signorie italiane o straniere. \n&lt;br&gt;Il borgo pass\u00f2 sotto il dominio di diverse famiglie aristocratiche, fra cui quella dei Malaspina (nel 1319) e quella degli Antelminelli (nel 1322).\nAll'inizio del XIV secolo la rivalit\u00e0 tra le fazioni di guelfi e ghibellini culmin\u00f2 con la costruzione del grande campanile per separare i campi dei contendenti. \n&lt;br&gt;Nel 1331, Pontremoli fu venduta da Giovanni I di Boemia a Mastino II della Scala, signore di Verona, e successivamente (nel 1339) pass\u00f2 ai Visconti di Milano. Nel 1404 la propriet\u00e0 del borgo pass\u00f2 alla genovese famiglia Fieschi, per ritornare poi nel 1433 nuovamente sotto il governo del duca di Milano Filippo Maria Visconti che la don\u00f2 alla figlia Bianca Maria come dote per le sue nozze con Francesco Sforza.\nEt\u00e0 moderna.\nNel 1495 Pontremoli venne saccheggiata dalle truppe di Carlo VIII re di Francia, nonostante il territorio fosse dominio di Ludovico il Moro, nuovo Duca di Milano. Il saccheggio avvenne in occasione della funestadiscesa in Italia del re francese alla conquista del Regno di Napoli. Ricordo di questo evento \u00e8 la targa recentemente affissa alla base del campanile della vicina frazione di Mignegno.\nCome altre aree dell'Italia settentrionale, alla sconfitta di Ludovico il Moro anche Pontremoli divenne un possedimento francese, dal 1508 al 1522.\nNel 1526, nel quadro delle conquiste dell'imperatore Carlo V il paese fu concesso in feudo ai Fieschi che tuttavia, a seguito alla loro congiura contro Andrea Doria, ne furono spogliati e Pontremoli fu conferito a Ferrante I Gonzaga.\n&lt;br&gt;Pontremoli (circa 6.000 abitanti) rimase quindi controllato da un governatore spagnolo, fino a quando non venne acquistata dalla Repubblica di Genova nel novembre 1647 con i feudi imperiali di Giovagallo e di Castagnetoli, con la promessa di ratifica reale della Spagna entro sei mesi e la relativa approvazione imperiale al prezzo di 200.000 pezzi da otto. Tuttavia, alla scadenza dei sei mesi, Genova rescisse il contratto.\nTre anni dopo, Filippo IV di Spagna, nella sua qualit\u00e0 di Duca di Milano, vendette Pontremoli al granduca Ferdinando II de' Medici per la somma di 500.000 scudi. La citt\u00e0 entr\u00f2 quindi a far parte del Granducato di Toscana e rimase in questa condizione fino al 1847, ad eccezione del periodo napoleonico dal 1805 al 1814. \n&lt;br&gt;Con le riforme leopoldine nel 1777 Pontremoli divenne una comunit\u00e0 autonoma, sebbene sempre all'interno del Granducato di Toscana, e nel 1778 divenne ufficialmente una citt\u00e0. Nel 1797 divenne sede vescovile, rimasta autonoma fino al 1988, quando vi fu la creazione della nuova Diocesi di Massa-Carrara-Pontremoli, con gli stessi confini della provincia civile di Massa Carrara. \n&lt;br&gt;L'intera zona venne gravemente danneggiata da un terremoto nel 1834.\nNel 1847 Pontremoli e il suo territorio vennero annessi al ducato di Parma, in attuazione del trattato di Firenze del 28 novembre 1844, e vi rimase fino al 1859 e all'Unit\u00e0 d'Italia\nOnorificenze.\nPontremoli \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nNel comune di Pontremoli ci sono complessivamente 47 chiese censite dalla CEI, tra oratori e chiese parrocchiali&lt;/ref&gt;\nCultura.\nCucina.\nFra le principali specialit\u00e0 del posto si trovano:\nMusica.\nPontremoli ha dato il natale e l'ospitalit\u00e0 ad alcuni importanti personalit\u00e0 legate alla musica.\nInfrastrutture e trasporti.\nStrade.\nPontremoli \u00e8 raggiungibile in auto uscendo all'omonimo casello lungo l'Autostrada A15 Parma-La Spezia, oppure percorrendo la Strada statale 62 della Cisa.\nPer il trasporto su strada Pontremoli \u00e8 servita sia per i trasporti urbani sia per quelli extraurbani dai mezzi dell'azienda CAT, che la collegano alle altre citt\u00e0 e paesi della Lunigiana, a Massa e Carrara e alla Spezia.\nFerrovie.\nLa stazione ferroviaria di Pontremoli si trova lungo la linea Parma-La Spezia, percorsa da numerosi treni regionali tra i due capilinea ed anche da alcuni convogli a media percorrenza. Tale linea \u00e8 anche conosciuta come Pontremolese, proprio perch\u00e9 Pontremoli \u00e8 il centro pi\u00f9 importante che si affaccia su questa ferrovia e si trova in posizione quasi equidistante tra le due citt\u00e0 capolinea. Nel territorio comunale era presente anche un'altra piccola stazione denominata Grondola-Guinadi, ormai dismessa e relegata ad impianto di servizio in prossimit\u00e0 dell'accesso alla lunga galleria di valico (Galleria del Borgallo).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 G.S. Pontremolese 1919, che ha disputato campionati dilettantistici regionali\nLa societ\u00e0 Polisportiva Pontremolese milita in promozione.\nLa 2\u00aa tappa del Giro d'Italia 2004 si \u00e8 conclusa a Pontremoli."}
{"id": "23466", "revid": "1428919", "url": "https://it.wikipedia.org/wiki?curid=23466", "title": "Elsie Naumburg", "text": ""}
{"id": "23473", "revid": "2026341", "url": "https://it.wikipedia.org/wiki?curid=23473", "title": "Luciano Della Mea", "text": "Biografia.\nHa vissuto in orfanotrofio per sette anni fra Lucca e Pisa. Interrotti gli studi nel 1940 per andare volontario in guerra, \u00e8 stato per tre anni carrista nel Montenegro. Dopo l'8 settembre fu internato col suo reparto in un campo di concentramento in Germania. Rientrato in Italia a combattere nell'esercito della Repubblica Sociale Italiana, disert\u00f2 e si un\u00ec ai partigiani della VI divisione \"Giustizia e libert\u00e0\". Nel dopoguerra si iscrisse al PSI, poi nel 1964 al PSIUP. \u00c8 stato redattore dell\"'Avanti!\", di \"Mondoperaio\", di \"Mondo nuovo\", del \"Paese\", dei \"Quaderni Rossi\", di \"Nuovo impegno\", ecc.\nHa collaborato a diversi periodici militanti come la rivista \"Il Labriola\", \"Lotta di classe\" e \"La classe\". Inoltre \u00e8 stato consulente editoriale del Touring Club Italiano, di Nistri-Lischi, Feltrinelli, Bertani, Mazzotta, Jaca Book, Circolo del Pestival. Dal 1985 fu direttore della rivista politico-culturale Il Grandevetro, a cui continuer\u00e0 a collaborare attivamente fino alla morte. Con altri, nel 1998, fonda la rivista bimestrale \"InOltre\" Jaca Book.\nAttivista politico, ha vissuto intensamente la stagione dei movimenti della contestazione (1966-1973). \u00c8 stato direttore del periodico \"Il potere operaio\" (1966-1968) a cui collaboravano Adriano Sofri, Gian Mario Cazzaniga ed altri. Dopo la divisione del movimento Il potere operaio pisano, Della Mea \u00e8 stato tra i fondatori della Lega dei Comunisti. Nel 1972 fu tra i primi a organizzare la campagna nazionale di denuncia dell'assassinio di Serantini e a costituire il \"Comitato di Giustizia per Franco Serantini\".\nFra le sue molteplici attivit\u00e0 va ricordata quella a sostegno dei malati mentali, iniziata nel manicomio d'Arezzo con Agostino Pirella nel 1976, sulla base delle pratiche di Franco Basaglia. Sua la cura di diverse pubblicazioni di quel periodo, tra cui il libro dell'internata Adalgisa Conti \"Manicomio 1914. Gent. Dottore questa \u00e8 la mia vita\", da cui Cristina Crippa nel 1996 trasse lo spettacolo teatrale \"Lola che dilati la camicia\". Autore di molti volumi di saggistica, letteratura (\"Il Colonnello mi manda a dire\", Einaudi, 1958), teatro e poesia, era il fratello maggiore del cantautore politico Ivan Della Mea. Le sue ceneri riposano nel piccolo cimitero di Torre Alta."}
{"id": "23475", "revid": "5", "url": "https://it.wikipedia.org/wiki?curid=23475", "title": "Ericacee", "text": ""}
{"id": "23480", "revid": "123890331", "url": "https://it.wikipedia.org/wiki?curid=23480", "title": "Franco Mimmi", "text": "Biografia.\nLaureato in lettere all'Universit\u00e0 di Bologna, ha scritto per \"Il Resto del Carlino\", \"La Stampa\", \"Il Mondo\", \"Italia Oggi\", \"Il Corriere della Sera\", \"L'Espresso\", \"Il Sole-24 Ore\" e \"L'Unit\u00e0\".\nAlcuni suoi libri sono stati tradotti in tedesco, francese e spagnolo."}
{"id": "23495", "revid": "1833487", "url": "https://it.wikipedia.org/wiki?curid=23495", "title": "Casacanditella", "text": "Casacanditella \u00e8 un comune italiano di abitanti della provincia di Chieti in Abruzzo. Fa parte dell'Unione delle Colline Teatine.\nGeografia fisica.\nSorge su un colle spartiacque tra il fiume Foro ed il torrente Dendalo. Il territorio del comune \u00e8 esteso per 12,41\u00a0km\u00b2 su un'area collinare ricca di case sparse e nuclei abitativi.\nStoria.\nSimboli.\nLo stemma e il gonfalone del comune di Casacanditella sono stati concessi con decreto del presidente della Repubblica del 26 gennaio 1987.\nSociet\u00e0.\nTradizioni e folclore.\nIl 17 gennaio si tiene la festa delle \"farchie di Sant'Antonio\"."}
{"id": "23496", "revid": "72396", "url": "https://it.wikipedia.org/wiki?curid=23496", "title": "Papa Pio V", "text": "Teologo e inquisitore domenicano, oper\u00f2 per la riforma della Chiesa secondo i dettami del Concilio di Trento. Con san Carlo Borromeo e sant'Ignazio di Loyola \u00e8 considerato tra i principali artefici e promotori della Controriforma. Durante il suo pontificato furono pubblicati il nuovo \"Messale romano\", il \"Breviario\" e il \"Catechismo\", furono intraprese le revisioni della \"Vulgata\" e del \"Corpus Iuris Canonici\".\nIntransigente tanto nel governo dello Stato Pontificio quanto nella politica estera, fond\u00f2 la sua azione sulla difesa del Cattolicesimo dall'eresia e sull'ampliamento dei diritti giurisdizionali della Chiesa; nel tentativo di favorire l'ascesa al trono inglese della cattolica Maria Stuart, scomunic\u00f2 Elisabetta I d'Inghilterra.\nLa sua figura \u00e8 legata alla costituzione della Lega Santa e alla vittoriosa Battaglia di Lepanto (1571). Fu beatificato nel 1672 da papa Clemente X e canonizzato il 22 maggio 1712 da papa Clemente XI.\nBiografia.\nFamiglia e formazione.\nAntonio Ghislieri nacque a Bosco (oggi Bosco Marengo, in provincia di Alessandria; all'epoca villaggio appartenente alla diocesi di Tortona e al ducato di Milano) da Paolo e Dominina Augeri. A dispetto delle umili condizioni dell'infanzia e della prima giovinezza, apparteneva al ramo primogenito della nobile e potente famiglia bolognese dei Ghislieri, esiliata da Bologna nel contesto delle discordie civili per il predominio della citt\u00e0, essendo entrata in contrasto con la nascente signoria dei Bentivoglio. Suo bisnonno era infatti quel Lippo di Tomaso, ricco banchiere e notaio, che aveva appoggiato Baldassarre Canetoli nell'uccisione di Annibale I Bentivoglio nel 1445. Esiliato, Lippo si era portato a Bosco con il figlio Antonio, omonimo nonno del futuro pontefice.\nDopo i primi studi nel paese natale, Antonio entr\u00f2 a quattordici anni nel convento domenicano di Voghera, assumendo il nome di Michele. Comp\u00ec in seguito il noviziato presso il convento di Vigevano, ove emise i voti solenni nel 1519 e complet\u00f2 la sua formazione umanistica e teologica presso lo \"studium\" conventuale. Notato dai superiori per la straordinaria vivacit\u00e0 d'ingegno e per l'austerit\u00e0 di vita, fu mandato allo \"studium\" teologico dell'Universit\u00e0 di Bologna, dove ricevette una solida preparazione di stampo rigidamente tomista. Nel 1528 fu ordinato sacerdote a Genova dal cardinale Innocenzo Cybo.\nGli anni dell'insegnamento e gli incarichi nell'Ordine.\nI primi anni di ministero di fra' Michele furono dedicati all'insegnamento della teologia, di cui fu lettore nei conventi domenicani di Pavia, Alba e Vigevano. Dal 1528 al 1544 insegn\u00f2 inoltre Filosofia presso l'Universit\u00e0 degli Studi di Pavia e fu per breve tempo docente di Teologia presso l'Universit\u00e0 di Bologna.\nL'attivit\u00e0 di insegnamento fu accompagnata nel corso degli anni trenta da diversi incarichi di governo nell'Ordine domenicano: a Vigevano fu procuratore e priore del convento, quindi fu priore a Soncino, ad Alba e infine nuovamente a Vigevano. In questi anni si rec\u00f2 spesso fuori dai conventi per esercitare il ministero pastorale, predicare e giudicare controversie in alcuni capitoli provinciali. Nel luglio 1539 fu temporaneamente inviato a sovraintendere alla ricostruzione del convento domenicano dell'isola di Sant'Erasmo a Venezia. Nel 1542 fu scelto per rivestire la carica di definitore nel capitolo generale della provincia \"Utriusque Lombardia\" tenutosi a Roma. Dalla stessa assemblea risult\u00f2 eletto Superiore provinciale per la Lombardia, carica che ricopr\u00ec per pochi mesi fino all'ingresso nella Santa Inquisizione.\nLa carriera ecclesiastica.\nL'11 ottobre 1542 fu nominato commissario e vicario inquisitoriale per la diocesi di Pavia, ricevendo cos\u00ec il primo incarico nell'attivit\u00e0 a cui si sarebbe dedicato fino alla morte con tutte le sue energie. L'anno successivo, a Parma, si mise in luce pronunciando le conclusioni pubbliche del capitolo provinciale, consistenti in trentasei tesi contro l'eresia luterana.\nIn virt\u00f9 della sua esemplare condotta di vita, fu nominato inquisitore a Como (1550) e quindi, per volere di papa Giulio III, ebbe la stessa qualifica a Bergamo, dove fu incaricato di condurre un'inchiesta sul vescovo Vittore Soranzo, sospettato di eresia. Il 5 dicembre 1550 la residenza del Ghislieri fu presa d'assalto e l'inquisitore fu costretto alla fuga verso Roma, dove giunse il 24 dicembre riuscendo a consegnare al cardinale Gian Pietro Carafa l'incartamento relativo al Soranzo. Proprio grazie all'intercessione del cardinale Carafa, il Ghislieri fu nominato il 3 giugno 1551 commissario generale dell'Inquisizione romana, occupandosi da subito dei processi contro i cardinali Reginald Pole, Giovanni Morone e contro l'umanista fiorentino Pietro Carnesecchi.\nL'elezione a pontefice del cardinale Gian Pietro Carafa, suo protettore, nel Conclave del maggio 1555, segn\u00f2 un punto di svolta nel \"cursus honorum\" del Ghislieri. Paolo IV lo nomin\u00f2 presidente della commissione incaricata di redigere l'Indice dei libri proibiti e il 4 settembre 1556 lo nomin\u00f2 vescovo di Sutri e Nepi e inquisitore generale a Milano e in Lombardia. Fra' Michele ricevette l'ordinazione episcopale il 14 settembre dal cardinale Giovanni Michele Saraceni e l'anno successivo fu creato cardinale con il titolo di Santa Maria sopra Minerva, chiesa domenicana appositamente elevata a titolo cardinalizio.\nIl 14 dicembre 1558, in concistoro, Paolo IV nomin\u00f2 il cardinale Ghislieri \"Grande Inquisitore della Santa Romana e Universale Inquisizione\" con facolt\u00e0 illimitate e \"ad vitam\". L'anno successivo, alla morte del pontefice, il Ghislieri partecip\u00f2 al suo primo conclave, aderendo al partito vicino ai Carafa. Dopo aver sostenuto la candidatura del cardinale Antonio Carafa, appoggi\u00f2 Giovanni Angelo Medici, che fu eletto con il nome di Pio IV. Il Ghislieri fu confermato nel suo ruolo di inquisitore, ma le divergenze con il pontefice, distante dalla linea intransigente del predecessore, lo portarono a essere nominato vescovo di Mondov\u00ec il 17 marzo 1560, dove si trasfer\u00ec; prese possesso della diocesi il 4 giugno 1561.\nIl conclave del 1565-1566.\nAlla morte di Pio IV, entrato in conclave con il sostegno del cardinale Carlo Borromeo, Antonio Michele Ghislieri fu eletto il 7 gennaio 1566, incoronato il 17 gennaio (giorno del suo 62\u00ba compleanno) da Giulio Della Rovere, cardinale protodiacono e prese possesso della Basilica di San Giovanni in Laterano il 27.\nFu il terzo frate domenicano a salire al Soglio pontificio. Prima di lui erano stati eletti il cardinale Pietro di Tarantasia, che prese il nome di Innocenzo V (febbraio-giugno 1276) e il cardinale Nicola (o Niccol\u00f2) di Boccassio, che prese il nome di Benedetto XI (1303-1304). Dopo di lui un quarto domenicano, Pietro Francesco Orsini, verr\u00e0 eletto papa con il nome di Benedetto XIII (1724-1730).\nIl pontificato.\nRelazioni con le istituzioni della Chiesa.\nInquisizione romana.\nPio V scelse una nuova sede della congregazione, dopo che quella precedente era stata distrutta alla morte di Paolo IV. Tenne in elevata considerazione il lavoro degli inquisitori e alcune volte assistette personalmente alle riunioni. Riordin\u00f2 i poteri dei cardinali inquisitori nella bolla \"Cum felicis recordationis.\" Nel 1571 istitu\u00ec la Sacra Congregazione dell'Indice dei Libri Proibiti, attribuendole l'esclusivo compito di aggiornare l'elenco dei libri sottoposti alla censura ecclesiastica, separandolo dalle competenze dell'Inquisizione. Durante il suo pontificato si svolsero i processi agli umanisti Pietro Carnesecchi e Aonio Paleario, che si conclusero entrambi con una condanna a morte (rispettivamente nel 1567 e 1570). Nell'ambito della revisione del \"processo Carafa\" fu giustiziato il letterato Niccol\u00f2 Franco (cui \u00e8 attribuita tra l'altro una celebre pasquinata), impiccato sulla pubblica piazza l'11 marzo 1570).\nOrdini religiosi\nCon la lettera apostolica \"Lubricum vitae genus\" del 17 novembre 1568, il pontefice impose ai monaci eremiti riunitisi al seguito del sacerdote Filippo Dulcetti nel 1517 di entrare in qualche ordine gi\u00e0 approvato (e questi scelsero l'Ordine agostiniano). \nCon la Bolla \"Superna dispositione\" del 18 febbraio 1566 Pio V approv\u00f2 tutti i privilegi, le indulgenze e le grazie concesse all'Ordine Carmelitano, compreso il Privilegio Sabatino\nNel 1567 con il breve \"Superioribus mensibus\" il pontefice sottomise i Carmelitani ai vescovi che dovevanno essere assistiti nel loro compito da un piccolo gruppo di domenicani;\nNel 1566 promosse la costruzione del convento domenicano di Santa Croce e Ognissanti a Bosco Marengo, che nelle sue intenzioni avrebbe dovuto costituire il centro di una citt\u00e0 di nuova fondazione, nonch\u00e9 suo luogo di sepoltura.\nCon la bolla \"Illa nos cura\" (23 giugno 1568), Pio V impose al Capitolo di una Provincia la nomina di un Superiore provinciale proveniente da un'altra provincia. Inoltre, al fine di custodire le cappelle della Porziuncola, del Transito e del Roseto e di altri luoghi resi sacri dalla memoria di san Francesco, nonch\u00e9 per accogliere i tanti pellegrini che da ogni luogo si recavano a visitarli, nel 1569 diede ordine di edificare ad Assisi la grande Basilica di Santa Maria degli Angeli, completata poi nel 1679;\nCon la bolla \"Dum indefessae\" (1571) acconsent\u00ec alla raccolta di elemosine per il sostegno dell'ordine;\nPio V conferm\u00f2 i privilegi accordati alla \u00abSociet\u00e0 dei Crociati per la protezione dell'Inquisizione\u00bb e ordin\u00f2 loro di difendere le azioni dell'Inquisizione (1570). Stabil\u00ec che l'Ordine dei Santi Maurizio e Lazzaro mantenesse in generale i privilegi ottenuti prima del pontificato del predecessore Pio IV; inoltre conferm\u00f2 che l'elezione del Gran Maestro venisse fatta dai Cavalieri, sotto riserva di approvazione pontificia.\nRelazioni con gli ebrei e con i valdesi.\nL'istituzione del ghetto romano.\nSe la Spagna, la maggior potenza cattolica del tempo, aveva espulso gli ebrei dal proprio territorio rinunciando cos\u00ec a convertirli, la Santa Sede percorse una strada diversa. Pio V decise infatti di trattenere gli ebrei sul territorio italiano, puntando alla loro conversione.\nFu scelto il modello veneziano. Nella citt\u00e0 lagunare gli ebrei arrivati dopo le espulsioni spagnole, erano stati confinati su un'isola\nGli ebrei romani furono rinchiusi nel ghetto, situato in una specifica zona del rione Sant'Angelo, da cui furono espulsi i cristiani. Essi furono anche obbligati ad assistere a sermoni (tenuti da frati Domenicani) volti alla loro \"redenzione\". Quindi, nel progetto papale, la sperata conversione sarebbe arrivata al termine di un lungo processo di logoramento.\nIl 19 gennaio 1567 il pontefice pubblic\u00f2 la bolla \"Cum nos nuper\", con la quale revoc\u00f2 molte concessioni di Pio IV: obblig\u00f2 gli ebrei a vendere tutte le loro propriet\u00e0 e gli immobili acquistati durante il pontificato del predecessore.\nIl 26 febbraio 1569 pubblic\u00f2 la bolla \"Hebraeorum gens\", che sanc\u00ec l'espulsione di tutti gli Ebrei dallo Stato Pontificio, ad esclusione di coloro che accettavano di risiedere nei ghetti di Roma, Ancona e Avignone. Gli ebrei residenti nei centri pi\u00f9 prossimi a Roma emigrarono nel ghetto romano, che in pochi anni divenne sovrappopolato.\nLa Strage dei Valdesi di Guardia Piemontese.\nA capo del Sant'Uffizio, il cardinal Ghislieri, venuto a conoscenza che i valdesi di Calabria avevano fatto chiamare da Ginevra maestri protestanti, richiedendoli direttamente a Calvino, incaric\u00f2 il vescovo di Lesina Orazio Greco di indagare sulla dottrina dei valdesi e lo dot\u00f2 di poteri inquisitoriali. La relazione di Lesina conferm\u00f2 la gravit\u00e0 dei fatti, per cui i valdesi di Guardia Piemontese e di San Sisto furono assoggettati a provvedimenti forzosi, via via pi\u00f9 stringenti, dall'obbligo di ascoltare la predicazione, fino all'abiura. Anche dopo aver abiurato, alcuni continuarono a professare l'eresia e rifiutarono di portare l'abitello giallo con cui era obbligato a vestirsi chi aveva abiurato. A Guardia Piemontese e a San Sisto permase un clima di rivolta: alcuni fuggirono, mentre altri furono imprigionati. Intervennero le truppe del vicer\u00e9 di Napoli Pedro Af\u00e1n de Ribera: Gian Luigi Pascale, processato a Roma, fu arso sul rogo il 16 settembre 1560, per aver sedotto la popolazione di Guardia Piemontese ad abbracciare l'eresia. Il 9 febbraio 1561 il Sant'Uffizio emise un decreto che prevedeva molte limitazioni alle libert\u00e0 dei valdesi, che reagirono ribellandosi o fuggendo. Le truppe del vicer\u00e9, guidate da Marino e Ascanio Caracciolo, incendiarono i paesi, ma furono attaccate dalla popolazione di San Sisto in una stretta gola ed ebbero circa cinquanta perdite. I Caracciolo, entrati poi a Guardia Piemontese, condannarono a morte 150 valdesi per ribellione, porto d'armi ed eresia: 86 od 88 persone furono giustiziate l'11 giugno 1561. Altre centinaia furono imprigionate.\nRelazioni con i monarchi europei.\nL'intransigenza, l'inflessibilit\u00e0 e lo zelo di cui il Pontefice diede prova nelle relazioni con i potenti dell'Europa del tempo gli procurarono non pochi avversari. Il nuovo pontefice vide riconosciute le decisioni del Concilio di Trento in Italia, Germania, Polonia e Portogallo; tra i monarchi cattolici, solo il re di Francia oppose un diniego. Filippo II di Spagna recep\u00ec i decreti conciliari solo a patto che essi non contrastassero con le proprie prerogative regali.\nNel 1566 il Papa cre\u00f2 una rete di informatori formata da agenti dislocati presso tutte le corti europee e da sicari con lo scopo di contrastare i protestanti con tutti i mezzi. Fu denominata \u00abSanta Alleanza\u00bb ed \u00e8 considerato il primo servizio segreto pontificio.\nIl pontefice invi\u00f2 in Germania come legato pontificio il cardinale Gian Francesco Commendone, tentando d'impedire che l'imperatore Massimiliano II potesse sottrarsi alla giurisdizione della Santa Sede.\nPio V aiut\u00f2 Francesco II nella repressione degli Ugonotti. Nel 1569 invi\u00f2 6.000 uomini alla guida di Sforza I Sforza, conte di Santa Fiora.\nCaterina de' Medici, regina consorte di origine fiorentina, invi\u00f2 una lettera al pontefice (28 marzo 1569) in cui paventava il rischio che il conflitto avrebbe potuto degenerare in una guerra civile. Il pontefice ascolt\u00f2 il suo consiglio e acconsent\u00ec alla pace, che venne firmata l'8 agosto 1570 (Pace di Saint-Germain). Successivamente nomin\u00f2 nunzio in Francia l'esperto Anton Maria Salviati (gi\u00e0 vescovo di Saint-Papoul) e invi\u00f2 come legato apostolico il cardinal nipote Michele Bonelli.\nIl 25 febbraio 1570 il papa scomunic\u00f2 la regina d'Inghilterra Elisabetta I Tudor per eresia, giudicandola inoltre decaduta dal diritto di governare (\"Regnans in Excelsis\"). Con questa decisione la Santa Sede tronc\u00f2 le relazioni ufficiali con il Regno d'Inghilterra, che furono riprese solamente nel XX secolo.\nIl Papa appoggi\u00f2 la cattolica regina di Scozia, Maria Stuarda.\nContrasto all'espansionismo ottomano.\nNel 1571 gli ottomani conquistarono in successione le due citt\u00e0 principali dell'isola di Cipro: Nicosia e Famagosta, quest'ultima difesa eroicamente dal veneziano Marcantonio Bragadin che, dopo la resa, fu scuoiato vivo. Pio V, comprendendo come l'avanzata turca rappresentasse una minaccia per la libert\u00e0 dell'Europa, s'impegn\u00f2 tenacemente a organizzare una coalizione dei principali Paesi europei. Fu cos\u00ec costituita la Lega Santa (1571), che il pontefice pose sotto la protezione della Madre di Dio. La Lega Santa organizz\u00f2 la flotta che poi sconfisse gli ottomani nella famosa Battaglia di Lepanto (golfo di Corinto, 7 ottobre 1571). Due giorni prima dell'annuncio ufficiale, il papa avrebbe avuto per via soprannaturale la notizia della vittoria, comunicandola ai cardinali che erano a Roma in riunione con lui, e ordinando che le campane delle chiese romane suonassero a distesa.\nL'anno successivo, il 7 ottobre venne celebrato il primo anniversario della vittoria di Lepanto. Pio V consacr\u00f2 la vittoria ottenuta \u00ab...per intercessione dell'augusta Madre del Salvatore, Maria\u00bb, intitolando il giorno 7 ottobre a \u00abNostra Signora della Vittoria\u00bb, successivamente rinominata da papa Gregorio XIII in Nostra Signora del Rosario. Il Senato veneto fece dipingere la scena della battaglia nella sala delle adunanze con la scritta: \"Non la forza, non le armi, non i comandanti, ma il Rosario di Maria ci ha resi vittoriosi!\".\nGoverno dello Stato pontificio.\nIl documento pi\u00f9 importante per quanto riguarda l'amministrazione dei territori pontifici fu la bolla \"Admonet nos\" (29 marzo 1567), con la quale veniva dichiarata l'inalienabilit\u00e0 delle terre di pertinenza della Chiesa e il divieto di infeudarle. Oltre ad affermare i diritti della Chiesa, la bolla ebbe anche l'effetto di porre fine al periodo noto come \"grande nepotismo\", ovvero la cessione da parte del pontefice di ampie giurisdizioni ai propri parenti, una pratica che si era rivelata foriera di sperperi.\nRelazioni con gli altri Stati italiani.\nProhibitio alienandi et infeudandi civitates et loca Sanctae Romanae Ecclesiae.\nIl 23 maggio 1567 Pio V pubblic\u00f2 la bolla \"Prohibitio alienandi et infeudandi civitates et loca Sanctae Romanae Ecclesiae\". Con essa il papa vietava ai figli illegittimi l'investitura di feudi della Chiesa. Per alcune casate nobiliari, che amministravano feudi ecclesiastici come quella Estense, il provvedimento ebbe effetti decisivi. Quando il duca Alfonso II d'Este nel 1597 mor\u00ec senza discendenti diretti, il suo successore al soglio pontificio, papa Clemente VIII, disconobbe la condizione di discendente legittimo all'erede Cesare d'Este, gli rifiut\u00f2 l'investitura, lo scomunic\u00f2, e avoc\u00f2 allo stato pontificio il controllo della citt\u00e0 di Ferrara e dei suoi domini, attuando nel 1598 la devoluzione di Ferrara.\nElevazione del Ducato di Firenze a Granducato di Toscana.\nIl 21 agosto 1569 il pontefice accord\u00f2 a Cosimo I de' Medici il titolo di granduca di Toscana, premiandolo per lo zelo nella lotta contro l'eresia e per il suo impegno nella guerra in Francia contro gli Ugonotti. Ci\u00f2 d'altra parte non fu senza conseguenze nei rapporti con i re di Francia e Germania: Cosimo I, infatti, era loro vassallo e il conferimento del titolo avrebbe dovuto ottenere il preventivo assenso di entrambi. Massimiliano II, infatti consegn\u00f2 una protesta formale, cui il papa rispose nominando un'apposita commissione presieduta dal cardinale Giovanni Gerolamo Morone.\nPio V e la cultura.\nLotta al nepotismo.\nPio V fu rigido oppositore del nepotismo. Ai numerosi parenti accorsi a Roma con la speranza di qualche privilegio, Pio V disse che un parente del papa pu\u00f2 considerarsi sufficientemente ricco se non conosce l'indigenza. Siccome i cardinali ritenevano opportuna la presenza di un nipote del papa nel Collegio dei Principi della Chiesa, Pio V si lasci\u00f2 indurre a dare la porpora a Michele Bonelli, nipote di una sua sorella e domenicano pure lui, purch\u00e9 lo aiutasse nel disbrigo degli affari.\nA Paolo Ghislieri, figlio di suo fratello, permise invece di entrare nella milizia pontificia, ma lo cacci\u00f2 persino dallo Stato, appena seppe che coltivava illeciti amori.\nMorte e sepoltura.\nPio V, spossato da una grave ipertrofia prostatica di cui, per pudicizia, non volle essere operato, si spense la sera del 1\u00ba maggio 1572, all'et\u00e0 di 68 anni, dopo aver detto ai cardinali radunati attorno al suo letto: \u00abVi raccomando la santa Chiesa che ho tanto amato! Cercate di eleggermi un successore zelante, che cerchi soltanto la gloria del Signore, che non abbia altri interessi quaggi\u00f9 che l'onore della Sede Apostolica e il bene della cristianit\u00e0\u00bb. Spesso \u00e8 riportato erroneamente che egli sia il primo Papa a vestire di bianco, volendo indossare l'abito dei domenicani anche dopo l'elezione a Sommo Pontefice; in realt\u00e0 i Papi indossavano gi\u00e0 da secoli la talare bianca e papa Pio V si limit\u00f2 a indossare il saio bianco del suo Ordine sotto le vesti papali.\nFu sepolto nella Basilica Vaticana. Il 9 gennaio 1588 le sue spoglie furono trasferite nella Basilica di Santa Maria Maggiore a Roma.\nPio V rimane l'unico piemontese ad essere stato elevato al soglio di Pietro nei primi duemila anni di cristianesimo (nel terzo millennio \u00e8 salito al Soglio pontificio papa Francesco, che peraltro \u00e8 piemontese solo di ascendenza).\nCanonizzazione e culto.\nNel 1616 papa Paolo V, su istanza dell'Ordine domenicano, firm\u00f2 il decreto di autorizzazione dell'istruttoria ordinaria, dando cos\u00ec inizio al processo canonico di beatificazione di Pio V. Nel 1624 papa Urbano VIII acconsent\u00ec ad aprire i processi che riconobbero la fama di santit\u00e0 del papa e otto miracoli, di cui due compiuti in vita. Esaminati ed approvati i fascicoli processuali dalla Sacra Congregazione dei Riti, Pio V fu beatificato da papa Clemente X il 1\u00ba maggio 1672.\nNel 1695 il maestro generale dell'Ordine dei Predicatori Antonin Cloche richiese l'esame di altri due miracoli: le guarigioni della bambina paralitica Margherita Massi e di Isabella Ricci, in pericolo di vita a causa di un aborto spontaneo. Approvata la relazione dei miracoli presentata dal cardinale Giovanni Maria Gabrielli in concistoro il 4 agosto 1710, Pio V fu canonizzato nella Basilica di San Pietro il 22 maggio 1712 da papa Clemente XI insieme ad Andrea Avellino, Felice da Cantalice e Caterina da Bologna.\nLa sua festa liturgica fu fissata al 5 maggio e ancora si celebra in questa data nella messa tridentina; nel 1969, con la riforma del calendario liturgico, la ricorrenza fu degradata a memoria facoltativa e fissata al 30 aprile. Pio V \u00e8 l'unico pontefice proclamato santo in un periodo di ben sei secoli, cio\u00e8 tra Celestino V (1313) e Pio X (1954).\nConcistori per la creazione di nuovi cardinali.\nPapa Pio V durante il suo pontificato ha creato 21 cardinali nel corso di 3 distinti concistori.\nCanonizzazioni.\nPio V il 18 dicembre 1570 proclam\u00f2 santo Ivo di Chartres (1040-1115).\nCon la bolla \"Mirabilis Deus\", l'11 aprile 1567 proclam\u00f2 Tommaso d'Aquino dottore della Chiesa, imponendo a tutte le universit\u00e0 lo studio della \"Summa Theologiae\" e promuovendo nel 1570 l'edizione dell'opera omnia del santo.\nIl 20 settembre 1568 dichiar\u00f2 inoltre dottori della Chiesa Basilio il Grande, Atanasio il Grande, Giovanni Crisostomo e Gregorio Nazianzieno.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "23497", "revid": "120749003", "url": "https://it.wikipedia.org/wiki?curid=23497", "title": "Paramo", "text": ""}
{"id": "23502", "revid": "2039709", "url": "https://it.wikipedia.org/wiki?curid=23502", "title": "Egira", "text": "L'\u00e8gira (: ; in arabo \u0647\u062c\u0631\u0629 \"hijra\" 'emigrazione') indica l'esodo di Maometto, assieme ai primi devoti musulmani, dalla natia Mecca alla volta di Yathrib.\nPi\u00f9 propriamente, \"hijra\" indica la rottura dei vincoli tribali: fatto particolarmente grave, il quale esponeva a gravissimo rischio tutti coloro che a qualsiasi titolo avessero abbandonato nella penisola araba il loro gruppo tribale.\nUna Piccola Egira fu organizzata gi\u00e0 nel 614 da Maometto, profeta dell'Islam, verso l'Etiopia, per mettere in salvo un gruppetto assai contenuto di fedeli musulmani maggiormente esposto alle ritorsioni e alle angherie operate contro di loro dai parenti o da membri della trib\u00f9 dei Quraysh ostili alla loro nuova fede.\nL'egira per antonomasia \u00e8 quella che organizz\u00f2 nel 622 lo stesso Maometto verso la citt\u00e0-oasi di Yathrib, poi rinominata Medina (propriamente \"Mad\u012bnat al-Nab\u012b\", \"Citt\u00e0 del Profeta\"). Ci\u00f2 fu la conseguenza non solo della crescente ostilit\u00e0 dei suoi concittadini che temevano di veder danneggiati i propri interessi commerciali e vilipesa la propria fede, ma anche per il fatto che le trib\u00f9 di Yathrib gli avevano proposto di assumere il ruolo \"super partes\" di \"\u1e25akam\" (arbitro) per gestire i rapporti ostili tra le varie comunit\u00e0 dell'oasi (cosa che egli fece varando la costituzione di Medina).\nUn certo numero di fedeli ripet\u00e9 il trasferimento a Medina della settantina di musulmani e del loro profeta, facendolo loro assumere la qualifica di \"muh\u0101jir\u016bn\", ossia di \"coloro che hanno effettuato l'Egira\").\nL'allontanamento dalla Mecca dell'esigua comunit\u00e0 di fedeli ebbe luogo per successivi scaglioni. A prendere per ultimi la via di Yathrib furono Maometto stesso e il suo migliore amico (e, dopo la morte del Profeta, suo successore, o \"khal\u012bfa\", \"califfo\"), Ab\u016b Bakr.\nI due, prevedendo che i loro nemici li avrebbero cercati innanzi tutto sugli itinerari che dalla Mecca portavano a Yathrib (distante circa 340 km), si nascosero invece in una caverna sul monte Thawr, a sud della Mecca. Secondo il racconto un provvidenziale intervento divino avrebbe fatto in modo che un ragno intessesse su tutta l'apertura della caverna una visibile tela, cos\u00ec da convincere gli inseguitori (che, dopo le prime inutili ricerche dei fuggiaschi, non trascurarono pi\u00f9 di investigare anche a meridione della loro citt\u00e0) che al suo interno non poteva essere entrato nessuno da vari giorni.\nDopo tre giorni i due - approvvigionati dalla figlia maggiore di Ab\u016b Bakr, Asma' bint Abi Bakr - ne uscirono e, grazie al liberto musulmano di Ab\u016b Bakr, \u02bf\u0100mir b. Fuhayra e al beduino pagano \u02bfAbd All\u0101h b. Arqa\u1e6d in funzione di guida, intrapresero il viaggio verso la citt\u00e0-oasi di Yathrib su due dromedari, percorrendo sentieri meno noti e battuti, giungendo a Yathrib, dopo aver fatto una breve sosta nel sobborgo meridionale di Qub\u0101\u02be, il 12 Rab\u012b\u02bf I, equivalente al 24 settembre del 622.\nDi fatto, pi\u00f9 che rappresentare una \"fuga\", l'egira di Maometto sanc\u00ec la nascita del primo nucleo di uno stato islamico. \u00c8 in considerazione di ci\u00f2 che il 622, l'anno in cui questo trasferimento ebbe luogo, venne poi prescelto - si dice all'epoca del secondo califfo \u02bfOmar ibn al-Kha\u1e6d\u1e6d\u0101b - come inizio del calendario islamico, basato su una scansione temporale di tipo perfettamente lunare. Il 1\u00b0 \"muharram\" dell'anno 1, inizio di questa era, corrisponde al 16 luglio 622. L'egira si svolse invece tra il 26 safar (9 settembre) e il 12 Rabi' I (24 settembre).\nL'espressione \"data dell'egira\" (AH, \"annus hegirae\" o semplicemente E. o \"h.\") indica quindi una data che si basa su questo tipo di calendario e negli studi specialistici essa precede quella gregoriana, separata da un trattino. Per il ragguaglio fra gli anni del calendario islamico (\"h.\") e quelli giuliani o gregoriani (\"g.\"), si utilizza il rapporto h=(g\u2212622)\u2219 33/32."}
{"id": "23505", "revid": "124123", "url": "https://it.wikipedia.org/wiki?curid=23505", "title": "Angelina Cabras", "text": "Biografia.\nDopo aver conseguito la laurea in Matematica presso l'Universit\u00e0 di Torino nel 1924 e in Fisica, tre anni pi\u00f9 tardi, presso l'Universit\u00e0 di Cagliari insegn\u00f2 per alcuni anni in diverse scuole superiori, tra cui l'Istituto Tecnico Industriale di Cagliari. Fu quindi assistente di Fisica matematica presso l'Universit\u00e0 di Cagliari, ma lasci\u00f2 il posto nel 1931 dopo aver ottenuto la cattedra di ruolo presso l'Istituto industriale di Intra. Nello stesso anno consegu\u00ec la libera docenza in Meccanica razionale. Insegn\u00f2 Istituzioni di Matematiche e Meccanica razionale (dal 1941 al 1946) presso l'Universit\u00e0 di Cagliari.\nNella sua carriera si occup\u00f2 della teoria matematica della misura delle induttanze, di relativit\u00e0 e di meccanica del corpo rigido in spazi non euclidei ad \"n\" dimensioni."}
{"id": "23506", "revid": "125056945", "url": "https://it.wikipedia.org/wiki?curid=23506", "title": "Antonio Caccianino", "text": "Biografia.\nAllievo del celebre matematico Paolo Frisi (1728-1784), nel 1796 venne eletto, insieme al Parini, al Verri e ad altri dotti, per l'ordinamento della Municipalit\u00e0 di Milano. Fu capo battaglione del corpo degli ingegneri militari istituito dalla Repubblica Cisalpina, e quindi capo della direzione generale del genio militare in Lombardia. Fece parte dell'accademia militare Cisalpina e fu amico del Volta, del Parini, del Monti, dell'Isimbardi, dell'Appiani, del Bossi, del Mascheroni e di moltissimi altri.\nFu socio dal 1808 dell'Accademia di Scienza Lettere ed Arti di Modena e dal 1812 dell'Istituto Lombardo di Scienze e Lettere. Fu anche scrittore della Scuola di Artiglieria a Modena.\nMor\u00ec a Milano dove fu sepolto nel cimitero di San Gregorio fuori da Porta Venezia, non pi\u00f9 esistente."}
{"id": "23507", "revid": "767487", "url": "https://it.wikipedia.org/wiki?curid=23507", "title": "Gaetano Cacciatore", "text": "Biografia.\nFiglio di Niccol\u00f2 Cacciatore, direttore dell'Osservatorio astronomico di Palermo, studi\u00f2 prima al Collegio Nautico e quindi presso la Regia Universit\u00e0. Nel 1835 fu nominato assistente dell'Osservatorio. Alla morte del padre nel 1841 ne divenne il direttore ed ebbe insieme la cattedra di astronomia presso l'Universit\u00e0. Promosse la pubblicazione di un \"Annuario astronomico\".\nAvendo partecipato ai moti del 1848 come deputato del parlamento siciliano che vot\u00f2 per la decadenza dal trono dei Borboni perse le sue cariche e si occup\u00f2 per alcuni anni di ingegneria mineraria. Fu reintegrato come direttore dell'Osservatorio dopo il 1860 e vi rimase fino alla morte. Arricch\u00ec la strumentazione scientifica e organizz\u00f2 un osservatorio meteorologico distinto da quello astronomico. Fond\u00f2 inoltre una nuova rivista, il \"Bullettino del Regio Osservatorio\". Pubblic\u00f2 un volume sull'eclissi avvenuta in Sicilia il 22 dicembre 1870."}
{"id": "23508", "revid": "183694", "url": "https://it.wikipedia.org/wiki?curid=23508", "title": "Federico Cafiero", "text": "Biografia.\nLaureatosi all'Universit\u00e0 di Napoli con lode nel 1939, si perfezion\u00f2 all'Istituto Nazionale di Alta Matematica di Roma. Insegn\u00f2 analisi nelle universit\u00e0 di Roma, Napoli, Catania, Pisa e alla Scuola Normale, chiamatovi da Sandro Faedo. Alla morte di Renato Caccioppoli, di cui era stato allievo prediletto, fece ritorno a Napoli per succedergli nella cattedra.\nL'attivit\u00e0 di ricerca fu incentrata sulle equazioni differenziali ordinarie, la teoria fine delle funzioni reali di variabile reale e, soprattutto, sulla teoria della misura e dell'integrazione. In particolare studi\u00f2 misure intese come funzioni additive d'insieme e di misure in insiemi astratti. Insieme ad Antonio Zitarosa fond\u00f2 una collana editoriale di analisi matematica (\"Quaderni\") presso l'editore napoletano Liguori."}
{"id": "23510", "revid": "123557394", "url": "https://it.wikipedia.org/wiki?curid=23510", "title": "Lingue austronesiane", "text": "La famiglia delle lingue austronesiane comprende oltre 1\u00a0200 lingue parlate in una vasta area geografica compresa fra Madagascar, Sud-est asiatico, Formosa e Oceania da una serie di etnie imparentate tra loro e collettivamente note come popoli austronesiani.\nIl termine \"Austronesia\" deriva dalla lingua greca antica e significa \"isole meridionali\".\nOrigine.\nLa scoperta della famiglia linguistica maleo-polinesiaca precede quella delle lingue indoeuropee (stabilita a partire dal XIX secolo con certezza). Nel 1706, il linguista Hadrian Reland scopr\u00ec la parentela linguistica fra l'idioma di Futuna, la lingua malese e la lingua malgascia, partendo dal glossario redatto da Jacob Le Maire a Futuna. L'esistenza di una famiglia linguistica viene riconosciuta definitivamente nel \"Catalogo delle Lingue\" di Lorenzo Herv\u00e1s y Panduro nel 1784.\nNel 1834, la famiglia, estesa fino all'Isola di Pasqua, viene battezzata come \"maleo-polinesiaca\" dal linguista Wilhelm von Humboldt nel \"\u00dcber die Kawi-Sprache auf der Insel Java\" (1836-1839). Le lingue melanesiane furono considerate a parte, anche per pregiudizi razziali, dagli studi del linguista Otto Dempwolff (1920), nonostante lo studio di Robert Henry Codrington del 1885.\nSolo alla fine del XX secolo \u00e8 stata individuata la parentela delle lingue maleo-polinesiache con quelle formosane. Per indicare questa nuova e pi\u00f9 grande famiglia \u00e8 stato coniato il termine di \"lingue austronesiane\" (dal latino auster = 'vento del Sud' e dal greco n\u00easos = 'isola').\nLa linguistica comparativa, appoggiata da rinvenimenti archeologici, ha ricostruito (seppur con molti dubbi e divergenze) quello che si ritiene fosse la lingua proto-austronesiana che avrebbe dato appunto origine alla suddetta famiglia linguistica e che si pensa fosse parlata nell'odierna Cina sud-orientale, da cui gli antenati austronesiani si spostarono emigrando prima a Formosa e poi sulle altre isole.\nClassificazione.\nLa struttura interna delle lingue austronesiane \u00e8 particolarmente complessa. La famiglia consiste di molte lingue strettamente imparentate con un ampio numero di continua dialettali, rendendo difficile il riconoscimento di confini tra gruppi diversi. Tuttavia \u00e8 chiaro che la maggior diversit\u00e0 linguistica si trova tra le lingue formosane e che quella minore \u00e8 invece sulle isole del Pacifico. Questa situazione supporta un'espansione della famiglia da Taiwan o dalla Cina. La prima classificazione estesa che riflette ci\u00f2 \u00e8 Dyen (1965).\nIl lavoro fondamentale sulla classificazione delle lingue di Formosa e, per estensione, la struttura di primo livello dell'austronesiano, \u00e8 quello di Blust (1999). Formosanisti eminenti (linguisti specializzati in lingue formosane) contestano alcuni dei suoi dettagli, ma resta il punto di riferimento per gli attuali analisi linguistiche, come si riporta di seguito. Le lingue maleo-polinesiache sono spesso incluse nel ramo formosano orientale di Blust a causa della loro livellamento comune del proto-austronesiano *t, *C a /t/ e *n, *N a /n/, il loro mutamento di *S /h/ e vocaboli come ad esempio *lima \"cinque\" che non sono attestate in altre lingue formosane.\nSembra che ci siano state due grandi migrazioni di lingue austronesiane che coprirono rapidamente una vasta porzione di territori, risultando in pi\u00f9 gruppi locali con poca struttura a larga scala. Il primo \u00e8 stato il maleo-polinesiano, distribuito in tutte le Filippine, Indonesia, e la Melanesia. Le lingue maleo-polinesiane centrali sono simili le une alle altre, non a causa di stretti rapporti genealogici, ma piuttosto perch\u00e9 riflettono forti effetti di substrato di lingue non austronesiane. La seconda migrazione fu quella delle lingue oceaniche in Polinesia e Micronesia (Greenhill, Blust &amp; Gray 2008).\nOltre al maleo-polinesiano, sono largamente accettate tredici famiglie formosane. Il dibattito si concentra soprattutto intorno alle relazioni interne di queste famiglie. Delle classificazioni qui presentati, Blust (1999) collega due famiglie nel gruppo dei piani occidentali, due in pi\u00f9 in un gruppo formosano nordoccidentale e tre in un gruppo formosa orientale, mentre Lee (2008) unisce inoltre anche cinque famiglie in un gruppo formosano settentrionale. L'Austronesian Basic Vocabulary Database (2008) accetta il gruppo settentrionale, rifiuta quello orientale, unisce lo tsouico e il rukai (due lingue altamente divergenti) e collega il maleo-polinesiano con il paiwan in un gruppo paiwanico. Ross (2009) divide lo tsouico, e osserva che tsou, rukai e puyuma non rientrano nelle ricostruzioni del proto-austronesian.\nAltri studi hanno presentato la prova fonologica per una famiglia paiwanica ridotta contenente il paiwanico, il puyuma, il bunun, l'amis e il maleo-polinesiano, ma ci\u00f2 non si riflette nel vocabolario. I popoli formosani orientali basay, kavalan e amis condividono un racconto che li vede provenienti originariamente da un'isola chiamata Sinasay o Sanasay (Li 2004). Gli amis, in particolare, sostengono di essere venuti da est e di essersi stabiliti tra i puyuma, come gruppo servile (Taylor 1888).\nEthnologue.\nLe lingue austronesiane si dividono in 10 rami, di cui nove si parlano a Taiwan e alcune isole vicine. Vengono raggruppate nelle lingue formosane, senza alcuna parentela con la lingua cinese. Le lingue ancora presenti a Taiwan mostrano grandi differenze fra loro. L'altro ramo \u00e8 chiamato maleo-polinesiaco che ingloba tutte le altre lingue della famiglia. Questo ramo si suddivide in due sottogruppi: il gruppo occidentale parlato da circa 300 milioni di persone e quello orientale parlato da circa un milione di persone.\nSuddivisione della famiglia austronesiana:\nParentele con altre famiglie.\nAlcuni linguisti credono che le lingue tai-kadai debbano essere collocate all'interno della famiglia austronesiana. Altri ritengono che vi sia una parentela con le lingue sino-tibetane. Altri invece hanno sostenuto una relazione con le lingue austroasiatiche, formando una famiglia austrica. Nessuna di queste teorie ha avuto approvazione dalla comunit\u00e0 scientifica.\nDescrizione linguistica.\nLe lingue maleo-polinesiane usano la reduplicazione (procedimento morfologico consistente nella ripetizione di tutto o parte di una parola) per esprimere il plurale e tutte le lingue austronesiane hanno una entropia linguistica bassa, i testi sono abbastanza ripetitivi in relazione alla frequenza dei suoni. La maggior parte non usa gruppi di consonanti (come [str] o [mpl]) e ha un numero di vocali ridotto (di solito 5: a, e, i, o, u)."}
{"id": "23511", "revid": "183694", "url": "https://it.wikipedia.org/wiki?curid=23511", "title": "Pasquale Calapso", "text": "Biografia.\nNacque da Catello e da Giulia Vinaigre. Nel 1900 si laure\u00f2 all'Universit\u00e0 di Palermo sotto la guida di Francesco Gerbaldi e successivamente divenne suo assistente. Dal 1914 tenne la cattedra di Analisi all'Universit\u00e0 di Messina.\nFu uno dei maggiori esponenti della geometria differenziale in Italia ed i suoi lavori si sono collegati con quelli di Luigi Bianchi, Gaston Darboux, Claude Guichard, Alphonse Demoulin e Luther Eisenhart.\nFin dall'et\u00e0 di 10 anni si dedic\u00f2 alla musica ed \u00e8 stato un buon pianista; ha fondato l'Orchestra filarmonica di Messina e di essa \u00e8 stato per molti anni direttore."}
{"id": "23513", "revid": "116215112", "url": "https://it.wikipedia.org/wiki?curid=23513", "title": "Angelo Caloger\u00e0", "text": "Biografia.\nNacque da Liberale, nobile di Corf\u00f9, e Giustina Labarvellon, di origini francesi. Il padre si era distinto nelle guerre contro i Turchi e, stabilitosi a Padova, ricopr\u00ec alcuni incarichi amministrativi. Successivamente pass\u00f2 a Venezia dove ottenne la cittadinanza.\nPadre camaldolese dal 1716, fu dapprima bibliotecario presso San Michele di Murano e quindi padre priore del monastero di San Giorgio Maggiore. Fu attivo nell'opera di divulgazione letteraria e scientifica.\nNegli anni 1725-26 fu il principale compilatore della \u00abBiblioteca universale\u00bb, compendio dei pi\u00f9 rinomati giornali esteri.\nNel 1728, con l'appoggio di Antonio Vallisneri, inizi\u00f2 la pubblicazione della \"Raccolta d'opuscoli scientifici e filologici\", proseguita poi, dal 1755, con il titolo di \"Nuova raccolta d'opuscoli scientifici e filologici \", che continuer\u00e0 fino al quarantaduesimo tomo del 1787. Nel primo tomo, dopo un esplicito riconoscimento del valore della cultura moderna, veniva pubblicato il \"Progetto ai letterati d'Italia per iscrivere le loro vite\" di Giovanni Artico conte di Porc\u00eca, seguito dalla \"Vita di Giambattista Vico scritta da s\u00e9 medesimo\" e poi, nel secondo tomo, dall'autobiografia di Pier Jacopo Martello. \nNel 1762 fond\u00f2 insieme a padre Giacomo Rebellini il giornale \"Minerva ossia Nuovo giornale dei letterati d'Italia\", che prosegu\u00ec le pubblicazioni fino al 1767 in opposizione alla \"Frusta letteraria\" di Giuseppe Baretti.\nScrisse, inoltre, le \"Memorie intorno alla vita di M. Luca De Renaldis vescovo di Trieste consigliere intimo dell'imperadore Massimiliano I e suo ambasciatore a molte corti sovrane d'Europa\", stampate a Venezia nel 1753."}
{"id": "23516", "revid": "122423177", "url": "https://it.wikipedia.org/wiki?curid=23516", "title": "Campano da Novara", "text": "Biografia.\nTra i pi\u00f9 importanti scienziati e matematici del secolo XIII (anche Ruggero Bacone lo cit\u00f2 come uno dei pi\u00f9 grandi matematici a lui contemporanei), Campano \u00e8 conosciuto anche come Johannes Campanus (che \u00e8 tuttavia anche il nome di un Johannes Campanus anabattista belga del Cinquecento).\nNel 1255 aveva pubblicato un'edizione latina degli \"Elementa geometriae\" di Euclide ed un importante commento all'opera, introducendo un sistema di calcolo degli angoli del pentagono. Il testo, in 15 libri, fu utilizzato per circa due secoli e sar\u00e0 stampato a Venezia nel 1482 (\"Preclarissimus liber elementorum Euclidis\"). L'opera si basa su una traduzione in lingua araba dell'originale testo greco. Campano ebbe inoltre probabilmente presente la traduzione latina eseguita intorno al 1120 da Adelardo di Bath.\nFu cappellano di papa Urbano IV (in un documento delle Curia del 1261 pontificia se ne attesta la presenza e se ne parla come di uno dei quattro migliori matematici viventi) e medico personale di papa Bonifacio VIII e viaggi\u00f2 in Arabia e in Spagna. Su ordine dello stesso Urbano IV (1261-1264) egli si occuper\u00e0 anche di astronomia e realizzer\u00e0 la \"Theorica Planetarum\", nella quale descrisse geometricamente i moti dei pianeti e il modo per realizzare un planetario. I dati sui pianeti sono tratti dall\"Almagesto\" e dalle \"Tavole Toledane\" dell'astronomo arabo Azarquiel (al-Zarq\u0101l\u012b).\nDopo trent'anni di presenza nella curia pontificia a contatto con i maggiori filosofi naturali dell'epoca, raccolse un enorme patrimonio immobiliare, stimato alla morte da un ambasciatore aragonese in pi\u00f9 di 12\u00a0000 fiorini: una ricchezza legata con ogni probabilit\u00e0 alla sua attivit\u00e0 di medico. Negli ambienti curiali fu assai fortunata una benefica pillola da lui fabbricata, di cui poi si lesse la ricetta nel \"Breviarium Praticae\". Si ricorda anche una sua splendida dimora presso a Viterbo, in una zona di bagni termali, nella quale abit\u00f2 negli ultimi anni della sua vita.\nDi lui ci restano l\"Abbreviatio equatorii planetarum\", il \"Canon pro minutionibus et purgationibus\", il \"Computus maior\", il \"Tractatus de sphera\", il \"De computo ecclesiastico\", un \"Calendarium\", i commenti ad Euclide e all'Almagesto. Secondo una recente ipotesi sarebbe a lui attribuibile anche lo \"Speculum astronomiae\", importantissimo catalogo di opere astrologiche, che distingueva magia lecita dall'illecita. Da lui prende il nome un sistema di domificazione in astrologia. Gli \u00e8 inoltre stato intitolato il cratere Campano, all'estremo sud-occidentale del Mare Nubium, sulla Luna."}
{"id": "23518", "revid": "306856", "url": "https://it.wikipedia.org/wiki?curid=23518", "title": "Luigi Campedelli", "text": "Biografia.\nNasce nel capoluogo della Garfagnana da Aristide ed Emma Pardi; qui trascorre gli anni giovanili, mentre compie poi gli studi secondari all'Istituto Tecnico di Lucca. Si iscrive poi all'Universit\u00e0 di Pisa dove ha come docente Eugenio Bertini; successivamente si trasferisce all'Universit\u00e0 di Roma, dove si laurea in matematica sotto la guida di Federigo Enriques con una tesi pubblicata dall'Accademia dei Lincei.\nInizia subito dopo la sua carriera accademica come assistente di Guido Castelnuovo. Nel 1934 ottiene la cattedra di Geometria Analitica e Proiettiva all'Universit\u00e0 di Cagliari; nel 1937 si trasferisce all'Universit\u00e0 di Firenze, dove insegna fino alla fine della carriera accademica nel 1973. Entro l'Universit\u00e0 fiorentina \u00e8 Preside della facolt\u00e0 di architettura e, per un decennio, pro-rettore. La morte lo coglie pienamente attivo, come membro della commissione del Ministero della Pubblica Istruzione per la stesura di nuovi programmi di Matematica per la scuola media.\nI suoi interessi di ricerca hanno riguardato la geometria algebrica e in particolare lo studio delle superfici, studio al quale era stato avviato da Federigo Enriques. Con Enriques ha pubblicato il trattato \"Lezioni sulla teoria delle superfici algebriche\". Con il suo nome sono chiamate le superfici generali di genere geometrico 0 da lui trovate nel 1932.\nLa sua attivit\u00e0 didattica lo port\u00f2 a sviluppare un forte impegno educativo e, a partire dall'inizio della sua docenza fiorentina, a scrivere vari testi scolastici ampiamente adottati e apprezzati. Intorno al 1949 si collocano le prime pubblicazioni su questioni pedagogiche pi\u00f9 generali riguardanti gli insegnamenti scientifici. In questo ambito egli si impegn\u00f2 anche sul piano organizzativo: fu presidente della Consulta del Centro Didattico Nazionale di studi e documentazione di Firenze e presidente della Commissione Italiana per l'Insegnamento della Matematica (CIIM) dell'Unione matematica italiana (UMI).\nRiconoscimenti.\nGli \u00e8 stato dedicato l'I.T.C.G. di Castelnuovo di Garfagnana."}
{"id": "23520", "revid": "367445", "url": "https://it.wikipedia.org/wiki?curid=23520", "title": "Sovrani britannici", "text": "Questa \u00e8 una lista di sovrani britannici, ovvero di coloro che hanno seduto su uno dei troni dei vari regni esistiti sulle Isole britanniche.\nDelimitazione storica e geografica.\nPi\u00f9 precisamente, si intendono per monarchie esistite sulle isole britanniche:\nNel 1328, alla morte di Carlo IV, re di Francia, suo nipote Edoardo III d'Inghilterra reclam\u00f2 il trono francese. I monarchi inglesi prima e britannici poi, da allora sino al 1800 si fregiarono del titolo di Re o Regina di Francia. Fin dal 1559 i monarchi inglesi prima e britannici poi hanno avuto anche il titolo di Governatore supremo della Chiesa d'Inghilterra.\nPer i piccoli regni che esistettero prima della formazione di Inghilterra, Scozia o Galles, si veda:\nComplicazioni con i titoli e lo stile.\nI titoli reali sono sempre complicati perch\u00e9 in alcuni casi vengono usati nomi di regni che esisteranno ufficialmente solo successivamente, oppure si tratta di regni gi\u00e0 esistenti ma senza adozione immediata del titolo reale.\nL'elenco di monarchi qui di seguito non pu\u00f2 essere esaustivo. La successione di molti troni spesso non \u00e8 passata dolcemente da padre a figlio; mancanza di eredi, guerre civili, assassinii ed invasioni hanno condizionato l'ereditariet\u00e0 in modi che un semplice elenco non pu\u00f2 mostrare. Le relazioni che formano le pretese al trono sono annotate come le conosciamo, e sono indicate le date di regno.\nElenco dei sovrani nella storia delle isole britanniche.\nRe d'Inghilterra, re di Scozia e re d'Irlanda.\nNel 1603, alla morte di Elisabetta I d'Inghilterra, Giacomo VI di Scozia eredit\u00f2 il trono inglese. Da allora, Inghilterra, Scozia e Irlanda ebbero lo stesso Sovrano.\nRe di Gran Bretagna e re d'Irlanda (1707-1800).\nNel 1707 l'Atto di Unione unisce il Regno d'Inghilterra e il Regno di Scozia nel Regno di Gran Bretagna.\nRegno Unito di Gran Bretagna e Irlanda (1801-1922).\nNel 1801, con l'Atto di Unione, il Regno di Gran Bretagna e il Regno d'Irlanda furono uniti nel Regno Unito di Gran Bretagna e Irlanda.\nRegno Unito di Gran Bretagna e Irlanda del Nord (1922-attuale).\nNel 1922 lo Stato Libero d'Irlanda lascia il Regno Unito. Il nome del regno venne emendato nel 1927 per riflettere il cambiamento, assumendo cos\u00ec la denominazione di \"Regno Unito di Gran Bretagna e Irlanda del Nord\"."}
{"id": "23521", "revid": "439868", "url": "https://it.wikipedia.org/wiki?curid=23521", "title": "Giacomo Candido", "text": "Biografia.\nNel 1897 si laurea a Pisa e poi inizia ad insegnare: prima nel Liceo di Galatina, poi in quello di Campobasso e nel 1927 fonda quello di Brindisi.\nCollabora al \"Periodico di Matematica\" e fonda la rivista \"La Matematica elementare\".\nNel 1934 fonda la sezione pugliese di Mathesis.\n\u00c8 ricordato anche per i suoi studi sulla storia della matematica.\nIdentit\u00e0 di Candido.\nCandido ide\u00f2 l'identit\u00e0 che porta il suo nome per dimostrare che \ndove Fn \u00e8 l'n-esimo numero di Fibonacci.\nL'identit\u00e0 di Candido \u00e8"}
{"id": "23522", "revid": "183694", "url": "https://it.wikipedia.org/wiki?curid=23522", "title": "Francesco Paolo Cantelli", "text": "Biografia.\nSi laure\u00f2 in matematica nel 1899 all'Universit\u00e0 di Palermo con una tesi sulle meccaniche celesti e negli anni successivi i suoi campi d'interesse riguardarono l'astronomia; lavor\u00f2 fino al 1903 presso l'Osservatorio astronomico di Palermo.\nDal 1903 al 1923 Cantelli lavor\u00f2 come attuario presso l'Istituto di Previdenza della Cassa Depositi e Prestiti. Durante questi anni svolse ricerche in matematica finanziaria e attuariale e cominci\u00f2 ad approfondire la teoria della probabilit\u00e0, che divenne presto il suo principale campo di ricerca.\nTra il 1916 e il 1917 contribu\u00ec alla teoria della convergenza stocastica e nel 1918 estese la legge dei grandi numeri di \u00c9mile Borel basandosi sulla disuguaglianza di Cantelli.\nNel 1930 fond\u00f2 il \"Giornale dell'Istituto Italiano degli Attuari\" conducendolo fino al 1958. Tale organo divenne una delle principali riviste scientifiche nel campo della statistica a livello mondiale.\nNell'ambito dei suoi interessi in astronomia, utilizz\u00f2 le informazioni astronomiche presenti nella \"Divina Commedia\" per mostrare che il viaggio immaginario di Dante si svolse nell'anno 1301.\nFu socio nazionale dell'Accademia nazionale dei Lincei dal 1950."}
{"id": "23525", "revid": "183694", "url": "https://it.wikipedia.org/wiki?curid=23525", "title": "Ettore Caporali", "text": "Biografia.\nSi iscrisse all'Universit\u00e0 di Roma, dove studi\u00f2 con Giuseppe Battaglini e Luigi Cremona e nel 1875 si laure\u00f2 in matematica sotto la supervisione dello stesso Cremona. Successivamente si dedic\u00f2 all'insegnamento medio per alcuni anni. Nel 1878, a soli 23 anni, fu nominato professore straordinario di Geometria Superiore all'Universit\u00e0 di Napoli. Nel 1884 divent\u00f2 professore ordinario. Si suicid\u00f2 nel 1886 a soli 31 anni, convinto che le sue capacit\u00e0 intellettuali stessero declinando.\nTra i suoi allievi va ricordato Pasquale Del Pezzo.\nScrisse una dozzina di scritti sulla geometria e qualche manoscritto pubblicato postumo. Gli argomenti trattati in questi suoi scritti sono le curve algebriche piane, le superfici di 3\u00ba e di 5\u00ba ordine, la geometria dello spazio rigato e molte altre cose.\nMembro dell'Accademia delle Scienze di Napoli, fu corrispondente dell'Accademia dei Lincei."}
{"id": "23527", "revid": "144796", "url": "https://it.wikipedia.org/wiki?curid=23527", "title": "Juan Caramuel y Lobkowitz", "text": "Biografia.\nNacque a Madrid da Lorenzo Caramuel, un aristocratico fiammingo il cui padre, Eugenio, si era trasferito in Spagna come ministro di Carlo V, e da Caterina Frisse Lobkowitz, legata da rapporti di parentela sia con la casa reale danese che con la nobile famiglia boema dei Lobkowitz (ovvero Lobkowicz).\nFanciullo prodigio, gi\u00e0 in tenera et\u00e0 conosceva l'astronomia, insegnatagli dal padre e le lingue orientali. Dottore in filosofia a 15 anni, entr\u00f2 nell'ordine cistercense. Nel 1626 insegnava teologia a Salamanca, nel 1638 si laure\u00f2 in teologia a Lovanio. Nel 1645 and\u00f2 a Vienna come ambasciatore presso l'imperatore Ferdinando III, che ne utilizz\u00f2 l'abilit\u00e0 di ingegnere militare, gi\u00e0 dimostrata nel 1635 a Lovanio contro il duca d'Orange e a Frankenthal contro i Francesi. Nominato vicario generale di una ricca abbazia di Praga, introdusse in Austria il canto gregoriano. Nel 1648 difese Praga assediata dagli Svedesi, alla testa di un corpo di volontari, formato di ecclesiastici. Chiamato a Roma nel 1655 da papa Alessandro VII, fu nominato consultore delle congregazioni del Santo Uffizio e dei Riti, dove le sue opinioni incontrarono poco favore. Nominato vescovo di Campagna, nel Regno di Napoli, vi fond\u00f2 tra il 1657 e il 1660 una stamperia, dalla quale uscirono volumi con bei caratteri, frontespizi ornati, illustrazioni originali: cre\u00f2 anche una \"Typographia Episcopalis Satrianensis\" (distrutta) e un'altra a Sant'Angelo Le Fratte, attiva nel biennio 1664-65. Di l\u00ec, obbedendo agli ordini della Santa Sede e del vicer\u00e9 di Napoli, la riport\u00f2 a Campagna, dove abbondante fu la produzione.\nNel 1673 fu promosso alla sede di Vigevano, dove progett\u00f2 la nuova facciata della cattedrale, priva di rapporti con le dimensioni e la posizione della chiesa retrostante, ma stupenda chiusura scenografica della piazza Ducale. A Vigevano Caramuel fond\u00f2 nel 1681 una stamperia, provvista di caratteri latini, greci, ebraici, siriaci, arabi, etiopici. Il suo interesse alla tipografia \u00e8 documentato dall'opera \"Syntagma de arte typographica\" (Lione, 1664): un opuscolo di 15 pagine in cui egli tratta molti temi: scrittura, carta, arte tipografica, uomini addetti, generi di caratteri, stampa a due colori, dedicatoria, prologo e indici, licenza e censura, bozze, esemplari, lavoro dei tipografi, correzione apostolica, limiti della tolleranza. \u00abCaramuel fu un maestro dell'Arte tipografica di fama universale, poich\u00e9 i precetti fissati nel \"Syntagma\", elaborati a S. Angelo e stampati a Lione, in un'epoca in cui non esistevano opere similari, ebbero larga diffusione in quasi tutti i Paesi d'Europa.\u00bb\nCaramuel scrisse pi\u00f9 di 70 opere, molte delle quali in parecchi volumi e si occup\u00f2 di tutto lo scibile; matematica, astronomia, scienze naturali, teologia, filosofia, grammatica, musica, meccanica, fortificazioni, diritto canonico e pubblico, storia; scrisse versi ed opere mistiche; leggeva 24 lingue, invent\u00f2 una lingua universale a segni, una nuova terminologia per la filosofia e la teologia, costru\u00ec degli automi, ecc.\nGrande esperto di Cabala, Caramuel premise un \"Iudicium\" alla traduzione in ebraico della \"Summa contra Gentiles\" realizzata da Giuseppe Ciantes (1657). Nel \"Iudicium\" uno dei pi\u00f9 duri e sistematici attacchi alle speculazioni cabbalistiche in area cattolica, \u00abCaramuel (che ha di mira soprattutto la dottrina dell'inconoscibilit\u00e0 di Dio) condanna tali speculazioni non soltanto come empie, ma anche e soprattutto come assurde. \u00abErgo videant Rabbini, si veritatem amant, ad quem magnas, et manifestas impietates, &amp; absurditates eos haec \u05e7\u05b7\u05d1\u05b8\u05bc\u05dc\u05b8\u05d4\u200e, Cabala, seu Theologia Sublimis, &amp; Secreta reducat. Quid enim aut absurdius aut indignius homine rationali, quam asserere \"Deum non esse Deum\", &amp; tamen hoc ex Rabbinorum male pexis sententijs euidenter deducitur\u00bb.\u00bb\nCaramuel era in attivo rapporto epistolare con i pi\u00f9 famosi studiosi dell'epoca: i filosofi Ren\u00e9 Descartes e Pierre Gassendi; lo scienziato gesuita Athanasius Kircher; il frate cappuccino ceco e astronomo Antonius Maria Schyrleus de Rheita, il medico boemo Jan Marek Marci, papa Alessandro VII (Fabio Chigi), che era un grande ammiratore del suo lavoro; l'astronomo belga Godefroy Wendelin, il teologo Antonino Diana, Giovanni Battista Hodierna, Johannes Hevelius, Tommaso Cornelio, Valeriano Magni, Juan Eusebio Nieremberg e molti altri. Fu socio dell'Accademia degli Investiganti.\nL'opera di matematico.\nNella \"Mathesis biceps\" del 1670 espose i principi generali della rappresentazione dei numeri usando una base diversa da 10, che si inserisce nel quadro della ricerca che infine porter\u00e0 al calcolo binario. Propose inoltre un metodo per la trisezione degli angoli e svilupp\u00f2 un proprio sistema di logaritmi. Infine studi\u00f2 un sistema per determinare la longitudine sulla base della posizione della luna.\nCaramuel dimostr\u00f2 un interesse pionieristico per la probabilit\u00e0 (cio\u00e8 per l\u2019\u00abaleae geometria\u00bb, come allora si diceva), un settore nuovo della matematica che nel 1657 aveva visto, dopo le iniziali ricerche del Pascal e del Fermat, la prima sistematica esposizione del calcolo fatta da Christiaan Huygens nel \"De ratiociniis in ludo aleae\". Una lunga sezione del secondo volume della \"Mathesis nova\" del 1670 (\"Kybeia, qu\u00e6 Combinatori\u00e6 genus est, de Alea, et ludis fortun\u00e6 serio disputans\") tratta di combinazioni, giochi, lotterie e include una ristampa integrale del \"De ratiociniis\" dell'Huygens.\nGenealogia episcopale.\nLa genealogia episcopale \u00e8:"}
{"id": "23529", "revid": "1632387", "url": "https://it.wikipedia.org/wiki?curid=23529", "title": "Gerolamo Cardano", "text": "Poliedrica figura del Rinascimento italiano, \u00e8 noto anche come Girolamo Cardano e con il nome in latino \"Hieronymus Cardanus\". Riconosciuto come il fondatore principale della probabilit\u00e0, coefficiente binomiale e teorema binomiale, a lui si deve anche la parziale invenzione della serratura, della sospensione cardanica - che permette il moto libero, ad esempio, delle bussole nautiche ed \u00e8 alla base del funzionamento del giroscopio - e della riscoperta del giunto cardanico.\nBiografia.\nNacque a Pavia, figlio illegittimo del nobile Fazio Cardano, un giurista esperto nella matematica tanto da essere consultato da Leonardo da Vinci su alcuni problemi di geometria.\nFazio, all'et\u00e0 di 56 anni, conobbe a Milano la trentaseienne vedova, madre di tre figli, Chiara Micheri (o de Micheriis) di cui s'innamor\u00f2 iniziando con questa, che viveva con la famiglia del defunto marito, una relazione clandestina che port\u00f2 al concepimento di un quarto figlio. Fazio per non essere coinvolto nello scandalo preg\u00f2 un suo amico di Pavia, il patrizio Isidoro Resta, affinch\u00e9 assumesse Chiara come governante nella sua casa. Prima che la donna partorisse, i suoi tre figli morirono quasi contemporaneamente di peste e Chiara tent\u00f2 allora di abortire, senza riuscirci, del nascituro che ebbe il nome di Gerolamo e che lasci\u00f2 scritto nella sua autobiografia:\nIl piccolo Gerolamo contrasse la peste dalla sua balia, che ne mor\u00ec, e fino a tre anni fu allevato da altre nutrici a Maniago. Chiara, la sorella e il figlio sopravvissuto furono trasferiti a Milano da Fazio che and\u00f2 ad abitare con loro solo quando Gerolamo ebbe sette anni, et\u00e0 in cui prese ad accompagnare il padre nei suoi viaggi d'affari ma, essendo fisicamente delicato di salute, si ammal\u00f2 gravemente. Solo dopo una lunga convalescenza pot\u00e9 riprendere a viaggiare con il padre dedicandosi nel frattempo, in modo saltuario, agli studi nei quali ebbe modo di eccellere per le sue doti quando, a 17 anni, pot\u00e9 iscriversi all'Universit\u00e0 di Pavia e successivamente a quella di Mantova per studiare medicina e matematica, contrariamente ai desideri del padre che avrebbe preferito avviarlo agli studi giuridici.\nNel 1524 Gerolamo, lasciata Milano in preda alla peste e sconvolta dalla guerra franco-spagnola, si trasfer\u00ec all'Universit\u00e0 di Padova e si laure\u00f2 a Venezia nelle \"arti liberali\" conseguendo nel 1526 il dottorato in medicina.\nA Padova Cardano fu oggetto dell'astio che molti docenti avevano nei confronti di quello studente geniale ma dal carattere scontroso e talora offensivo:\nNel frattempo a Milano era morto Fazio che aveva regolarizzato la sua convivenza sposando Chiara.\nNon potendo tornare a Milano per l'epidemia e la guerra, Gerolamo prese dimora per quasi sei anni a Piove di Sacco dove, guarito dall'impotenza sessuale di cui aveva sofferto, spos\u00f2 nel 1531 Lucia Bandarini, una giovane del paese, che gli diede tre figli: nel 1534 Giovanni Battista, nel 1537 Chiara, e nel 1543 Aldo, per poi morire ancora giovane nel 1546.\nDal 1529 Gerolamo, che aveva tentato invano l'iscrizione nel Collegio dei Nobili Fisici di Milano che gliela rifiutava per il suo status di figlio illegittimo, dov\u00e9 esercitare la sua professione in provincia: a Gallarate.\nNel 1534, con l'aiuto del senatore milanese Filippo Archinto, ottenne la cattedra per l'insegnamento della matematica presso le scuole Piattine di Milano, dove aveva insegnato anche il padre. La sua fama di esperto dottore si accrebbe per aver risanato alcuni membri della famiglia Borromeo. Dovette rifiutare alcuni incarichi di prestigio perch\u00e9 non retribuiti fino a quando finalmente nel 1539 fu ammesso nel Collegio dei medici di Milano.\nNel 1543 accett\u00f2 di ricoprire la cattedra di medicina all'Universit\u00e0 di Pavia dove insegn\u00f2 sino al 1551 mentre rifiut\u00f2 le offerte che gli venivano reiterate dal papa Paolo III e dal re di Danimarca. Nel 1552 si rec\u00f2 in Scozia per curare, con esiti positivi, l'arcivescovo di Edimburgo John Hamilton (1512-1571), malato d'asma. Cardano intu\u00ec probabilmente la natura allergica della malattia proibendo al prelato di usare cuscini e materassi di piume. Per aumentare la sua fama \u00abvolle fare l'oroscopo all'arcivescovo e al re, e lesse nelle stelle un futuro radioso per entrambi. Il primo fu impiccato quasi subito dai riformatori, e il secondo mori di tubercolosi l'anno dopo.\u00bb Rientrato a Milano nel 1553 rifiut\u00f2 le prestigiose e ben retribuite offerte del re di Francia e della regina di Scozia.\nNel 1560 Cardano fu colpito da un doloroso avvenimento riguardante il figlio Giovanni Battista, medico anche lui, che, nonostante gli avvertimenti del padre, aveva voluto sposare nel 1557 una giovane povera e di cattivi costumi: Brandona Seroni. Per necessit\u00e0 economiche Giovanni Battista aveva dovuto coabitare con i parenti della moglie avviando una convivenza caratterizzata dalla nascita successiva di tre figli e da continui litigi dovuti anche alle infedelt\u00e0 della moglie che egli decise di uccidere, con la complicit\u00e0 di una serva, facendole mangiare una focaccia avvelenata con l'arsenico. Arrestato subito per uxoricidio nel febbraio del 1560, Giovanni Battista confess\u00f2 il delitto e dopo un veloce processo, nonostante la difesa con tutti i mezzi messa in atto dal padre, fu condannato alla decapitazione avvenuta nell'aprile dello stesso anno.\nGerolamo, convinto che la durezza della condanna fosse dovuta all'invidia dei suoi colleghi, per sfuggire alle malevole voci che lo accusavano di intrattenere rapporti illeciti con i suoi allievi, nel 1562 si trasfer\u00ec a Bologna dove, con l'aiuto del cardinale Borromeo, ottenne la cattedra di medicina. Nel frattempo la vita di Gerolamo venne ulteriormente amareggiata dalla condotta scapestrata del figlio Aldo che lo diffamava per tutta la citt\u00e0 e che arriv\u00f2 a derubarlo cos\u00ec che il padre dovette denunciarlo alle autorit\u00e0 che espulsero il figlio dal territorio bolognese. A questa disgrazia si aggiunse inaspettata la notizia che si stava preparando contro di lui un'accusa di eresia tanto che il cardinale Giovanni Morone gli consigli\u00f2 di lasciare il pubblico insegnamento. Questa misura prudenziale non valse per\u00f2 a salvare Gerolamo che la sera del 6 ottobre del 1570 fu arrestato per eresia assieme al suo discepolo Rodolfo Silvestri che non volle abbandonare il maestro.\nNon si conoscono le accuse che gli erano rivolte dall'Inquisizione; tuttavia Cardano si era distinto per una certa imprudenza nei confronti della Chiesa, governata dal severo papa Pio V, per aver compilato un oroscopo di Ges\u00f9, la cui vita cos\u00ec sarebbe stata decisa dalle stelle, scritto l'encomio di Nerone, persecutore dei cristiani, e soprattutto per i suoi confidenziali rapporti con i circoli protestanti frequentati dal suo allievo Silvestri, dal genero e dall'editore e tipografo dei suoi libri. Nonostante le testimonianze a suo favore di quasi tutti i suoi allievi, Cardano fu messo in carcere e poi agli arresti domiciliari sino al 18 febbraio 1571 quando la Sacra Congregazione tramite l'inquisitore di Bologna, Antonio Baldinucci, gli impose la professione dell'abiura prima in forma grave (\"de vehementi\") \"coram populo\" e successivamente in forma meno infamante (\"coram congregationem\").\nCardano si sottopose docilmente all'abiura promettendo in una lettera a papa Pio V di non insegnare pi\u00f9 pubblicamente (la cattedra all'universit\u00e0 gli era stata intanto tolta) e di non pubblicare altre opere.\nLasciata Bologna nel settembre del 1571 Cardano si trasfer\u00ec, sotto la diretta protezione del papa Pio V, a Roma dove fu ben accolto ma gli fu negata una pensione che gli fu invece assegnata nel 1573 dal papa Gregorio XIII che era stato suo collega all'Universit\u00e0 di Bologna; in cambio, per mostrare la sua riconoscenza, Cardano distrusse 120 suoi scritti giudicandoli caotici e sconnessi.\nNel 1575 Cardano fu ammesso al Collegio dei medici romano ma egli prefer\u00ec esercitare assai poco la sua professione ritirandosi a vita privata e dedicandosi alla composizione in lingua latina della sua biografia \"De vita propria\", pubblicata postuma nel 1643.\nIl 13 settembre 1576 Cardano mor\u00ec. Non si conosce il luogo della sua sepoltura: sappiamo che egli avrebbe voluto essere sepolto a Milano, ma non fu possibile dare esecuzione alla sua volont\u00e0 a causa della peste che aveva nuovamente colpito la citt\u00e0.\nIl pensiero.\nIl punto focale della filosofia di Cardano \u00e8 il concetto rinascimentale dell'\"uomo universale\" che d\u00e0 alla sua ricerca della verit\u00e0 un contenuto enciclopedico. Cardano scrisse pi\u00f9 di duecento opere che solo in parte furono pubblicate nel XVI secolo e che, altrettanto parzialmente, confluirono nei dieci volumi postumi della monumentale \"Opera omnia\" (Lione, 1663) dove si trattano temi di metafisica, medicina, scienze naturali, matematica, astronomia, scienze occulte, tecnologia. Egli, che si occupa anche della interpretazione dei sogni, della chiromanzia, della numerologia, del paranormale rende difficile distinguere nelle sue opere i contenuti moderni del sapere dalle tradizioni metafisiche e magiche del passato. Cardano vuole arrivare a una sistemazione unitaria della molteplicit\u00e0 dei saperi cos\u00ec che \u00abla nostra [incerta] conoscenza...eviterebbe la confusione se potesse discendere dall'uno ai molti\u00bb ma questo obiettivo, di origine neoplatonica, sfugge per\u00f2 all'uomo il quale allora \u00e8 preferibile che occupi il suo intelletto in quei campi dove riesce, quasi come un dio creatore, a \u00abfare le cose\u00bb. Questo avviene nella matematica che si incarna nell'esperienza in un rapporto astratto-concreto la cui definizione Cardano ancora non \u00e8 in grado di elaborare.\nDopo aver analizzato nel \"De subtilitate\" (1550) i molteplici \u00abprincipi delle cose naturali e artificiali\u00bb Cardano si rivolge allo studio \u00abdi tutto l'universo e delle sue parti\u00bb (\"De rerum varietate\", (1557)) che egli concepisce come legate da \"simpatie\", \"antipatie\" (nel senso di attrazioni-repulsioni fra gli astri e l'uomo) e connessioni che consentono allo studioso, che conosce il linguaggio della natura e gli effetti degli influssi astrali sulla vita umana, di compiere quei \"miracoli naturali\" che sono le magie, di elaborare previsioni astrologiche e di stendere gli oroscopi delle religioni come quello dedicato a Cristo. I suoi studi hanno ispirato l'opera di altri scienziati, tra cui l'astronomo Jer\u00f3nimo Cort\u00e9s.\nIl contributo in matematica.\nOggi Cardano \u00e8 noto soprattutto per i suoi contributi all'algebra. Ha pubblicato le soluzioni dell'equazione cubica e dell'equazione quartica nella sua maggiore opera matematica, intitolata \"Ars magna\" stampata nel 1545.\nParte della soluzione dell'equazione cubica gli era stata comunicata da Tartaglia; successivamente questi sostenne che Cardano aveva giurato di non renderla pubblica e di rispettarla come di sua origine; si avvi\u00f2 cos\u00ec una disputa che dur\u00f2 un decennio. Cardano sostenne di averne pubblicato il testo solo quando era venuto a sapere che il Tartaglia avrebbe appreso la soluzione dalla voce dal bolognese Scipione del Ferro. La soluzione di Tartaglia, pur essendo successiva a quella di Scipione del Ferro (comunque mai pubblicata), risulta essere indipendente da questa. La soluzione \u00e8 detta comunque di Cardano-Tartaglia.\nL'equazione quartica venne invece risolta da Lodovico Ferrari, uno studente di Cardano. Nella prefazione dell\"Ars Magna\" vengono accreditati sia Tartaglia sia Ferrari. Nei suoi sviluppi delle soluzioni Cardano occasionalmente si serve dei numeri complessi, ma senza riconoscerne l'importanza come invece sapr\u00e0 fare Rafael Bombelli.\nLa carriera di medico.\nNell'ambito della scienza medica, l'esempio di Andrea Vesalio, che negli stessi anni aveva contestato l'anatomia galenica, spinse Cardano a definire Galeno un cattivo interprete di Ippocrate. Le sue critiche a Galeno erano comunque presentate come parte integrante di un tentativo di recuperare una tradizione ancora pi\u00f9 antica e, si presumeva, pi\u00f9 \u201cautentica\u201d.\nCardano fu il primo a descrivere la febbre tifoide. Venne invitato in Scozia a curare l'Arcivescovo di Sant'Andrea, John Hamilton (1512 \u2013 1571) che soffriva di asma probabilmente d'origine allergica. Seguendo i precetti di Maimonide riusc\u00ec a guarirlo utilizzando delle cure modernissime per l'epoca: eliminare piume e polvere e mantenere una dieta controllata.\nAl ritorno dalla Scozia si ferm\u00f2 a Londra, dove incontr\u00f2 il Re d'Inghilterra per il quale redasse un oroscopo secondo il quale prospettava al giovanissimo Edoardo VI una lunga vita seppure turbata da alcune malattie.\nLa fama di Cardano si diffuse in Inghilterra tanto da interessare Shakespeare che nella \"Tempesta\" rappresenta un personaggio molto simile a Cardano e inoltre\nSecondo un'altra versione: \u00ab[\"De subtilitate\"] \u00c8 il libro che Amleto tiene in mano all'inizio del secondo atto, quando Polonio gli domanda cosa stia leggendo e lui risponde: \"parole, parole, parole\". O almeno cos\u00ec riferisce Calvino nel capitolo su Cardano di \"Perch\u00e9 leggere i classici\".\u00bb\nInvenzioni.\nCardano progett\u00f2 inoltre svariati meccanismi tra i quali:\nEgli dette svariati contributi anche all'idrodinamica, sostenendo l'impossibilit\u00e0 del moto perpetuo, con l'eccezione dei corpi celesti. Pubblic\u00f2 anche due opere enciclopediche di scienze naturali che contengono un'ampia variet\u00e0 di invenzioni, fatti ed enunciati afferenti all'occultismo e alla superstizione: il \"De Subtilitate\" e successivamente il \"De Varietate\".\nNel 1550 introdusse la griglia cardanica, un procedimento crittografico.\nA Cardano \u00e8 attribuito anche il gioco rompicapo descritto nel 1550 nel \"De subtilitate\", ma probabilmente risalente a un periodo pi\u00f9 antico, chiamato \"Gli anelli di Cardano\" o \"Anelli cinesi\".\nOpere.\nDella sua vita avventurosa e molto travagliata, rimane testimonianza nella sua autobiografia. Cardano ebbe spesso problemi di denaro e per cavarsela si dedic\u00f2 ai giochi d'azzardo per i quali aveva una vera passione di cui si pent\u00ec:\n Scrisse anche negli anni 1560 un libro sulle probabilit\u00e0 nel gioco, il \"Liber de ludo aleae\", testo che per\u00f2 venne pubblicato solo nel 1663; esso contiene la prima trattazione sistematica della probabilit\u00e0, insieme a una sezione dedicata a metodi per barare efficacemente.\nOltre alla produzione matematica, di carattere pi\u00f9 strettamente filosofico sono invece il \"De subtilitate\" (1550) e il \"De rerum varietate\" (1557), ampie raccolte delle sue osservazioni empiriche e delle sue speculazioni occultistiche.\nDella sua produzione letteraria sterminata possono considerarsi come le opere pi\u00f9 importanti:\nLe sue opere vennero raccolte e pubblicate a Lione nel 1661 dal Naud\u00e9 in 10 volumi in folio.\nFra queste l'Encomio di Nerone, ripubblicato con introduzione di Giovanni Arpino e nuova traduzione a cura di Marco Di Branco.\nOnorificenze.\nA lui \u00e8 dedicato il cratere lunare Cardano e l'asteroide 11421 Cardano. \u00c8 intitolato a lui l'Istituto tecnico industriale \"G. Cardano\" della sua citt\u00e0 natale, nel cui cortile interno \u00e8 posta una scultura che rappresenta il giunto cardanico, nonch\u00e9 infine l'omonimo collegio universitario pavese.\nLa blockchain \"Cardano\" (ADA) prende il suo nome, in quanto basata su un approccio scientifico e matematico."}
{"id": "23530", "revid": "132406", "url": "https://it.wikipedia.org/wiki?curid=23530", "title": "Giovanni Carini", "text": "Biografia.\nNel 1943 si laure\u00f2 in fisica. Dopo la guerra riusc\u00ec a trovare lavoro come assistente di Meccanica razionale, carica che assunse fino al 1958. In quell'anno, infatti riusc\u00ec a ottenere la Libera Docenza in Fisica Matematica. Grazie a quella licenza divenne assistente ordinario di Fisica Matematica. Nel 1967 cominci\u00f2 a insegnare a Messina Istituzioni di Fisica Matematica. A Messina insegn\u00f2 anche Meccanica superiore, Fisica matematica e Analisi superiore. Riusc\u00ec anche a diventare Direttore dell'Istituto di Matematica e poi del Dipartimento.\nIn un primo momento si occup\u00f2 all'elettrodinamica fenomenologica di Minkowski e alla magnetodinamica di Alfv\u00e9n e poi alla magneto-fluidodinamica. Nel 1965 si interess\u00f2 alle teorie einsteiniane, soprattutto alla fluidodinamica relativistica. In questo settore diede un importante contributo: infatti svilupp\u00f2 l'idea di Landau-Lifschitz che consente di stabilire le equazioni fondamentali ed il tensore energetico nella dinamica relativistica di un fluido ideale (o di uno viscoso) entrambi conduttori di calore. \nFu membro dell'Accademia Peloritana dei Pericolanti.\nScrisse anche un volume di Fisica matematica. "}
{"id": "23531", "revid": "83531", "url": "https://it.wikipedia.org/wiki?curid=23531", "title": "Francesco Carlini", "text": "Biografia.\nDopo la laurea all'Universit\u00e0 degli Studi di Pavia nel 1803 in Matematica, lavor\u00f2 all'osservatorio astronomico di Brera a Milano, di cui era stato allievo dal 1799 e di cui divenne direttore dal 1832. A lui succeder\u00e0 Giovanni Virginio Schiaparelli, che poco prima vi era stato assunto come secondo astronomo.\nDi simpatie liberali, aveva in precedenza collaborato con il giornale \"Il Conciliatore\", fondato nel 1818 da Silvio Pellico, soppresso poi nel 1819\nCome astronomo fu noto per le sue \"Tavole su Sole\" (tavole astronomiche) e per le sue tavole di rifrazione astronomica, pubblicate nel 1807. A partire dal 1813 elabor\u00f2 inoltre insieme a Giovanni Antonio Amedeo Plana una teoria che spiegava i moti della luna che fu in seguito pubblicata a Torino nel 1832 con il titolo di \"Th\u00e9orie du mouvement de la Lune\", in tre volumi (che sar\u00e0 tuttavia ben presto superata, in seguito all'evoluzione della meccanica celeste, dalla nuova teoria di Charles-Eug\u00e8ne Delaunay).\nIn campo geodetico si occup\u00f2 del calcolo del \"grado torinese\", la misura del parallelo tra Mondov\u00ec (Cuneo) e Andrate (Torino), confermando le anomalie gi\u00e0 osservate da Giambatista Beccaria.\nComp\u00ec inoltre osservazioni meteorologiche, pubblicando un'opera \"Sulla legge delle variazioni orarie del barometro\" nel 1826. Si adoper\u00f2 anche per la creazione di una rete di osservatori meteorologici negli stati italiani, auspicata nella \"Prima riunione degli scienziati italiani\" del 1839. In quest'ambito fu istituita a Milano nel 1843 una commissione con il compito di fabbricare e fornire gli strumenti necessari e assicurarsi che fossero omogeneamente tarati.\nNel 1837 gli venne dedicato il cratere lunare Carlini nel Mare Imbrium.\nIn campo matematico si occup\u00f2 dell'equazione di Keplero ed elabor\u00f2 una delle pi\u00f9 antiche formule asintotiche, in relazione alle funzioni di Bessel."}
{"id": "23532", "revid": "2206120", "url": "https://it.wikipedia.org/wiki?curid=23532", "title": "Luigi Carnera", "text": "Biografia.\nDopo gli studi di matematica compiuti all'Universit\u00e0 di Pisa quale alunno della Scuola Normale Superiore, cominci\u00f2 la sua carriera come assistente di Max Wolf a Heidelberg in Germania, dove scopr\u00ec 16 nuovi asteroidi. Lavor\u00f2 inoltre a Potsdam e in Argentina.\nNel 1908 torn\u00f2 in Italia per la cattedra di astronomia presso l'istituto Idrografico della Marina di Genova, dove contribu\u00ec a potenziare l'osservatorio astronomico, e nel 1919 divenne direttore dell'Osservatorio astronomico di Trieste. In seguito fu direttore dell'Osservatorio astronomico di Capodimonte, a Napoli, a partire dal 1932 e fino al termine della sua carriera, nel 1948.\nA Napoli tenne inoltre la cattedra di Astronomia Generale e di Astronomia Geodetica presso l'Istituto Universitario Navale (oggi Universit\u00e0 \"Parthenope\").\nGli \u00e8 stato dedicato l'asteroide 39653 Carnera."}
{"id": "23535", "revid": "124223997", "url": "https://it.wikipedia.org/wiki?curid=23535", "title": "Felice Casorati (matematico)", "text": "Biografia.\nStudi\u00f2 al Liceo Classico Ugo Foscolo e si laure\u00f2 (sotto la guida di Francesco Brioschi) all'Universit\u00e0 degli Studi di Pavia, citt\u00e0 dove insegn\u00f2 a lungo prima di trasferirsi a Milano. Nel 1858, insieme a Enrico Betti e a Brioschi, visit\u00f2 Gottinga, Berlino e Parigi.\nCasorati \u00e8 meglio ricordato per il teorema di Casorati-Weierstrass. Karl Weierstra\u00df dimostr\u00f2 questo teorema su un foglio nel 1876, ma Casorati lo aveva gi\u00e0 incluso nel suo trattato del 1868 sui numeri complessi.\nA lui \u00e8 intitolato il Dipartimento di Matematica dell'Universit\u00e0 di Pavia. Le sue carte furono donate all'archivio del Collegio Borromeo."}
{"id": "23538", "revid": "117641133", "url": "https://it.wikipedia.org/wiki?curid=23538", "title": "Ugo Cassina", "text": "Biografia.\nDopo gli studi superiori al R. Istituto Tecnico di Parma, nel 1913 si iscrisse alla Facolt\u00e0 di Scienze dell'Universit\u00e0 degli Studi di Parma, ma dovette interrompere gli studi per lo scoppio della prima guerra mondiale. Arruolato nella 33\u00aa compagnia minatori del genio militare, sul massiccio del Pasubio, dal febbraio al novembre 1917, fu impegnato nella costruzione della strada delle 52 gallerie, un'opera che partendo da Bocchetta Campiglia doveva raggiungere Porte del Pasubio per mettere in sicurezza quel tratto del fronte. Insignito di diverse onorificenze di guerra, al termine degli eventi bellici riprese gli studi, laureandosi con lode in Matematica all'Universit\u00e0 degli Studi di Torino nel 1919 con una tesi in astronomia.\nDal 1920 al 1923, fu assistente alla cattedra di Algebra e Geometria analitica dell'Universit\u00e0 di Torino, quindi, dal 1924, alla cattedra di Analisi algebrica e infinitesimale, assistente di Giuseppe Peano, la cui opera eserciter\u00e0 un notevole influsso sulla successiva carriera ed attivit\u00e0 di Cassina.\nNel 1924, vinse un concorso per la cattedra di geometria analitica dell'Accademia Aeronautica di Caserta. Dal 1930 al 1933, ebbe incarichi di insegnamento anche all'Universit\u00e0 degli Studi di Milano, tenendo corsi in logica, matematiche complementari e storia della matematica. Nel 1948, vinto un altro concorso a cattedra, divenne professore straordinario di Geometria analitica e descrittiva all'Universit\u00e0 degli Studi di Pavia e, dal 1951, ordinario di Matematiche complementari all'Universit\u00e0 di Milano, dove concluse la carriera accademica.\nAttivit\u00e0 scientifica.\nViene considerato tra gli allievi pi\u00f9 fedeli della scuola di Peano e, come tale, si \u00e8 ritagliato un ruolo di difensore e custode della tradizione peaniana, studiandone ed approfondendone la variegata e ricca opera. Nella sua vasta attivit\u00e0 scientifica, condotta sulla scia dell'opera di Peano, si ricordano i contributi al calcolo numerico, alla logica, ai fondamenti della matematica, alle matematiche elementari e alla storia della matematica. \nCur\u00f2 l'opera di Peano (\"Opere Scelte\", 3 voll., 1957-59) e, per molto tempo, si dedic\u00f2 pure alla propaganda del \"latino sine flexione\", la lingua universale proposta da Peano nel 1903.\nCollabor\u00f2 anche all'Enciclopedia delle Matematiche elementari e complementi, edita da Hoepli, scrivendo i capitoli \"Trasformazioni geometriche elementari\" e \"Approssimazioni numeriche\". \nLa sua attivit\u00e0 scientifica ha sostanzialmente contribuito alla sistemazione e chiarificazione dei fondamenti della matematica. Per esempio, dallo studio dell'etimologia della parola \"cosa\", molto usata in italiano e che si fa usualmente derivare dal latino \"causa\", Cassina \u00e8 tra i primi a ipotizzare invece, in analogia all'etimologia francese del termine \"chose\", una derivazione araba correlata all'incognita (\"ics\", cio\u00e8 \"x\") delle equazioni letterali.\nFu, tra l'altro, membro dell'Istituto Lombardo di Scienze e Lettere, nonch\u00e9 socio dell\"'Acad\u00e9mie Internationale d'Histoire des Sciences\"."}
{"id": "23539", "revid": "287204", "url": "https://it.wikipedia.org/wiki?curid=23539", "title": "Gino Cassinis", "text": "Biografia.\nGino Cassinis studi\u00f2 a Roma. Nel 1907 si laure\u00f2 in Ingegneria e lavor\u00f2 come assistente di Vincenzo Reina (1862-1919). Fino al 1924 insegn\u00f2 alla Scuola d'Ingegneria di Roma, poi (1924-1932) insegn\u00f2 Topografia a Pisa. Scopr\u00ec la formula per la \"gravit\u00e0 normale\" che fu adottata internazionalmente nel 1930. Diede anche un importante contributo allo sviluppo della fotogrammetria in Italia.\nNel 1932 si trasfer\u00ec a Milano dove insegn\u00f2 al Politecnico, vi divenne Preside della \"Facolt\u00e0 d'Ingegneria\" dal 1937 al 1944, e poi vi fu Rettore fino al 1960, anno del suo pensionamento.\n\u00c8 stato Sindaco di Milano - tra i suoi assessori ci fu anche un giovanissimo Bettino Craxi - e Presidente dell'Accademia dei Lincei dal 1961 al 1964, anno della sua morte. Inoltre \u00e8 stato anche Presidente della Societ\u00e0 Internazionale di Fotogrammetria (1934-1938), Presidente della Commissione Geodetica Italiana (1940-1964), Vicepresidente dell'Associazione Geodetica Internazionale (1951-1957). Ha rappresentato l'Italia nel \"Comitato Internazionale di pesi e misure\" dal 1946 al 1963, succedendo a Vito Volterra.\nNel 1960 Gino Cassinis, insieme ad altri membri della comunit\u00e0 industriale e finanziaria milanese, fonda l\"'Associazione per il Progresso Economico\", menzionata anche da Guido Piovene nella sua indagine \"Viaggio in Italia\".\nIl Politecnico di Milano gli ha intitolato un edificio (Edificio 3) nella sede di Citt\u00e0 Studi, mentre la citt\u00e0 di Milano gli ha dedicato l'omonimo parco presso la stazione ferroviaria di Rogoredo.\nNella sua citt\u00e0 natale \u00e8 anche intitolata al suo nome la scuola secondaria di primo grado dell'Istituto Comprensivo Locchi, a Niguarda, riedificata nel 2018. Sempre a Milano, gli era stato intitolato un ITCG poi confluito nell'istituto superiore Cardano, a Lampugnano,"}
{"id": "23540", "revid": "765341", "url": "https://it.wikipedia.org/wiki?curid=23540", "title": "Filiberto Castellano", "text": "Biografia.\nLaureatosi in Matematica nel 1881 all'Universit\u00e0 di Torino trov\u00f2 lavoro prima come assistente di Geometria di Enrico D'Ovidio, poi come assistente di Analisi di Giuseppe Peano. Nel 1892 cominci\u00f2 a insegnare all'Accademia militare di Torino.\nNel 1894 pubblic\u00f2 le sue lezioni di Meccanica razionale all'Accademia militare. Questo fu il primo testo a usare sistematicamente i vettori.\nFond\u00f2 la Rivista di matematica nel 1891 e fu uno dei membri del Consiglio di amministrazione della Mathesis per i bienni 1898-1900 e 1902-1904."}
{"id": "23541", "revid": "306856", "url": "https://it.wikipedia.org/wiki?curid=23541", "title": "Guido Castelnuovo", "text": "Biografia.\nGiovinezza.\nNacque in una famiglia ebraica, da Enrico Castelnuovo, romanziere che aveva partecipato attivamente al movimento per l'unificazione d'Italia, e da Emma Levi nipote di Cesare Lombroso e David Levi. \nDopo aver frequentato il Liceo Foscarini di Venezia, dove ebbe come docente Aureliano Faifofer, si iscrisse all'Universit\u00e0 degli Studi di Padova, dove si laure\u00f2 in Matematica nel 1886. All'Universit\u00e0 di Padova ebbe come insegnante Giuseppe Veronese che gli trasmise l'interesse per lo studio della geometria. Dopo la sua laurea sped\u00ec un suo scritto a Corrado Segre, professore a Torino molto impegnato nella didattica, che gli rispose con gentilezza e dandogli utili consigli. Questo fu di grande stimolo per Castelnuovo e segn\u00f2 l'inizio di un lungo periodo di collaborazione tra i due.\nCarriera universitaria.\nCastelnuovo pass\u00f2 un anno a Roma, dove insegnava Luigi Cremona, per incominciare ricerche di geometria avanzata. Dopo questo fu nominato assistente di Enrico D'Ovidio all'Universit\u00e0 degli Studi di Torino. In questa sede fu fortemente influenzato da Corrado Segre e pot\u00e9 sviluppare una serie di brillanti ricerche. Nel 1891 torn\u00f2 a Roma dove aveva ottenuta la cattedra di Geometria analitica e proiettiva. Qui ebbe Luigi Cremona come collega molto impegnato in politica e ormai lontano dalla ricerca, ma docente di Geometria superiore. Alla morte di Cremona nel 1903 gli subentr\u00f2 nell'insegnamento della Geometria Superiore e da questa cattedra ebbe modo di contribuire alla crescita della cosiddetta scuola italiana di geometria algebrica.\nNel 1901 entr\u00f2 a far parte dell'Accademia dei Lincei.\nRegime fascista e Seconda guerra mondiale.\nNel 1933 il fascismo richiese a tutti i membri dell'Accademia d'Italia (che aveva inglobato l'Accademia dei Lincei nel 1929) il giuramento di fedelt\u00e0 al regime per restare a far parte dell'Accademia. Castelnuovo prest\u00f2 giuramento l'anno dopo. Nel 1935, settantenne, si ritir\u00f2 dall'insegnamento. Con l'occupazione di Roma da parte dei nazisti dopo l'8 settembre 1943, Castelnuovo, come Federigo Enriques e tanti altri ebrei, fu costretto a nascondersi. Nonostante ci\u00f2, e nonostante l'et\u00e0, egli contribu\u00ec validamente all'organizzazione di corsi clandestini di livello universitario per studenti ebrei, anch\u2019essi estromessi dalle Universit\u00e0 italiane .\nUltimi anni.\nDopo la liberazione di Roma (4 giugno 1944), Castelnuovo fu nominato commissario speciale del Consiglio Nazionale delle Ricerche, il maggiore ente per la ricerca italiano, con il compito di avviarne la riorganizzazione dopo la sostanziale paralisi del periodo bellico.\nFu componente della commissione di epurazione della ricostituita Accademia dei Lincei nel 1944-46, poi fu eletto presidente dell'organismo, carica che mantenne fino agli ultimi giorni, creando rapporti consolidati con i pi\u00f9 importanti matematici del mondo.\nFu eletto membro della Acad\u00e9mie des Sciences di Parigi.\nIl 5 dicembre 1949 divent\u00f2 senatore a vita della Repubblica Italiana.\nCastelnuovo mor\u00ec all'et\u00e0 di 86 anni il 27 aprile 1952 a Roma.\nVita privata.\nSpos\u00f2 Elbina Marianna Enriques, sorella del matematico Federigo Enriques e dello zoologo Paolo Enriques, con cui ebbe la figlia Emma, anch'ella matematica.\nOpere.\nNel periodo trascorso a Torino Castelnuovo fu fortemente influenzato da Corrado Segre e ottenne importanti risultati nella teoria delle curve algebriche. Fece anche un passo avanti importante nella reinterpretazione in termini di proiettivit\u00e0 del lavoro sulle serie lineari fatto da Alexander von Brill e Max Noether (teoria di Brill-Noether).\nCastelnuovo aveva una propria teoria su come la matematica avrebbe dovuto essere insegnata. I suoi corsi si dividevano in due parti: nella prima veniva data una panoramica generale della matematica, nella seconda si entrava pi\u00f9 nello specifico nella teoria delle curve algebriche. Cos\u00ec egli disse al riguardo di questo approccio:\n\" \"...la ragione di questa suddivisione consiste nel fatto che da una parte \u00e8 necessario avere una cultura generale e dall'altra \u00e8 necessario avere conoscenze approfondite in un campo particolare.\" \"\nTenne anche dei corsi sulle funzioni algebriche e sugli integrali abeliani. Qui egli tratt\u00f2, tra le altre cose, le superfici Riemanniane, le geometrie non-euclidee, la geometria differenziale, l'interpolazione e l'approssimazione e la teoria della probabilit\u00e0.\nEgli ritenne quest'ultima la pi\u00f9 interessante, poich\u00e9, essendo una teoria relativamente recente, risultava pi\u00f9 chiara la relazione tra la deduzione e il contributo empirico. Nel 1919 pubblic\u00f2 il \"Calcolo della probabilit\u00e0\". Scrisse anche l'opera \"Le origini del calcolo infinitesimale nell'era moderna\". La pi\u00f9 importante opera di Castelnuovo riguarda la geometria algebrica.\nNel 1892 incominci\u00f2 una collaborazione con Federigo Enriques: questa collaborazione cominci\u00f2 quando Enriques era solo uno studente, ma si intensific\u00f2 nel vent'anni che seguirono. Nel 1902 sottoposero il loro lavoro all'Accademia dei Lincei, ma non ricevettero il premio atteso poich\u00e9 inviarono il loro scritto a nome di entrambi e non a nome di uno solo; ricevettero comunque entrambi il premio negli anni seguenti.\nUn teorema importante attribuito in parte a Castelnuovo fu il teorema di Kronecker-Castelnuovo. Kronecker non pubblic\u00f2 mai tale teorema, ma lo enunci\u00f2 in una conferenza; la dimostrazione fu invece fatta da Castelnuovo.\nInfine, Castelnuovo si dedic\u00f2 pure al calcolo delle probabilit\u00e0 e alla statistica, nonch\u00e9 mostr\u00f2 interessi verso le nuove teorie relativistiche.\nComplessivamente Castelnuovo pubblic\u00f2 pi\u00f9 di cento articoli, libri e memorie."}
{"id": "23542", "revid": "119328464", "url": "https://it.wikipedia.org/wiki?curid=23542", "title": "Carlo Alberto Castigliano", "text": "Gli studi.\nNato in una famiglia di modeste origini, figlio di Giovanni e Orsola Cerrato, dopo le scuole elementari frequent\u00f2 le scuole tecniche di Asti con notevoli profitti, ottenendo una votazione finale di 82/100.\nA 16 anni rimase orfano del padre e la madre decise di risposarsi.\nDate le notevoli capacit\u00e0 del giovane, il patrigno sostenne la sua vocazione agli studi, iscrivendolo al quarto anno dell'Istituto Industriale di Torino, ma le precarie condizioni economiche della famiglia costrinsero Castigliano ad alternare gli studi con lavori saltuari per arrotondarne le entrate.Nel 1866 ottenne il diploma di perito meccanico con la votazione di 146/150 e, superato un esame al Regio Museo Industriale di Torino, divenne professore di meccanica applicata nel Regio Istituto Tecnico di Terni.Seppur lontano, continu\u00f2 ad aiutare economicamente la madre che nel frattempo era rimasta nuovamente vedova.Ottenuto un esonero dall'insegnamento, nel 1870 torn\u00f2 a Torino dove si iscrisse all'Universit\u00e0 di matematica pura.\nI principi.\nConsegu\u00ec la laurea in ingegneria civile con la tesi \"Intorno ai sistemi elastici\", pubblicata nel 1873, dove dimostr\u00f2 il principio di elasticit\u00e0 o \"teorema del minimo lavoro\", che il generale Luigi Federico Menabrea aveva enunciato nel 1858.\nIl principio di Castigliano diventer\u00e0 il suo primo teorema:\nNel 1875 pubblic\u00f2 all'Accademia delle Scienze di Torino una \"Nuova teoria intorno all'equilibrio dei sistemi elastici \" dove dimostr\u00f2 un nuovo metodo di calcolo sulle derivate del lavoro di deformazione, conosciuto come \"Teorema delle derivate del lavoro\", o comunemente come il \"Teorema di Castigliano\", ancora oggi tra i principi fondamentali della statica delle costruzioni.\nIl teorema di Castigliano.\nL'enunciato afferma:\n\u00ab... lo spostamento (o rotazione) di un elemento solido elastico \u00e8 definito dalla derivata parziale del lavoro di deformazione, espresso in funzione delle forze esterne, eseguite rispetto a una di tali forze che sia applicata all'elemento considerato..\u00bb\nStrade ferrate.\nNel 1873 Castigliano venne assunto come ingegnere nelle \"Strade Ferrate Alta Italia\" (S.F.A.I) ad Alba; l'anno successivo venne trasferito a Torino all'ufficio progettazioni.Nel febbraio 1875 venne chiamato alla sede centrale dell'Ufficio d'Arte a Milano per la progettazione e l'alta sorveglianza tecnica di tutte le principali opere della rete ferroviaria dell'Alta Italia.\nDopo soli tre anni, fu nominato capo sezione.\nFu l'inventore del \"micrometro moltiplicatore\" (strumento per constatare l'intensit\u00e0 degli sforzi dei vari elementi in una costruzione metallica) e dell'\"aritmografo\" (strumento fondato sull'impiego di una scala logaritmica).\nAlberto Castigliano mor\u00ec a 36 anni di polmonite la sera del 25 ottobre 1884 a Milano."}
{"id": "23544", "revid": "30610", "url": "https://it.wikipedia.org/wiki?curid=23544", "title": "Pietro Antonio Cataldi", "text": "Biografia.\nSebbene avesse iniziato gli studi nella sua citt\u00e0 natale, non sembra abbia frequentato la prestigiosa Universit\u00e0 di Bologna.\nNel 1569 cominci\u00f2 ad impartire lezioni di matematica presso l'Accademia del Disegno di Firenze, in cui rimase fino al 1570, anno in cui si trasfer\u00ec a Perugia dove insegn\u00f2 presso l'Accademia del Disegno e lo Studio della citt\u00e0.\nNel 1583 Cataldi ritorn\u00f2 a Bologna, dove si laure\u00f2 in filosofia e insegn\u00f2 presso l'universit\u00e0 matematica e astronomia sino al giorno della sua morte. Durante i suoi ultimi anni di vita prov\u00f2, senza successo, a costituire un'accademia di matematica (impresa alla quale dedic\u00f2 anche parte del suo testamento).\n\u00c8 noto soprattutto per i suoi apporti al calcolo delle radici quadrate mediante serie aritmetiche e l'algoritmo delle frazioni continue, riprendendo in parte l'opera di Rafael Bombelli. Si occup\u00f2 inoltre della dimostrazione del quinto postulato di Euclide e scopr\u00ec il sesto e il settimo (8.589.869.056 e 137.438.691.328) dei numeri perfetti. Il suo lavoro sulle tecniche algebriche venne inoltre applicato alla sfera militare.\nScopr\u00ec inoltre il sesto e settimo dei numeri di Mersenne, 217-1 e 219-1, entrambi nel 1588, con il metodo della fattorizzazione degli interi mediante divisione."}
{"id": "23545", "revid": "765341", "url": "https://it.wikipedia.org/wiki?curid=23545", "title": "Sebastiano Catania", "text": "Biografia.\nNel 1884 ha ottenuto la libera docenza in Geometria descrittiva.\nNel 1888 ha cominciato a insegnare Matematica all'Istituto Nautico di Catania dedicandosi a problemi di Didattica della Matematica. Collabor\u00f2 al Periodico di Matematica ed al Pitagora.\nSi \u00e8 impegnato in un'opera di trasposizione dell'organizzazione ipotetico-deduttiva delle proposizioni matematiche.\n\u00c8 stato autore di diversi testi scolastici per licei ed istituti tecnici."}
{"id": "23547", "revid": "123915030", "url": "https://it.wikipedia.org/wiki?curid=23547", "title": "Lamberto Cattabriga", "text": "Biografia.\nLaureatosi in matematica all'Universit\u00e0 di Bologna con Gianfranco Cimmino nel 1953, discutendo una tesi dal titolo \u201dSul problema di Dirichlet per le funzioni armoniche nel caso di particolari domini nello spazio a quattro dimensioni\u201c, ne divenne assistente e rimase tale fino al 1964 quando, vinto un concorso, assunse la cattedra di analisi matematica della Facolt\u00e0 di Scienze dell'Universit\u00e0 di Ferrara. Nel periodo di assistentato a Bologna, conseguita la libera docenza in analisi matematica (nel 1959) tenne pure, per incarico, nella Facolt\u00e0 di Scienze, gli insegnamenti di Analisi matematica (dal 1958 al 1963), di Matematica attuariale e tecnica delle assicurazioni libere sulla vita umana (dal 1958 al 1961), di Topografia per l'A.A. 1961-62, di Analisi Superiore dal 1962 al 1964.\nNel 1974 ritorn\u00f2 all'Universit\u00e0 di Bologna, alla Facolt\u00e0 di Scienze, prima come docente di matematiche elementari da un punto di vista superiore, poi di analisi matematica dal 1975 e, infine, di analisi funzionale dal 1984 fino alla morte prematura.\nFu socio dell'Accademia delle Scienze di Bologna, dell'Accademia Nazionale dei Lincei e dell'Accademia delle Scienze di Liegi. Fu altres\u00ec membro del Comitato direttivo dell'Istituto Nazionale di Alta Matematica.\nRicerca.\nAll'inizio della sua carriera universitaria, subito dopo la laurea fino ai primi anni '60, le sue ricerche riguardarono principalmente i problemi al contorno per le equazioni differenziali alle derivate parziali di tipo parabolico. Notevoli furono i suoi studi, fra i primi condotti agli inizi degli anni '60 (alcuni dei quali assieme a Giovanni Prodi), su regolarit\u00e0, esistenza ed unicit\u00e0 di soluzioni delle equazioni di Navier-Stokes in domini limitati. \nQuindi, dopo alcuni lavori riguardanti questioni inerenti l'analisi funzionale, si rivolse allo studio della regolarit\u00e0 analitica di soluzioni di polinomi differenziali e della buona posizione del problema di Cauchy per operatori differenziali a coefficienti variabili e non, in particolare negli spazi di G\u00e9vrey. \nA partire dagli anni '70 in poi, queste sue ricerche in teoria delle equazioni differenziali a derivate parziali, che gli permisero, tra l'altro, di guadagnare visibilit\u00e0 a livello internazionale, lo portarono, nel contempo, ad approfondire aspetti ed affrontare questioni irrisolte di geometria analitica complessa applicata alla teoria degli operatori differenziali, conseguendo risultati di altrettanto rilievo, alcuni dei quali assieme a Ennio De Giorgi."}
{"id": "23548", "revid": "121173018", "url": "https://it.wikipedia.org/wiki?curid=23548", "title": "Carlo Cattaneo (matematico)", "text": "Biografia e carriera.\nDopo gli studi classici a Roma, si laure\u00f2 prima in ingegneria civile, nel 1934, quindi in matematica, nel 1936, a \"La Sapienza\", con Tullio Levi-Civita, di cui ne fu assistente, alla cattedra di meccanica razionale tenuta dal Levi-Civita fino al 1939, quando, estromesso dall'insegnamento per le leggi razziali, gli subentr\u00f2 Antonio Signorini. In quegli anni, anche Giulio Krall contribu\u00ec alla sua formazione di ricercatore.\nConseguita la libera docenza in meccanica razionale nel 1940, tenne per incarico la cattedra di fisica matematica a Roma fin quando, conseguito l'ordinariato in meccanica razionale nel 1949, gli fu assegnata la cattedra a Pisa, in cui vi rimase fino al 1959, anno in cui ritorn\u00f2 a Roma, alla cattedra di meccanica razionale che fu del Signorini. A Pisa, comunque, continu\u00f2 a ritornavi spesso per tenere periodicamente seminari e corsi di lezione alla Scuola Normale Superiore.\nNel 1975, pass\u00f2 alla cattedra di teorie relativistiche, appositamente creata per lui, che tenne fino al 1979. Qui, form\u00f2 una scuola di relativit\u00e0 (ad indirizzo fisico-matematico), tra i cui allievi ricordiamo Silvano Bonazzola, Vittorio Cantoni, Gaetano Caricato e Giorgio Ferrarese che ne assunse la cattedra di teorie relativistiche, continuando l'opera di didattica (sia scrivendo anch'egli, sulla scia dell'opera gi\u00e0 svolta dal Cattaneo, apprezzati testi universitari di fisica matematica relativistica, che organizzando congressi e giornate-studio a partecipazione internazionale) e di ricerca del maestro. \n\u00c8 stato uno dei protagonisti della fisica matematica italiana negli anni sessanta e settanta. Invitato in diverse universit\u00e0 ed istituzioni scientifiche sia straniere che nazionali, dal 1973 al 1977 \u00e8 stato vicepresidente del \"Comitato Nazionale per la Matematica\" del Consiglio Nazionale delle Ricerche, nonch\u00e9 membro del Consiglio Direttivo del Centro Linceo interdisciplinare e del comitato di redazione degli \"Annali di Matematica Pura ed Applicata\". Tra i riconoscimenti ricevuti, l'elezione a membro dell\"'International Committee on General Relativity\" nel 1962, nonch\u00e9 la laurea \"honoris causa\" ricevuta dall'Universit\u00e0 di Lille. \u00c8 stato socio nazionale dell'Accademia Nazionale dei Lincei, socio corrispondente dell'Accademia delle Scienze di Torino e dell'Istituto Lombardo di Scienze e Lettere. Ricevette pure il \"Premio Vallauri\" dell'Accademia delle Scienze di Torino.\nHa vissuto assieme a Ida Cattaneo Gasparini, sua moglie dal 1942, anche lei matematica e docente ordinario di geometria a \"La Sapienza\", che si dedic\u00f2 prevalentemente alla geometria differenziale.\nAttivit\u00e0 didattica e di ricerca.\nI suoi studi e le sue ricerche hanno riguardato perlopi\u00f9 la meccanica razionale, la meccanica dei continui e la teoria della relativit\u00e0, trattata, quest'ultima, dal punto di vista della fisica matematica classica. I suoi lavori iniziali, risalenti ai primi anni '40, sia per la sua iniziale formazione d'ingegnere che per l'influsso di Levi-Civita, Signorini e Krall, riguardarono la meccanica analitica dei sistemi rigidi, la meccanica delle strutture e la teoria dell'elasticit\u00e0. In una seconda fase, poi, si dedic\u00f2 alla teoria della propagazione ondosa nei mezzi continui come anche a problematiche di termomeccanica. \nSuccessivamente, nel suo terzo e pi\u00f9 vasto periodo di ricerca, dai primi anni '50 in poi, si volse alla teoria della relativit\u00e0, con risultati originali divenuti noti a livello internazionale. Infatti, fin dagli anni '50, \u00e8 stato pi\u00f9 volte invitato da Andr\u00e9 Lichnerowicz a tenere corsi di lezione al Coll\u00e8ge de France sulle sue ricerche in teoria relativistica dei mezzi continui. Al contempo, molti erano gli studiosi e ricercatori stranieri che partecipavano alle scuole estive periodicamente organizzate dal Cattaneo.\nDal punto di vista didattico, l'attenzione e la cura che ha sempre prestato all'insegnamento sono testimoniati dalla stesura di validi manuali, esemplari per la chiarezza ed il rigore della trattazione, di meccanica razionale, meccanica analitica, meccanica dei fluidi e, soprattutto, di relativit\u00e0, con la pubblicazione dei primi testi universitari italiani in relativit\u00e0 generale e le sue applicazioni in meccanica dei continui, apprezzati anche all'estero."}
{"id": "23550", "revid": "1444396", "url": "https://it.wikipedia.org/wiki?curid=23550", "title": "Bosco Marengo", "text": "Bosco Marengo (\"B\u00f2sch Marengh\" in piemontese, \"Ir B\u00f2sch\" in dialetto boschese) \u00e8 un comune italiano di abitanti della provincia di Alessandria in Piemonte.\nStoria.\nContesto storico territoriale.\nI Marici, antica popolazione ligure, abitarono - tra le altre - in epoca pre romana, le terre ove sorge Bosco Marengo. Dal nome di questa popolazione \u00e8 probabile che derivi il toponimo \"Marengo\". Il termine latino toponomastico della zona \u00e8, infatti, \"Lucus Maricorum\" che per modifiche successive pu\u00f2 essere divenuto, poi in italiano, Marengo.\nNel 222 a.C. l'area fu conquistata da Marco Claudio Marcello e Gaio Sulpicio e, intorno al 187 a.C. venne costruita la \"via Aemilia\" ad opera di Marco Emilio Lepido. \u00c8 durante questo periodo, grazie anche alla nuova via di comunicazione, che si consolid\u00f2 il primo nucleo urbano denominato \"Media Silva\", probabilmente una semplice posta per il cambio dei cavalli.\nFondazione.\nBosco Marengo fu fondato, secondo la tradizione, nel 498 per volont\u00e0 di Teodorico, re degli Ostrogoti, gi\u00e0 insediato nel castello di Marengo. Dopo un lungo susseguirsi di dominazioni barbariche, negli ultimi anni del I millennio, l'imperatore Ottone I concesse Bosco ad Aleramo, marchese di Monferrato. Da Anselmo III, nipote di un primo Anselmo figlio di Aleramo, nacque Ugo, primo marchese di Bosco e di Ponzone. Egli eredit\u00f2 i diritti aleramici nel territorio che dal litorale ligure fra Albisola (ad oriente del monte Priocco) e Varazze compresa si spingeva nella pianura padana lungo le valli dell'Orba, della Stura e del Piota sino ad Alessandria, avendo come confine nord-occidentale la Bormida di Spigno Monferrato.\nDue figli di Ugo, Anselmo e Aleramo, diedero origine rispettivamente ai marchesi di Bosco e a quelli di Ponzone. La signoria dei primi si estendeva su Bosco, Ovada, Ussecio (ora Belforte Monferrato), Pareto, Mioglia, Monteacuto, Ponte dei Prati (oggi Pontinvrea), Casteldelfino (localit\u00e0, che un tempo sorgeva fra Pontinvrea e Giovo Ligure) e Stella, mentre i secondi ebbero Ponzone, Sassello, Spigno, Celle e Varazze.\nNei secoli successivi il loro territorio fu conteso fra i comuni di Alessandria e di Genova, a cui i marchesi dovettero ripetutamente giurare sottomissione. Il progressivo frazionamento dei beni feudali fra diverse linee dinastiche fu la principale causa della decadenza dei marchesi di Bosco e Ponzone.\nDominazione del Ducato di Milano.\nIl potente Marchesato di Bosco dur\u00f2 fino al 1350. Questa data segn\u00f2 il passaggio sotto il dominio della Signoria di Milano governata dai Visconti.\nIl 18 ottobre 1447 ebbe luogo un'epica battaglia in cui si scontrarono l'esercito francese e quello del ducato milanese condotto da Bartolomeo Colleoni. L'intervento dei boschesi favor\u00ec la vittoria di Colleoni, ricordato per i posteri su una lapide posta sulle mura del Castello Sforzesco di Milano sottolineando il valore e la fedelt\u00e0 del popolo di Bosco.\nXVI-XVII secolo.\nBosco diede i natali ad Antonio Michele Ghislieri, divenuto papa con il nome di Pio V.\nXVIII secolo.\nPass\u00f2 ai Savoia nel 1713.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nBibliografia.\n\"Pio V e Santa Croce di Bosco: aspetti di una committenza papale\", a cura di C. Spantigati e G. Ieni, Alessandria, 1985.\n\"Vasari a Bosco Marengo - Studi per il restauro delle tavole vasariane in Santa Croce\", a cura di Beppe Merlano, Sagep Editori, Genova, 2010."}
{"id": "23553", "revid": "124123", "url": "https://it.wikipedia.org/wiki?curid=23553", "title": "Vincenzo Giuseppe Cavallaro", "text": "Biografia.\nSi era laureato in Fisica all'Universit\u00e0 di Palermo (1913) e cominci\u00f2 subito a insegnare Fisica generale e complementare presso il \"R.Istituto tecnico superiore\" di Palermo. Fu chiamato alle armi nella prima guerra mondiale e al suo ritorno insegn\u00f2 a Cefal\u00f9 Fisica e Chimica al Liceo \"Mandralisca\". \nNel 1921 abbandon\u00f2 l'insegnamento attivo.\nLa sua attivit\u00e0 si concentr\u00f2 nelle pubblicazioni su giornali italiani e esteri con un numero di oltre 400 unit\u00e0. La maggior parte di queste parlavano soprattutto della geometria del triangolo, campo in cui aveva conoscenze vaste e profonde. \nLasci\u00f2 un complesso notevole di relazioni metriche, propriet\u00e0 di confronto e visioni unitarie sulle configurazioni di particolari punti, rette e coniche, legate a triangoli.\n\u00c8 stato uno dei fautori del Museo Mandralisca di Cefal\u00f9 a cui ha donato le sue carte e i suoi studi dopo la sua morte."}
{"id": "23554", "revid": "1862310", "url": "https://it.wikipedia.org/wiki?curid=23554", "title": "Bonaventura Cavalieri", "text": "Biografia.\nIn taluni testi viene identificato con il nome latino Cavalerius. Fu l'inventore dell'assonometria cavaliera e dell'omonimo principio. Ebbe come allievo il gesuato Stefano degli Angeli.\nFrancesco Cavalieri prese il nome di Bonaventura, quando entr\u00f2 in giovane et\u00e0 (1613) nell'ordine dei Gesuati (da non confondersi con quello dei Gesuiti, che annover\u00f2 altri grandi matematici del 500-600). Nel 1615, all'et\u00e0 di diciassette anni e terminato il noviziato, pronunci\u00f2 i voti, indossando l'abito bianco. Successivamente, studi\u00f2 matematica all'Universit\u00e0 di Pisa dove fu allievo di Benedetto Castelli, che ne percep\u00ec le notevoli attitudini per le scienze matematiche. A Pisa incontr\u00f2 Galileo Galilei che, stimandolo uno dei maggiori matematici del suo tempo, ne appoggi\u00f2 la carriera sino a quando divenne lettore presso l'Universit\u00e0 di Bologna, nel 1629.\nLa prima opera stampata di Cavalieri fu \"Lo specchio ustorio, overo, Trattato delle settioni coniche\", in cui sono mostrate varie applicazioni della teoria delle coniche, tra l'altro all'acustica e alla costruzione degli specchi ustori che danno il titolo all'opera. L'applicazione pi\u00f9 interessante \u00e8 quella al moto dei gravi, in cui Cavalieri, anticipando Galilei (che ne fu molto irritato) dimostra per primo la forma parabolica della traiettoria di un grave.\nLa fama di Cavalieri \u00e8 dovuta principalmente al metodo degli indivisibili, usato per determinare aree e volumi: questo metodo rappresent\u00f2 una tappa fondamentale per la futura elaborazione del calcolo infinitesimale. Fu soprattutto lo stesso Galilei a spingere Cavalieri ad occuparsi dei problemi del calcolo infinitesimale. Egli svilupp\u00f2 infatti le idee di Galilei e di altri sugli indivisibili incorporandole in un metodo geometrico e pubblic\u00f2 un'opera sull'argomento intitolata \"Geometria indivisibilibus continuorum nova quadam ratione promota\" (1635). In tale opera, un'area \u00e8 considerata come costituita da un numero indefinito di segmenti paralleli equidistanti e un volume come composto da un numero indefinito di aree piane parallele; questi elementi sono detti rispettivamente indivisibili di area e di volume. Cavalieri si rende conto che il numero di indivisibili che costituiscono un'area o un volume deve essere indefinitamente grande, ma non cerca di approfondire questo fatto. In parole semplici, gli indivisibilisti sostenevano, come dice Cavalieri nelle sue \"Exercitationes geometricae sex\" (1647), che una retta \u00e8 composta da punti come un rosario da grani; che un piano \u00e8 composto da rette come una stoffa da fili e che un volume \u00e8 composto da aree piane come un libro da pagine. Essi ammettevano tuttavia che gli elementi costituenti fossero in numero infinito. \nNonostante le critiche dei contemporanei (soprattutto dei gesuiti Guldin e Tacquet), il metodo degli indivisibili venne applicato intensivamente da molti matematici. Altri, come Pascal, si servirono del metodo e anche dello stesso suo linguaggio, pur partendo da diversi presupposti (l'area era vista come una somma di rettangoli infinitamente piccoli piuttosto che come a una somma di segmenti).\nSuccessivamente, costitu\u00ec un punto di riferimento per alcune delle ricerche geometriche del giovane Evangelista Torricelli. \nCavalieri trascorse gli ultimi anni della sua vita a Bologna, molestato da continui malanni. Il suo posto all'Universit\u00e0 venne poi occupato da Gian Domenico Cassini.\nUn monumento marmoreo del Cavalieri \u00e8 posto nel cortile d'onore dell'Accademia di Brera: ne fu autore nel 1844 il celebre scultore Giovanni Antonio Labus in occasione del sesto Congresso scientifico italiano che l\u00ec si tenne in quello stesso anno.\nA lui \u00e8 stato dedicato un cratere lunare, il cratere Cavalieri."}
{"id": "23556", "revid": "180559", "url": "https://it.wikipedia.org/wiki?curid=23556", "title": "Tito Camillo Cazzaniga", "text": "Biografia.\nDopo essersi laureato nel 1896 a Pavia, dove era stato allievo del Collegio Ghislieri, insegn\u00f2 nelle scuole medie poich\u00e9 non aveva potuto conseguire la libera docenza per colpa di una condanna politica. \nScrisse una quindicina di lavori trattanti per lo pi\u00f9 la teoria dei determinanti e quella delle funzioni analitiche nell'indirizzo di .\nMor\u00ec a 28 anni."}
{"id": "23558", "revid": "1305772", "url": "https://it.wikipedia.org/wiki?curid=23558", "title": "Francesco Cecioni", "text": "Biografia.\nCarriera accademica.\nNel 1905 si laure\u00f2 presso la Scuola Normale Superiore di Pisa. Nel 1907 inizi\u00f2 l\u2019attivit\u00e0 di assistente di algebra e geometria analitica all\u2019Universit\u00e0 di Pisa. Insegn\u00f2 matematica prima alle scuole medie e poi dal 1910 presso l'Accademia navale di Livorno. Nel 1926 vinse per concorso la cattedra a Pisa, dove insegn\u00f2 fino al 1955 Analisi algebrica ed infinitesimale, oltre a Geometria analitica e Matematiche complementari, proseguendo fino al 1960 come professore fuori ruolo.\nSi occup\u00f2 principalmente di algebra e della teoria delle rappresentazioni conformi. Tra i suoi lavori algebrici ricordiamo la teoria delle matrici, la teoria delle algebre su un campo e la teoria delle rappresentazioni conformi. Dedic\u00f2 i suoi ultimi anni di vita ai fondamenti della matematica.\nDopo aver partecipato attivamente alle operazioni sul fronte nella prima guerra mondiale col grado di capitano di fanteria, riprese l'insegnamento, dapprima alle scuole medie e successivamente, come titolare della cattedra di Analisi, presso l'Accademia Navale di Livorno, impegno che mantenne fino al 1942.\nVita privata.\nCecioni si dedic\u00f2 con costanza all'insegnamento e all'impegno civile.\nFece parte della Deputazione di vigilanza sulla Biblioteca Labronica e l\u2019Archivio storico nel biennio 1938/39.\nFu eletto nel 1946 consigliere comunale presso il Comune di Livorno.\nOnorificenze.\nFu insignito del riconoscimento di Cavaliere della Corona d\u2019Italia, di Commendatore dell\u2019Ordine di San Silvestro e il titolo dell\u2019Ordine del Cherubino."}
{"id": "23559", "revid": "183694", "url": "https://it.wikipedia.org/wiki?curid=23559", "title": "Giovanni Celoria", "text": "Biografia.\nDopo la laurea ottenuta alla Scuola di Applicazione per gli Ingegneri di Torino nel 1863, cominci\u00f2 a lavorare all'osservatorio astronomico di Brera, diretto all'epoca da Giovanni Virginio Schiaparelli. dove trascorse tutta la carriera, rinunciando anche a cariche importanti come la direzione dell'osservatorio di Arcetri nel 1893.\nNel 1900 divenne direttore dell'Osservatorio, succedendo proprio a Schiaparelli, e mantenne la carica fino al 1917 quando dovette abbandonarla per sopraggiunti limiti di et\u00e0.\nFu professore di Geodesia presso il Regio Istituto Tecnico Superiore di Milano e ricoperse un ruolo importante nelle operazioni geodetiche: a partire dal 1902 fu infatti presidente della Commissione geodetica italiana. \nPer sua iniziativa l'Italia prese parte allo studio internazionale sul problema della variazione delle latitudini.\nCeloria fu anche socio dell'Accademia dei Lincei e presidente della Societ\u00e0 italiana di scienze naturali e dell'Istituto Lombardo Accademia di Scienze e Lettere.\nDal 1909 fino alla morte ricopr\u00ec la carica di senatore del Regno d'Italia."}
{"id": "23560", "revid": "57342", "url": "https://it.wikipedia.org/wiki?curid=23560", "title": "Valentino Cerruti", "text": "Nel 1873 si laurea in ingegneria al Politecnico di Torino e diventa insegnante privato dei figli del ministro Quintino Sella, suo conterraneo. In seguito ottiene un posto come assistente nella Scuola d'Ingegneria dell'Universit\u00e0 di Roma; qui nel 1877 vince un concorso e viene promosso a docente di Meccanica Razionale, un ruolo che ricopre per tutto il resto della sua vita.\nFra il 1883 e il 1884 \u00e8 commissario della Biblioteca universitaria Alessandrina di Roma.\nNella sua carriera \u00e8 stato anche rettore dell'Universit\u00e0 di Roma (fra il 1888 e il 1892 e fra il 1900 e il 1903) e Segretario Generale del Ministero dell'Istruzione, oltre che membro del Consiglio Superiore della Pubblica Istruzione.\n\u00c8 considerato inoltre il vero fondatore della Biblioteca Centrale della facolt\u00e0 di Ingegneria dell'Universit\u00e0 di Roma, che ha ampliato fino a renderla la pi\u00f9 importante in Italia nel suo settore.\n\u00c8 stato anche membro dell'Accademia dei Lincei e dal 1901 sino alla morte ha ricoperto la carica di Senatore del Regno d'Italia.\nLe sue ricerche hanno riguardato soprattutto la teoria dell'elasticit\u00e0."}
{"id": "23561", "revid": "116376093", "url": "https://it.wikipedia.org/wiki?curid=23561", "title": "Vincenzo Cerulli", "text": "Biografia.\nEsponente di una delle pi\u00f9 antiche famiglie abruzzesi, comp\u00ec i suoi studi presso il Liceo Ginnasio della citt\u00e0 di Teramo, dove nel 1876 consegu\u00ec la maturit\u00e0 classica. Si iscrisse quindi all'Universit\u00e0 di Roma e si laure\u00f2 in fisica nel 1881.\nDopo un tirocinio quadriennale in Germania presso gli osservatori di Bonn e di Berlino, torn\u00f2 in Italia, frequentando come volontario l'Osservatorio del Collegio Romano, dove compil\u00f2 con Elia Millosevich un catalogo di 1291 stelle.\nNel 1890 fond\u00f2 presso Teramo un osservatorio privato, da lui battezzato Osservatorio astronomico di Collurania e oggi divenuto Osservatorio astronomico d'Abruzzo, dotato di un rifrattore Cooke di 40\u00a0cm di apertura. Qui, fu autore di molte osservazioni del pianeta Marte, grazie alle quali fu tra i primi sostenitori della teoria (poi rivelatasi fondata) che i famosi \"canali di Marte\", osservati da Giovanni Schiaparelli, non fossero reali ma delle semplici illusioni ottiche.\nLeg\u00f2 il suo nome alla scoperta dell'asteroide 704 Interamnia, dal nome latino della citt\u00e0 di Teramo, individuato il 2 ottobre 1910 dall'Osservatorio di Collurania, rivelatosi poi uno dei maggiori asteroidi (il quinto per diametro) della fascia principale. Partecip\u00f2 inoltre alla campagna per la determinazione della parallasse solare attraverso osservazioni dell'asteroide 433 Eros.\nNella sua attivit\u00e0 fu tra i primi a usare largamente la fotografia negli studi astronomici.\nRivest\u00ec numerose cariche nazionali e internazionali e fu Presidente della Societ\u00e0 Astronomica Italiana.\nFu iniziato in Massoneria nell'ultimo quarto dell'800 nella Loggia \"Melchiorre Delfico\" di Teramo.\nRiconoscimenti.\nAlla morte, la citt\u00e0 intitol\u00f2 a Vincenzo Cerulli l'antico corso \"al Trivio\" lungo il quale sorge il palazzo della famiglia. Gli sono stati dedicati inoltre il cratere Cerulli di 130\u00a0km di diametro sulla superficie del pianeta Marte e due asteroidi: 366 Vincentina e 31028 Cerulli.\nOpere.\nLa voce bibliografica redatta nel 1958 da Raffaele Aurini, a tutt'oggi ancora la pi\u00f9 completa esistente, elenca 94 titoli editi; tra gli altri:"}
{"id": "23562", "revid": "1305772", "url": "https://it.wikipedia.org/wiki?curid=23562", "title": "Lamberto Ces\u00e0ri", "text": "Biografia.\nNel 1933 si laure\u00f2 all'Universit\u00e0 di Pisa sotto la guida di Leonida Tonelli. In seguito and\u00f2 a perfezionarsi in Germania. Poi ritorn\u00f2 a Pisa per un anno e successivamente si trasfer\u00ec a Roma presso l'Istituto Nazionale per le Applicazioni del Calcolo, diretto da Mauro Picone. \nDal 1938 insegn\u00f2 all'Universit\u00e0 di Pisa. Nel 1947 insegn\u00f2 Analisi all'Universit\u00e0 di Bologna. Nel 1948 si trasfer\u00ec negli Stati Uniti. \nDopo aver insegnato per un po' all'Institute for Advanced Study di Princeton, insegn\u00f2 alla Purdue University di Lafayette, all'Universit\u00e0 della California a Berkeley e all'Universit\u00e0 del Wisconsin a Madison. Nel 1960 insegn\u00f2 all'Universit\u00e0 del Michigan a Ann Arbor. Nel 1976 divenne cittadino americano, ma continu\u00f2 a mantenere stretti contatti scientifici con la comunit\u00e0 matematica italiana.\n\u00c8 ricordato per le sue ricerche sul problema dell'area secondo Lebesgue delle superfici parametriche continue e sui problemi variazionali ad esso collegati.\nScrisse circa 250 pubblicazioni scientifiche che trattavano di Analisi funzionale non lineare, oltre a tre libri di fondamentale importanza: "}
{"id": "23563", "revid": "119255833", "url": "https://it.wikipedia.org/wiki?curid=23563", "title": "Ernesto Cesaro", "text": "Biografia.\nEbbe una carriera scolastica caratterizzata da un peregrinare per varie universit\u00e0 d'Europa la cui tappa pi\u00f9 importante fu nella citt\u00e0 di Liegi, dove si trovava il fratello maggiore Giuseppe, che insegnava mineralogia nella locale universit\u00e0. Non raggiunse mai la laurea ma, da studioso indipendente, collezion\u00f2 numerose pubblicazioni che gli permisero di accedere comunque a concorsi a scuole secondarie e universit\u00e0. Nel 1886 ottenne per concorso una cattedra al Liceo ginnasio Terenzio Mamiani di Roma, ma non assunse il servizio preferendo optare per la cattedra di algebra superiore vinta poco dopo all'universit\u00e0 di Palermo, senza essere neppure laureato (avrebbe ricevuto la laurea ad honorem in matematica solo l'anno successivo dall'Universit\u00e0 di Roma). Ces\u00e0ro assunse la cattedra il 1\u00ba novembre 1886, andando a ricoprire il posto lasciato da Alfredo Capelli, trasferitosi a Napoli. A Palermo rimase per cinque anni, ricoprendovi anche l'incarico di insegnamento di fisica matematica. Nel 1891 si spost\u00f2 all'Universit\u00e0 di Napoli. Il 19 agosto 1906 fu trasferito all'universit\u00e0 di Bologna dove avrebbe dovuto insegnare meccanica razionale, ma a Bologna non sarebbe mai giunto: poche settimane dopo la nomina, intervenne la morte, avvenuta a Torre Annunziata per annegamento mentre, senza successo, cercava di salvare dalla stessa sorte il minore dei suoi otto figli, Manlio, di diciassette anni.\nOpere.\nI contributi principali di Ces\u00e0ro sono nel campo della geometria differenziale. \"Lezioni di geometria intrinseca\", del 1896, propone tra l'altro la costruzione di una curva frattale; in seguito Ces\u00e0ro studi\u00f2 anche la \"curva a fiocco di neve\" di Helge von Koch, un esempio di funzione continua in tutti i suoi punti ma non differenziabile in alcuno di essi.\nTra le sue altre opere si ricordano \"Introduzione alla teoria matematica della elasticit\u00e0\" (1894), \"Corso di Analisi Algebrica con introduzione al Calcolo Infinitesimale\" (1894), \"Elementi di Calcolo Infinitesimale\" (1897). Propose una definizione di somma di una serie, nota oggi come Somma di Cesaro, data dal limite della media aritmetica delle somme parziali della successione (secondo un procedimento di sommazione iterabile). La somma di Ces\u00e0ro coincide con l'usuale somma nel caso di serie convergenti, ma il procedimento converge anche per una classe di serie non sommabili secondo l'ordinario criterio di convergenza."}
{"id": "23564", "revid": "1652134", "url": "https://it.wikipedia.org/wiki?curid=23564", "title": "Giovanni Ceva", "text": "Biografia.\nDopo avere studiato all'universit\u00e0 di Pisa e avere brevemente insegnato in quella citt\u00e0, ottenne una cattedra di matematica presso l'universit\u00e0 di Mantova, che mantenne per tutta la sua vita, prima sotto i Gonzaga e poi sotto gli Asburgo quando, nel 1708, l'impero austriaco oper\u00f2 l'annessione del ducato.\nI suoi interessi si rivolsero principalmente alla geometria sintetica, anticipando di un secolo la rinascita dell'interesse nella materia, che era rimasta ferma alle conoscenze degli antichi greci. Nella sua opera pi\u00f9 importante, il \"De lineis rectis se invicem secantibus, statica constructio\", scritta nel 1678, si trova tra l'altro il teorema che porta il suo nome, su una condizione necessaria e sufficiente perch\u00e9 in un triangolo i tre segmenti costruiti da un vertice al lato opposto (le \"ceviane\") siano concorrenti.\nCeva riscopr\u00ec anche il teorema di Menelao e studi\u00f2 la \"trisettrice di Ceva\", la curva di equazione in coordinate polari formula_1 che permette di trisecare un angolo qualunque. \nIl teorema di Ceva stabilisce che le rette formula_2, formula_3 y formula_4 si incontrano se e solo se\nformula_5\nLa sua attivit\u00e0 come geometra e alcune anticipazioni sul calcolo infinitesimale rendono il suo lavoro ancora attuale ed oggetto di analisi e studio.\nSi occup\u00f2 anche di idraulica, anche per conto del suo governo: come Commissario per le Acque e rappresentante di Mantova, si oppose con successo al progetto bolognese di spostare il corso del Reno perch\u00e9 divenisse affluente del Po."}
{"id": "23565", "revid": "105657986", "url": "https://it.wikipedia.org/wiki?curid=23565", "title": "Tommaso Ceva", "text": "Biografia.\nFratello del pi\u00f9 celebre Giovanni Ceva, fu professore di matematica e retorica presso il collegio di Brera, a Milano. Il suo allievo pi\u00f9 famoso fu Giovanni Girolamo Saccheri.\nScrisse il poema latino \"Iesus puer\", tradotto in diverse lingue, e fu membro dell'Accademia dell'Arcadia dal 1718.\nIn ambito matematico si occup\u00f2 di aritmetica, geometria e gravit\u00e0, pubblicando gli \"Opuscola mathematica\" (1699), ed elabor\u00f2 uno strumento per dividere l'angolo retto in un dato numero di parti uguali tra loro. Nel 1707 il metodo del Ceva per la polisezione dell'angolo venne pubblicato in Francia da Guillaume de l'H\u00f4pital senza fare alcuna menzione dell'inventore italiano.\nIl suo libro \"De natura gravium\" (Milano, 1669) fu il primo ad introdurre la teoria gravitazionale newtoniana in Italia e contribu\u00ec alla sua diffusione.\nCeva tenne una fitta corrispondenza con molti altri studiosi del suo tempo, come i matematici Vincenzo Viviani e Luigi Guido Grandi oltre che, naturalmente, suo fratello Giovanni. La maggior parte delle sue lettere \u00e8 indirizzata al Grandi con il quale discusse il problema delle curve di ordine superiore. Ceva ebbe stretti rapporti di amicizia col matematico Pietro Paolo Caravaggio. Un'altra figura importante nella sua vita fu Clelia Grillo, la moglie di Giovanni Borromeo. Clelia era molto istruita, aveva una grande passione per la matematica e conosceva molte lingue, tra le quali il latino, lo spagnolo, il francese, l'inglese, il tedesco e l'arabo. Fu la fondatrice dell'Accademia di Scienze Naturali di Milano (Accademia dei Vigilanti), frequentata sia da Ceva che da Saccheri."}
{"id": "23567", "revid": "767487", "url": "https://it.wikipedia.org/wiki?curid=23567", "title": "Domenico Chelini", "text": "Biografia.\nDivenne prete nel 1827. Dal 1831 al 1851 fu professore di matematica presso il Collegio Nazareno di Roma. Nel 1851 cominci\u00f2 a insegnare meccanica e idraulica all'Universit\u00e0 di Bologna. Caduto lo Stato pontificio fu uno dei pochi a essersi rifiutato di prestare giuramento al nuovo Stato italiano. Nel 1867 cominci\u00f2 a insegnare all'universit\u00e0 di Roma che nel 1871 fu costretto a lasciare. Insegn\u00f2 allora in una \"Universit\u00e0 Vaticana\" che ebbe breve vita, e poi privatamente.\nFu stimato da tutti per la sua fermezza di carattere. Questa stima \u00e8 provata dai \"Collectanea Mathematica\" pubblicati in sua memoria nel 1881, per iniziativa di Luigi Cremona, a cui collaborarono i maggiori matematici del tempo, fra cui Ulisse Dini, Charles Hermite e Leopold Kronecker.\nContribu\u00ec a divulgare in Italia procedimenti allora poco noti di Geometria analitica, Meccanica."}
{"id": "23568", "revid": "830939", "url": "https://it.wikipedia.org/wiki?curid=23568", "title": "Tito Chella", "text": "Biografia.\nStudi\u00f2 alla Scuola Normale Superiore di Pisa dove si laure\u00f2. Con la laurea consegu\u00ec anche l'abilitazione all'insegnamento con una tesi dal titolo \"Vantaggi che si possono trarre da noti invarianti integrali e differenziali in alcuni problemi di integrazione\" che fu poi pubblicata nel volume 11 (1910) degli \"Annali\" della Scuola. \nInsegn\u00f2 matematica in varie citt\u00e0 come Pisa, ove insegn\u00f2 poco prima di morire. Un suo lavoro di teoria dei numeri fu pubblicato postumo negli \"Annali\" di Matematica."}
{"id": "23570", "revid": "765341", "url": "https://it.wikipedia.org/wiki?curid=23570", "title": "Salvatore Cherubino", "text": "Biografia.\nDopo essersi laureato in Matematica all'Universit\u00e0 di Napoli (1909) cominci\u00f2 a insegnare alle scuole medie (1911) e, nello stesso tempo, fu assistente di Geometria. \nNei due ruoli lavor\u00f2 a Siena, Padova (dove insegnavano a quei tempi Veronese, Levi-Civita e Severi) e Napoli (dove insegnava Gaetano Scorza). Dopo aver partecipato alla prima guerra mondiale (fu per tre anni militare nel Genio telegrafisti), si laure\u00f2 in Ingegneria civile (1923) e vinse la cattedra universitaria di Geometria (1934) (a Messina prima e poi a Pisa).\nOltre a essere stato uno dei pochi cultori di Algebra, una disciplina secondo lui \"soffocata, in Italia, dalla prepotente presenza di insigni geometri e di buoni analisti\" trasmise con Gaetano Scorza il gusto algebrico dalla generazione che lo aveva preceduto, e dai suoi insigni contemporanei algebristi stranieri (dai quali era stimato), alla generazione che ha fatto riconoscere all'algebra, anche ufficialmente, il ruolo che le compete nella struttura degli studi matematici\". \nSi occup\u00f2 principalmente di algebra (ove lavor\u00f2 sui gruppi di Sylow, sulla teoria delle equazioni e sulle variet\u00e0 abeliane reali) tranne in alcuni casi ove si occup\u00f2 di didattica e probabilit\u00e0. Scrisse inoltre 162 articoli e due libri, fra cui ricordiamo le \"Lezioni di geometria analitica\" che \"rivelarono a tanti studenti di primo biennio l'esistenza e l'utilit\u00e0 del simbolismo sintetico delle matrici\"."}
{"id": "23574", "revid": "6923", "url": "https://it.wikipedia.org/wiki?curid=23574", "title": "Mineo Chini", "text": "Biografia.\nDopo essersi laureato a Pisa, insegn\u00f2 alle scuole medie e fu preside dell'Istituto Tecnico di Firenze oltre a essere professore incaricato di quell'Universit\u00e0.\nScrisse una quarantina di lavori di Geometria differenziale e alcuni testi per l'insegnamento medio e superiore."}
{"id": "23577", "revid": "183694", "url": "https://it.wikipedia.org/wiki?curid=23577", "title": "Oscar Chisini", "text": "Biografia.\nStudi\u00f2 all'Universit\u00e0 di Bologna con Federigo Enriques e qui consegu\u00ec la laurea nel 1912. Durante la prima guerra mondiale si occup\u00f2 di problemi di balistica. Collabor\u00f2 a lungo con Enriques e con lui scrisse il classico trattato \"Lezioni sulla teoria geometrica delle equazioni e delle funzioni algebriche\".\nConseguita la libera docenza nel 1918, ricopr\u00ec vari incarichi d'insegnamento nelle Universit\u00e0 di Bologna e Modena. Nel 1923 vinse il concorso per la cattedra di Geometria dell'Universit\u00e0 di Cagliari, passando poi nel 1925 a quella di Algebra e Geometria analitica. Insegn\u00f2 dal 1925 al Politecnico di Milano.\nNel 1929 Chisini fond\u00f2 l'\"Istituto di matematica\" dell'Universit\u00e0 degli studi di Milano, assieme a Gian Antonio Maggi e Giulio Vivanti. Tenne la posizione di direttore dell'istituto dai primi anni trenta fino al 1959. Dal 1945 al 1950 fu preside della Facolt\u00e0 di scienze dell'Universit\u00e0 di Milano. Nel 1952 fece in modo che l'Istituto di Milano venisse dedicato alla memoria di Federigo Enriques. L'istituto di matematica ha mantenuto tale nome anche dopo essere divenuto il \"Dipartimento di matematica\" a partire dal 1982.\nFu membro dell'Accademia Nazionale dei Lincei e dell'Istituto Lombardo.\nA lui si devono l'introduzione della Media Chisini nel 1929 e gli studi sulle trecce algebriche.\nChisini si impegn\u00f2 anche nella didattica e nella divulgazione della matematica: scrisse vari manuali universitari (in particolare \"Lezioni di geometria analitica e proiettiva\", di cui la prima edizione \u00e8 del 1944) e testi per le scuole secondarie; fu uno dei principali contributori all'Enciclopedia Italiana; dal 1946 al 1967 fu direttore della rivista \"Il Periodico di matematiche\", organo della Societ\u00e0 Mathesis. Fu uno dei maggiori esponenti della scuola italiana di geometria algebrica.\nTra i suoi allievi vanno ricordati Bruno de Finetti, Carlo Felice Manara, Modesto Ded\u00f2, Ermanno Marchionna e Cesarina Tibiletti."}
{"id": "23579", "revid": "1543377", "url": "https://it.wikipedia.org/wiki?curid=23579", "title": "Corrado Ciamberlini", "text": "Biografia.\nSi laure\u00f2 a Roma nel 1884. La sua tesi di laurea riguardava la \u201c\"Teoria delle Forme\"\u201d e fu pubblicata nel \"Giornale di Matematiche\" di Giuseppe Battaglini, del quale divenne assistente.\nDal 1895 insegn\u00f2 Matematica presso l'Istituto Tecnico di Melfi, presso quello di Imperia, presso la Scuola Industriale delle Marche a Fermo e presso il Liceo di Fermo. Nel 1924 smise di insegnare.\nPer ragioni di studio fu in collegamento con i maggiori matematici dell'epoca: Aureliano Faifofer, Giuseppe Veronese, Paolo Gazzaniga, Rodolfo Bettazzi, Roberto Marcolongo, Giuseppe Peano, Corrado Segre, Guido Castelnuovo, Vincenzo Giuseppe Cavallaro, Salvatore Pincherle, Giacomo Furlani, Carlo Cattaneo, Giovanni Vailati, Silvio Bandini, Bettino Bettini (con quest'ultimo ha scritto vari libri fino al 1930, anno della morte di Bettini).\nScrisse 57 libri di testo per le scuole italiane. Tra questi: \u201c\"Saggi di Didattica Matematica\"\u201d, sull'insegnamento delle matematiche elementari; \u201c\"Vademecum per la Preparazione alla Matematica negli Esami di Maturit\u00e0 nel Liceo Classico\"\u201d, opera in due parti relative ai fondamenti e agli esercizi."}
{"id": "23581", "revid": "118740631", "url": "https://it.wikipedia.org/wiki?curid=23581", "title": "Salvatore Ciampa", "text": "Biografia.\nFu allievo della Scuola Normale di Pisa. Laureatosi nel 1952, prosegu\u00ec gli studi presso la Columbia University di New York. Dal 1963 fu assistente di Analisi presso la Scuola Normale, assumendo anche la carica di Segretario degli Annali della scuola; nel 1967 consegu\u00ec la libera docenza in Topologia e nel 1971 fu nominato professore straordinario di \"Complementi di Matematica\" presso la Facolt\u00e0 di Ingegneria a Pisa, passando poi, l'anno successivo, alla cattedra di Geometria della stessa Facolt\u00e0. \nI suoi campi di ricerca furono molteplici: Teoria dei gruppi, Topologia generale, Analisi reale, Fondamenti della Matematica, Teoria dei linguaggi e Didattica della Matematica. Ricopr\u00ec anche, dal 1972, la carica di Presidente della CIIM, la Commissione didattica dell'Unione Matematica Italiana."}
{"id": "23582", "revid": "124085194", "url": "https://it.wikipedia.org/wiki?curid=23582", "title": "Edgardo Ciani", "text": "Biografia.\nNato a Rocca San Casciano (Forl\u00ec) il 7 ottobre 1864, Edgardo Ciani frequent\u00f2 le scuole tecniche di Forl\u00ec e in seguito, grazie ad una borsa di studio, si iscrisse all\u2019Universit\u00e0 di Pisa divenendo allievo della Scuola Normale Superiore. \nAncora studente fu assistente di Angiolo Nardi Dei e dopo la laurea, conseguita nel dicembre 1886, fu assistente di Riccardo De Paolis e di Eugenio Bertini, figura quest\u2019ultima che eserciter\u00e0 un\u2019influenza determinante su tutta la sua attivit\u00e0 scientifica.\nNel 1898, dopo il matrimonio con la cugina Isolina Ciani e a causa di sopraggiunte ristrettezze economiche, abbandon\u00f2 la carriera accademica divenendo insegnante di matematica prima presso il Regio Istituto Tecnico di Messina e poi presso quello di Milano.\nNel 1904 l'Accademia Nazionale Reale dei Lincei gli confer\u00ec il premio ministeriale per la matematica e dal 1906 ricopr\u00ec, a seguito di concorso, la cattedra di geometria proiettiva presso l\u2019Universit\u00e0 di Genova. Nella citt\u00e0 ligure rimase per diciotto anni prestando la sua opera d'insegnante anche presso la Scuola Navale Superiore.\nChiamato nel 1924 presso la neo-costituita sezione di matematica della Facolt\u00e0 di Scienze dell'Universit\u00e0 di Firenze, fu con Giovanni Sansone il principale animatore e organizzatore dell'Istituto di Matematica. \nCollocato a riposo nel 1935, Ciani insegn\u00f2 ancora per due anni come professore emerito finch\u00e9 nel 1937 prefer\u00ec ritirarsi a vita privata nel suo borgo natio.\nSocio dell'Accademia Ligustica e della Societ\u00e0 Colombaria, si spense a Rocca San Casciano il 14 settembre 1942.\nAttivit\u00e0 scientifica.\nFortemente influenzata, per il tramite del De Paolis e soprattutto del Bertini, dalla prima fase del pensiero di Luigi Cremona, l\u2019attivit\u00e0 scientifica del Ciani si concentr\u00f2 sullo studio di propriet\u00e0 e superfici, principalmente curve e superfici algebriche (curve piane del 4\u00ba ordine e superfici del 3\u00ba ordine), nonch\u00e9 sull'esame di vari tipi di configurazioni (desmica, di Kummer, del pentaedro).\nProfondo conoscitore anche della teoria dei gruppi finiti, Ciani produsse nell\u2019arco della sua carriera di studioso diverse decine di importanti contributi scientifici (51 dei quali furono raccolti nel 1937 nel volume \"Scritti geometrici scelti\") ai quali si aggiunsero quattro rilevanti testi universitari di geometria: \"Lezioni di geometria proiettiva e analitica\" (1912), \"Il Metodo delle coordinate proiettive omogenee nello studio degli enti algebrici\" (1915), \"Introduzione alla geometria algebrica\" (1931), \"Lezioni di geometria descrittiva\" (1932).\nRicercatore e didatta di notevoli qualit\u00e0, Ciani ebbe tra i suoi allievi grandi matematici come Federigo Enriques e Guido Fubini.\nFondo librario.\nPer volont\u00e0 testamentaria, Edgardo Ciani lasci\u00f2 nel 1942 alla sede di Matematica della Biblioteca di Scienze dell'Universit\u00e0 di Firenze 242 opere (282 volumi) e una consistente miscellanea (ca. 3.915 unit\u00e0) catalogata anche su catalogo cartaceo e reperibile nel catalogo delle miscellanee.\nOpere.\nElenco di opere selezionate: "}
{"id": "23583", "revid": "1591878", "url": "https://it.wikipedia.org/wiki?curid=23583", "title": "Maria Cibrario Cinquini", "text": "Biografia.\nInfanzia e studi.\nMaria Cibrario Cinquini nacque a Genova nel 1905 da Cristina Botto e Giulio Cibrario Cinquini, nobile piemontese, cavaliere e capitano dell\u2019esercito. Maria frequent\u00f2 il liceo classico di Lodi e nel 1922 si iscrisse al corso di laurea in Scienze matematiche e fisiche dell\u2019Universit\u00e0 di Torino, salvo poi passare al corso di laurea in Matematica due anni dopo. Si laure\u00f2 nel 1927 con il massimo dei voti, discutendo una tesi di analisi e una tesina di geometria con Peano. Successivamente, pur essendo gi\u00e0 laureata, frequent\u00f2 un corso di matematiche complementari di Peano.\nCollaborazioni e studi post lauream.\nNei primi sei anni dopo la laurea concluse otto pubblicazioni, collaborando contemporaneamente alla didattica dei corsi di analisi. Con la guida di Peano scrisse la nota intitolata \"Proposizioni universali e particolari, e definizione di limite\" che nel giugno del 1929 venne presentata da Peano all\u2019Accademia delle Scienze di Torino. In questo testo la Cibrario analizzava ventiquattro proposizioni derivanti dalla definizione di limite, ispirandosi alle ricerche di Peano e alcuni suoi allievi. Dopo la morte di Peano nel 1932, Maria inizi\u00f2 a lavorare con Francesco Giacomo Tricomi, e successivamente con Guido Fubini.\nPremi e primi incarichi.\nPer tre anni consecutivi, nel 1926,1927 e 1928, Maria Cibrario Cinquini vinse il premio \"Corrado Segre\", nel 1933 le venne assegnato il premio ministeriale per le scienze matematiche dall\u2019Accademia dei Lincei e cinque anni dopo (1938-1939) venne nominata direttrice dell\u2019Istituto di analisi.\nNegli anni successivi la sua fama crebbe a livello internazionale grazie ai suoi studi sulle equazioni differenziali alle derivate parziali di secondo ordine miste. Molto famosa divenne anche la sua scoperta inerente all\u2019applicazione di equazioni di tipo iperbolico-ellittico ai fenomeni dell\u2019aerodinamica transonica.\nMatrimonio e altre cariche ricoperte.\nA trentatr\u00e9 anni (1938) Maria Cibrario sposa Silvio Cinquini, suo collega, con il quale collabor\u00f2 alla realizzazione di molti lavori. Dopo essersi trasferita a Pavia nel 1947, ottenne la cattedra di Analisi Matematica a Cagliari, poi a Modena ed infine nuovamente all\u2019Universit\u00e0 di Pavia, dove rimase per trent\u2019anni fino al 1980, anno in cui ebbe termine il suo incarico.\nProprio a Pavia Maria Cibrario Cinquini si spense all\u2019et\u00e0 di ottantasette anni: all\u2019epoca era madre di tre figli, Giuseppe, Vittoria e Carlo, socia corrispondente dell\u2019Istituto lombardo delle scienze e lettere e dell\u2019Accademia nazionale dei Lincei, Medaglia d\u2019oro ai benemeriti della scuola, della cultura e dell\u2019arte e professoressa emerita di analisi matematica; correva l\u2019anno 1992. Parte della sua raccolta libraria \u00e8 stata donata alla Biblioteca della Scienza e della Tecnica.\nScoperte e contributi.\nNel corso della sua vita la Cibrario, oltre che della risoluzione di equazioni differenziali e dello sviluppo dell\u2019aerodinamica transonica, si occup\u00f2 anche della definizione di \u201csoluzione in senso generalizzato\u201d, della soluzione del problema di Gousart per le equazioni iperboliche non lineari, del problema di Cauchy per sistemi di equazioni alle derivate parziali del primo ordine e dei problemi di minimo, della stesura di una particolare e innovativa teoria delle curve, della determinazione dei rapporti tra serie di polinomi sferici generalizzati e serie trigonometriche riguardanti funzioni ipergeometriche di Gauss, dello studio della trasformata di Laplace, di numeri e polinomi di Bernoulli in campo di analisi; della descrizione delle congruenze di rette iperspaziali e dell\u2019estensione dei metodi della geometria descrittiva dallo spazio ordinario a quello a quattro dimensioni per rappresentare le rigate e certe variet\u00e0 di piani in campo di geometria."}
{"id": "23589", "revid": "169529", "url": "https://it.wikipedia.org/wiki?curid=23589", "title": "Domenico Cipolletti", "text": "Biografia.\nAiuto all'osservatorio astronomico di Arcetri, ne fu direttore incaricato per pochi mesi, prima dell'improvvisa e prematura morte.\nAutore di alcuni lavori di meccanica razionale."}
{"id": "23590", "revid": "180559", "url": "https://it.wikipedia.org/wiki?curid=23590", "title": "Giuseppe Ciscato", "text": "Biografia.\nGiuseppe Ciscato nacque a Malo (Vicenza) il 19 febbraio del 1860. Si laure\u00f2 in matematica all'Universit\u00e0 di Padova, ma ben presto il suo talento venne prestato all'astronomia. Dopo essere stato assistente, infatti, per 13 anni fu astronomo aggiunto all'Osservatorio di Padova. Nel 1899, quando all'Universit\u00e0 venne affidato uno studio internazionale per la definizione della variazione delle latitudini, fu il primo direttore (dal settembre 1899 al settembre 1903) della nuova Stazione Astronomica di Carloforte (Sardegna) preposta a tale scopo. (una delle cinque sedi dell'International Latitude Service). Dal 1903 alla morte (1908) fu professore di Geodesia all'Universit\u00e0 di Padova."}
{"id": "23592", "revid": "183694", "url": "https://it.wikipedia.org/wiki?curid=23592", "title": "Emilio Clauser", "text": "Biografia.\nDopo la laurea, conseguita a Milano, \u00e8 stato a lungo assistente di Bruno Finzi, quindi professore incaricato di meccanica razionale presso il Politecnico di Milano.\nNel 1962 consegu\u00ec l'ordinariato in meccanica razionale sempre presso il Politecnico di Milano. \u00c8 stato, dal 1977 al 1976, segretario, e poi, dal 1977 al 1982, direttore del Seminario Matematico e Fisico dell'Universit\u00e0 e del Politecnico di Milano. \nSi \u00e8 occupato principalmente di problemi inerenti alla teoria della relativit\u00e0 e, in particolare, del moto di particelle e singolarit\u00e0 in campi relativistici.\nRiposa in un colombaro del Cimitero di Bruzzano, a Milano."}
{"id": "23593", "revid": "289247", "url": "https://it.wikipedia.org/wiki?curid=23593", "title": "Christoph Clavius", "text": ""}
{"id": "23595", "revid": "767487", "url": "https://it.wikipedia.org/wiki?curid=23595", "title": "Delfino Codazzi", "text": "Vita.\nDopo la conclusione dei suoi studi, insegn\u00f2 nelle scuole secondarie, prima a Lodi e poi a Pavia e contemporaneamente si dedic\u00f2 a ricerche in geometria differenziale.\nNel 1859 concorre per un premio bandito dalla Accademia delle scienze francese per una ricerca sulla totalit\u00e0 delle superfici di un dato elemento lineare. Al concorso furono presentati tre lavori di valore da parte di Codazzi, Edmond Bour e Pierre Ossian Bonnet. Nel lavoro di Codazzi venivano date le condizioni necessarie e sufficienti per la possibilit\u00e0 di porre in corrispondenza due superfici e comparivano le formule ora note come formule di Mainardi-Codazzi. Queste formule erano state gi\u00e0 trovate da Gaspare Mainardi e pubblicate nel 1856 e nel 1853 erano comparse in una dissertazione di Karl M. Peterson, studente di Ernst Ferdinand Adolf Minding. Tuttavia Codazzi le aveva ottenuta con una dimostrazione indipendente e con una formulazione pi\u00f9 semplice. \nIl lavoro presentato da Codazzi, che non era stato pubblicato su riviste autorevoli come quelli di Bour e Bonnet, ottenne solo una menzione onorevole ma gli diede notoriet\u00e0 e gli fece ottenere una cattedra di \"Algebra e Geometria analitica\" all'Universit\u00e0 di Pavia nel 1865. Successivamente si dedic\u00f2 a ricerche sulle coordinate curvilinee che portarono ad un lavoro dal titolo \"Sulle coordinate curvilinee d'una superficie e dello spazio\" pubblicato in 5 parti dal 1867 al 1871.\nAll'Universit\u00e0 di Pavia rimase fino alla fine della sua non lunga vita. Egli ottenne anche risultati sulle linee isometriche, sui triangoli geodesici e sulla stabilit\u00e0 dei corpi fluttuanti."}
{"id": "23597", "revid": "83531", "url": "https://it.wikipedia.org/wiki?curid=23597", "title": "Antonio Collalto", "text": "Biografia.\nProveniva da una famiglia modesta della quale non si hanno notizie. Secondo il Cicogna non era imparentato con l'omonima famiglia veneta, essendo un ebreo convertitosi al cattolicesimo in giovane et\u00e0.\nIn ogni caso, il Collalto pot\u00e9 frequentare il seminario patriarcale di Venezia, gestito dai padri somaschi, ed ebbe una formazione di tipo scientifico grazie al fisico Vincenzo Miotti. Complet\u00f2 gli studi, ma non divenne sacerdote.\nSi dedic\u00f2 particolarmente allo studio della matematica e della fisica.\nNel 1795 ottenne la cattedra di matematica e fisica nelle scuole pubbliche di Venezia.\nNel 1806 divenne professore di \"introduzione al calcolo sublime\" e di geodesia nell'Universit\u00e0 di Padova, ma fu esautorato dall'incarico nel 1814, al ritorno degli austriaci, per la sua fama di \"giacobino\".\nDal 1815 fu socio dell'Accademia nazionale delle scienze."}
{"id": "23598", "revid": "1477950", "url": "https://it.wikipedia.org/wiki?curid=23598", "title": "Bonaparte Colombo", "text": "Biografia.\nLaureatosi con lode in matematica all'Universit\u00e0 di Torino nel 1924 con Carlo Somigliana, fu subito nominato assistente incaricato di geometria proiettiva e descrittiva nella stessa universit\u00e0, quindi assistente di ruolo dal 1926 al 1932. Conseguita la libera docenza in analisi infinitesimale nel 1929, fu poi incaricato di matematiche complementari e statica grafica presso l'Accademia Militare di Torino dal 1932 al 1938, quando pass\u00f2 all'insegnamento nelle scuole pubbliche di Torino. \nAllontanato dall'insegnamento universitario in seguito alla promulgazione delle leggi razziali fasciste del 1938, il suo posto fu occupato da Eugenio Frola. Rimasto a Torino fino al 1943, per interessamento di Gino Fano e Gustavo Colonnetti si rifugi\u00f2 in Svizzera, insegnando matematica agli allievi architetti del campo universitario di Losanna, dove rimane fino al 1945. Rientrato a Torino, fu nominato nel 1946 professore aggregato di analisi matematica, mantenendo tale ruolo fino al collocamento a riposo, nel 1972. \nSi occup\u00f2 prevalentemente di geometria descrittiva, fisica matematica, equazioni differenziali alle derivate parziali, equazioni funzionali e integrali.\nContribu\u00ec all'Enciclopedia delle Matematiche elementari e complementi."}
{"id": "23599", "revid": "1005847", "url": "https://it.wikipedia.org/wiki?curid=23599", "title": "Gustavo Colonnetti", "text": "Vita e opere.\nAllievo di Camillo Guidi, nel 1908 si laure\u00f2 in ingegneria civile presso la Scuola d'Applicazione per Ingegneri di Torino, e nel 1911 in Matematica con Corrado Segre. Nel 1910 consegu\u00ec la libera docenza in scienza delle costruzioni, nel 1911 divenne professore straordinario di meccanica applicata alle costruzioni e alle macchine alla Scuola Superiore Navale di Genova. Nel 1914 si trasfer\u00ec alla Cattedra di meccanica applicata alle costruzioni presso la Scuola di Ingegneria di Pisa, divenendone direttore nel 1918. Nel 1920 si trasfer\u00ec a Torino, come professore ordinario di \"meccanica razionale e superiore\", divenendo direttore del Politecnico dal 1922 al 1925. Nel 1928 successe al suo maestro Camillo Guidi alla cattedra di \"Scienza delle Costruzioni\" e divenne Direttore del Laboratorio sulla resistenza dei materiali.\nFu direttore del \"Centro Studi sui Materiali da Costruzione\" e tra i promotori della fondazione e dell\"'Istituto Dinamometrico Italiano\" di Torino, in seguito accorpato all'Istituto di Metrologia del CNR. Colonnetti era membro dell'Azione Cattolica e dal 1936 accademico pontificio. Rifiut\u00f2 sempre di iscriversi al partito fascista e durante gli anni della Repubblica Sociale per evitare persecuzioni politiche espatri\u00f2 clandestinamente, nel 1943, in Svizzera fondando e dirigendo a Losanna, su incarico della Confederazione Elvetica, una scuola universitaria per rifugiati italiani, permettendo, con assistenza morale e materiale, ai migliori studenti rifugiati italiani di proseguire studi poi riconosciuti in Italia. In questo fu egregiamente aiutato dall'opera della moglie Laura Badini Confalonieri. Durante il periodo trascorso in Svizzera collabor\u00f2 alla \"Gazzetta ticinese\" con lo pseudonimo di \"Etegonon\", scrivendo articoli su temi politici.\nFu rettore del CUI di Losanna dove insegn\u00f2 all'Ecole Polytechnique. Rientrato in Italia nel dopoguerra si impegn\u00f2 attivamente in politica con la Democrazia Cristiana, come membro della Consulta (1945-1956) e dell'Assemblea Costituente (1946-1948). Durante i lavori della Costituente Colonnetti fu autore, assieme a Umberto Nobile e a Giuseppe Firrao, dell'emendamento che porter\u00e0 all'affermazione, nell'articolo 9 della Costituzione, che la Repubblica promuove la ricerca scientifica e tecnica. Nel 1946 fu membro del Consiglio Superiore della Pubblica Istruzione. Fu presidente del Consiglio Nazionale delle Ricerche dal 1945 al 1956. In tale periodo organizz\u00f2 a nuovo la ricerca scientifica e dirige la sezione tecnica dell'UNRRA-Casas, abbinandovi l'assistenza sociale agli abitanti reintegrati nei villaggi ricostruiti, costituendo con questa esperienza l'unico esempio post-bellico realizzato in Europa. Dal 1956 fu nominato presidente onorario ed emerito del CNR.\nPrincipali contributi scientifici.\nTra i principali contributi di Colonnetti c'\u00e8 l'elaborazione del \"Secondo principio di reciprocit\u00e0\", detto anche \"Teorema di Colonnetti\", di una teoria generale delle \"coazioni elastiche\" e di una teoria sull\"'equilibrio elasto-plastico\".\nIl secondo principio di reciprocit\u00e0.\nQuesto principio della teoria dell'elasticit\u00e0, talvolta indicato come \"Secondo teorema di reciprocit\u00e0\", stabilisce un rapporto di reciprocit\u00e0 tra le tensioni interne di un corpo elastico in equilibrio e le deformazioni non congruenti, basato sull'ipotesi di sezionare il solido e rendendo in tal modo possibili variazioni di configurazione prima non compatibili con l'essenza del solido stesso: la somma dei prodotti delle sei caratteristiche del sistema di tensioni interne, in corrispondenza di una determinata sezione di un solido elastico in equilibrio sotto l'azione di un sistema di forze esterne, per le corrispondenti caratteristiche di una deformazione relativa impressa in corrispondenza della sezione stessa, \u00e8 uguale al lavoro che le forze esterne dovrebbero compiere al verificarsi del cambiamento di configurazione determinato da quella stessa deformazione relativa."}
{"id": "23602", "revid": "767487", "url": "https://it.wikipedia.org/wiki?curid=23602", "title": "Numero ipercomplesso", "text": "In matematica i numeri ipercomplessi sono un'estensione dei numeri complessi costruiti usando l'algebra astratta sui quaternioni, ottetti e i sedenioni.\nCostruzione di Cayley-Dickson.\nMentre nei numeri complessi un punto viene definito in un piano bidimensionale, i numeri ipercomplessi generati dalla costruzione di Cayley-Dickson\ndefiniscono un punto in uno spazio a n dimensioni euclideo. Pi\u00f9 precisamente, formano uno spazio finito-dimensionale sopra l'algebra dei numeri reali. \nAppartengono a questa famiglia i quaternioni, gli ottetti (o \"ottonioni\") e i sedenioni, che definiscono spazi rispettivamente a quattro, otto e sedici dimensioni. Nessuna di queste estensioni forma un campo, essenzialmente perch\u00e9 il campo dei numeri complessi \u00e8 un campo algebricamente chiuso:\nAlgebre di Clifford.\nL'algebra di Clifford \u00e8 un'altra famiglia di numeri ipercomplessi. \u00c8 interessante osservare che le algebre di Clifford sono sempre associative, al contrario delle algebre che scaturiscono dalla costruzione di Cayley-Dickson."}
{"id": "23605", "revid": "599", "url": "https://it.wikipedia.org/wiki?curid=23605", "title": "Frederico Commandino", "text": ""}
{"id": "23606", "revid": "111653415", "url": "https://it.wikipedia.org/wiki?curid=23606", "title": "Fabio Conforto", "text": "Biografia.\nDopo le scuole elementari e medie a Vienna e il liceo a Trieste, sotto consiglio di Oscar Chisini si iscrive all'Universit\u00e0 degli Studi di Roma \"La Sapienza\", laureandosi in matematica il 3 luglio del 1931. Fra i suoi docenti, Guido Castelnuovo, Federigo Enriques, Tullio Levi-Civita, Mauro Picone, Gaetano Scorza, Francesco Severi. \nTrascorso un periodo di studio in Germania, ritorna a Roma, come assistente alla cattedra di geometria analitica e descrittiva retta da Gaetano Scorza, a cui subentrer\u00e0 nel 1939, per la morte di questi, dopo aver conseguito la libera docenza nella stessa disciplina nel 1936. Terr\u00e0 questa cattedra fino alla prematura morte. \nOltre alla cattedra di geometria, ebbe pure gli incarichi di insegnamento di storia della matematica, teoria dei numeri, topologia presso la Facolt\u00e0 di Scienze de \"La Sapienza\", nonch\u00e9 tenne diversi corsi superiori di geometria algebrica all'INDAM. Insegn\u00f2 pure all'Istituto per le Applicazioni del Calcolo e all'Universit\u00e0 dell'Aquila. Durante il secondo conflitto mondiale, fu docente di geometria e meccanica razionale all\"'Accademia Militare\" di Lecce.\nOltre ad aver trattato problematiche concernenti la geometria differenziale (in particolare, il calcolo differenziale assoluto) e la fisica matematica (in particolare, la teoria dell'elasticit\u00e0), i suoi maggiori risultati riguardarono la geometria algebrica, in particolare la teoria delle variet\u00e0 algebriche, la teoria delle funzioni abeliane e delle funzioni quasi abeliane, grazie ai quali fu premiato dall'Accademia Nazionale dei Lincei nel 1954. \nSi dedic\u00f2 pure alla storia della matematica e della scienza.\nTra i suoi allievi, Mario Benedicty, Gianfranco Panella (1929-1993), Mario Rosati, Maria Scafati."}
{"id": "23609", "revid": "88786", "url": "https://it.wikipedia.org/wiki?curid=23609", "title": "Francesco Contarino", "text": "Biografia.\nUomo di grande bont\u00e0 e coscienziosit\u00e0, oltre a diversi lavori astronomici di routine, elabor\u00f2 un metodo per determinare la latitudine indipendentemente da piccoli errori nelle declinazioni delle stelle utilizzate.\nNato a Reggio Calabria si laure\u00f2 in matematica ed in ingegneria. Contarino trascorse gran parte della sua vita all'osservatorio astronomico di Capodimonte in cui era entrato a 22 anni, collaborando tra gli altri con Domenico Amanzio; tenne la direzione dell'Osservatorio dopo il ritiro del Fergola dal 1910 al 1912.\nPer qualche tempo fu anche apprezzato ingegnere dell'ufficio tecnico municipale di Napoli. Per alcuni anni fu incaricato del corso di geodesia all'Universit\u00e0 di Napoli, in cui era libero docente di astronomia."}
{"id": "23611", "revid": "124084965", "url": "https://it.wikipedia.org/wiki?curid=23611", "title": "Alberto Conti", "text": " \nBiografia.\nSi era laureato a Pisa nel 1895, ove era stato alla Scuola Normale.\nDopo la laurea insegn\u00f2 nelle scuole medie a Firenze.\nEra noto per il Il Bollettino di Matematica da lui fondato nel 1900 e diretto fino alla morte.\n\u00c8 stato autore di vari testi scolastici per le scuole elementari e medie.\nSposato con la nobile Emilia Giannuzzi-Savelli di Pietramala, 4 figlie e due figli"}
{"id": "23612", "revid": "1075510", "url": "https://it.wikipedia.org/wiki?curid=23612", "title": "Antonio Schinella Conti", "text": "Biografia.\nNoto come \"Abate Conti\" e famoso per essere stato arbitro nella controversia tra Leibniz e Newton, circa l'invenzione del calcolo infinitesimale, nel 1715 in Inghilterra.\nFu a lungo a Parigi dove si leg\u00f2 in amicizia con Charles Francois Du Fay, noto per gli esperimenti fisici che conduceva all'Accademia delle Scienze.\nUna volta tornato in Italia, si ritir\u00f2 a vita sedentaria tra Padova e Venezia. Mor\u00ec nel 1749. Di lui esiste una statua in Prato della Valle, opera dello scultore padovano Felice Chiereghin, che venne eretta nel 1781 da Carolina de' Conti.\nScrisse trattati riguardanti la struttura della tragedia, e nel caso del \"Trattato dei fantasmi poetici\", discusse la funzione dei cori. Tra le sue tragedie, la pi\u00f9 significativa fu il \"Giulio Cesare\". Ne scrisse altre tre, tutte di soggetto romano: \"Marco Bruto\" (1742), \"Giunio Bruto\" (1743) e \"Druso\" (1748).\nNel 1751 apparvero a Firenze in volume unico le quattro opere teatrali, accompagnate ciascuna da una prefazione dell'autore."}
{"id": "23614", "revid": "1234424", "url": "https://it.wikipedia.org/wiki?curid=23614", "title": "Domenico Corradi d'Austria", "text": "Scrisse \"De' calcoli differenziale e integrale memorie analitiche\", che venne stampata a Modena, Torri nel 1743-1744."}
{"id": "23615", "revid": "124123", "url": "https://it.wikipedia.org/wiki?curid=23615", "title": "Salvatore Correnti", "text": "Biografia.\nNel 1922 si laure\u00f2 in matematica. Inizi\u00f2 ad insegnare nel 1925, come assistente di Giuseppe Bagnera a Roma. Diventato titolare di una cattedra in un liceo di Milano, si trasfer\u00ec a Chieti nel 1930 e a Bari nel 1932. Nel 1937 fu nominato preside nell'Istituto magistrale di Gubbio; vi rimase per un anno, per poi tornare a Palermo, dove insegn\u00f2 fino alla morte.\nSi dedic\u00f2 all'insegnamento e alla ricerca scientifica. Pubblic\u00f2 la nota \"Sulle superfici a curvatura costante\", apprezzata per il buon gusto e la perizia della sua ricerca.\n\u00c8 del 1926 la nota \"Sull'integrazione delle equazioni di Laplace di tipo iperbolico\". Nel 1936 pubblic\u00f2 3 volumi didattici insieme al padre Vincenzo (edizione Macr\u00ec - Bari)"}
{"id": "23616", "revid": "547034", "url": "https://it.wikipedia.org/wiki?curid=23616", "title": "Filippo Corridi", "text": "Biografia.\nNacque a Livorno il 12 giugno 1806 da Giuseppe, membro di una famiglia della piccola borghesia commerciale, e da Giovanna Bianconi. Studi\u00f2 presso le scuole barnabite di San Sebastiano. Successivamente, grazie all'appoggio del matematico Giuseppe Doveri, ottenne un posto gratuito nel collegio medico-fisico dell'Universit\u00e0 di Pisa.\nLaureatosi nel 1828, ottenne ben presto la cattedra di Aritmetica razionale e di geometria, a cui sostitu\u00ec pi\u00f9 tardi quella di Elementi di algebra.\nTra il 1834 ed il 1838, pubblic\u00f2 una serie di studi di geometria in cui prendeva le distanze dall'impostazione, allora dominante, di Legendre per ridare vigore invece alla lezione euclidea, mentre si impegnava anche nella traduzione degli scritti di Lacroix e Monge.\nDurante il soggiorno pisano, si dedic\u00f2 attivamente alla realizzazione dei cosiddetti asili di carit\u00e0, collaborando soprattutto nel preparare alcuni testi didattici per l'istruzione di base. Proprio in virt\u00f9 dei contatti maturati in campo pedagogico e scientifico, venne chiamato ad occupare il ruolo di segretario del I Congresso degli scienziati italiani, che si tenne a Pisa nell'ottobre del 1839. Nell'ambito delle riforma universitaria granducale, avviata in quell'anno, gli venne attribuita la cattedra di Calcolo differenziale ed integrale, ma gi\u00e0 dal 1843 lasci\u00f2 Pisa per assumere il compito di educatore del primogenito di Leopoldo II, fatto questo che segn\u00f2 un cambiamento anche nelle sue visioni politiche, accentuandone i toni conservatori.\nA Firenze, accett\u00f2 infatti l'incarico di sovrintendente agli asili per l'infanzia, in chiaro contrasto con il gruppo moderato e si tenne accuratamente in disparte di fronte ai fatti quarantotteschi. Nel 1853 fu investito della presidenza del neonato Istituto Tecnico Toscano, creato dalla originaria sezione di arti e manifatture dell'Accademia di belle arti fiorentina, dedicando i propri sforzi in particolare all'organizzazione delle esposizioni dell'industria e dell'agricoltura granducali e allestendo un'importante raccolta di strumenti scientifici in seguito custodita dalla Fondazione Scienza e Tecnica.\nAl mondo dell'imprenditoria toscana, Corridi era legato tra l'altro anche da interessi familiari: il fratello Gustavo aveva dato vita ad un importante stabilimento per la produzione di olii industriali, e la sua unica figlia Giulietta aveva sposato Gustavo Hall, esponente di un grosso gruppo finanziario e manifatturiero, in societ\u00e0 con i Fenzi e i Kleiber. Gli avvenimenti del 1859 non coinvolsero Corridi, ma questa volta il successo dei liberali lo costrinse a dimettersi da tutti gli uffici ricoperti, segnando la fine della sua vita pubblica. Proprietario fin dal 1860 della tipografia delle Murate a Firenze, spese l'ultima parte dell'esistenza occupandosi di editoria. Mor\u00ec a Roma, dove ormai trascorreva lunghi soggiorni, il 2 gennaio 1877.\nArchivio.\nIl \"Fondo Filippo Corridi\", conservato presso la Biblioteca universitaria di Pisa, contiene documentazione dal 1814 al 1876. Il fondo \u00e8 pervenuto alla Biblioteca universitaria il 23 febbraio 1923 per legato testamentario della figlia di Corridi, Giulietta Corridi Hall, deceduta a Firenze nel dicembre 1921."}
{"id": "23617", "revid": "2161050", "url": "https://it.wikipedia.org/wiki?curid=23617", "title": "Odoardo Corsini", "text": "Biografia.\nStudi\u00f2 nel Collegio dei padri scolopi fananesi, dove entr\u00f2 quale novizio nel 1717 e in seguito si trasfer\u00ec nel Noviziato di Firenze.\nLe sue capacit\u00e0 lo portarono a diventare docente di filosofia a soli vent'anni presso la stessa scuola nel 1723, prima ancora dell'ordinazione sacerdotale del 1725. Distintosi per le sue \"Istituzioni\" (\"Institutiones\") di filosofia e geometria, Corsini fu poi sostituito da Alberto Pappiani nell'insegnamento presso la scuola e promosso alla docenza presso l'Universit\u00e0 di Pisa, dove si trasfer\u00ec e vi insegn\u00f2 fino alla sua morte.\nTuttavia nel periodo che va dal 1754 al 1760, il Corsini fu eletto Superiore Generale e dovette trasferirsi a Roma.\nI principali campi di studio ai quali si applic\u00f2 furono: la filosofia, la cronologia, l'epigrafia, la filologia e la numismatica ma si interess\u00f2 anche di matematica, di logica, di fisica, di idraulica, di didattica, di storia e di lettere antiche e moderne."}
{"id": "23618", "revid": "83531", "url": "https://it.wikipedia.org/wiki?curid=23618", "title": "Pietro Cossali", "text": "Biografia.\nDopo aver studiato presso il collegio dei Gesuiti di Verona si fa teatino e studia a Milano sacra eloquenza, teologia, matematica e fisica. Dopo i voti, \u00e8 inviato a Padova come predicatore.\nDopo essere tornato a Verona comincia a insegnare filosofia e fisica sperimentale. In seguito insegna astronomia, meteorologia e idraulica presso l'Universit\u00e0 di Parma e calcolo sublime presso l'Universit\u00e0 di Padova.\nDedica i suoi studi soprattutto all'astronomia, all'idraulica e alla matematica.\nPubblica anche un libro sulla storia della matematica (\"Origine, trasporto in Italia, primi progressi in essa dell'algebra. Storia critica di nuove disquisizioni analitiche e metafisiche\", Parma, 1797-1799), il primo su questo argomento pubblicato in Italia (v. ).\nNella Chiesa di Sant'Anastasia di Verona \u00e8 collocato il suo monumento funebre."}
{"id": "23621", "revid": "1005847", "url": "https://it.wikipedia.org/wiki?curid=23621", "title": "Luigi Cremona", "text": "Fu senatore del regno d'Italia a partire dalla XIII legislatura.\nEbbe un ruolo significativo nella riforma dell'istruzione italiana dopo l'Unit\u00e0 d'Italia.\nBiografia.\nLuigi Cremona, primogenito di quattro figli, nacque a Pavia in una famiglia di origini ebraiche, il 7 dicembre 1830 dall'unione in seconde nozze tra il padre Gaudenzio Cremona, appartenente ad una famiglia di Novara un tempo agiata ma successivamente caduta in rovina, e Teresa Andreoli, conosciuta nel 1818 allorch\u00e9, rimasto vedovo, si spost\u00f2 a Pavia dove accett\u00f2 un modesto impiego presso la delegazione austriaca.\nDegli altri tre fratelli, Pietro e Francesca scomparvero in giovane et\u00e0 mentre l'ultimo, Tranquillo Cremona, fu un famoso pittore appartenente al movimento della Scapigliatura milanese che si afferm\u00f2 per la sua originalit\u00e0.\nAnche i tre figli avuti dal padre Gaudenzio dal primo matrimonio con Caterina Carnevali, bench\u00e9 non fossero favorevoli alla nuova unione del padre, ebbero un ruolo significativo nella vita di Luigi; Giuseppe non si rifiut\u00f2 di aiutare Teresa quando nel 1841 rimase vedova con quattro figli da mantenere, mentre era di Giovanna la casa a Gropello che egli usava per passare le sue vacanze e dove conobbe la famiglia Cairoli alla quale rimase molto unito per tutta la vita da un forte legame di amicizia alimentato anche da una profonda stima. La sua amicizia si rivolgeva in particolare a Benedetto Cairoli che stimava sia per le sue qualit\u00e0 morali sia per il suo coraggio e l'ardore con cui combatteva per la libert\u00e0 dell'Italia.\nDifesa di Venezia.\nNel marzo del 1848 ebbe inizio la prima guerra di indipendenza nazionale; Cremona, spinto da una forte coscienza nazionale e da un grande amore per la patria, probabilmente alimentato anche dalla sua amicizia con Benedetto Cairoli, lasci\u00f2 \u201csenza rimorso\u201d (scriveva egli stesso) la casa materna per servire la patria, appena diciassettenne.\nIl 12 aprile del 1848, infatti, si un\u00ec agli studenti napoletani volontari che erano giunti a Pavia e il 18 aprile, sotto la guida degli uff\u00ecciali Carraro e Mauro, su ordine del governo provvisorio di Milano, and\u00f2 in aiuto della Repubblica di Venezia. Cremona fu dapprima a Nervesa, agli avamposti sul Piave, poi alla difesa di Treviso. Per il coraggio e la diligenza merit\u00f2 le promozioni sul campo prima a caporale e poi a sergente. Caduta Treviso, ma avendo salvato l'onore delle armi, il Cremona insieme con i volontari napoletani si arruol\u00f2 a Bologna nel secondo battaglione \"Italia Libera\", e, dopo la capitolazione di Milano, prese parte alla strenua difesa di Venezia, quando la Repubblica di Manin decise di resistere a ogni costo.\nCremona partecip\u00f2 alla sortita di Mestre, sub\u00ec il bombardamento di Marghera, difese il forte di Brondolo a Chioggia, poi nuovamente\nsul Brenta a difendere Ca' Naccari, partecip\u00f2 al combattimento di Conche e alla presa dei ridotti nemici. Cremona venne encomiato dal capitano Mauro \u00abpel suo coraggio, per la sua intelligenza, per la disciplina ed onest\u00e0, come modello di virt\u00f9 militari e civili\u00bb. Rimase a Brondolo fino alla caduta di Venezia, presa alla fine per fame ed epidemia.\nDopo diciotto mesi di combattimento Luigi dovette tornare a casa con la triste consapevolezza che gli sforzi di tanti generosi non erano valsi a nulla e che l'Italia era nuovamente sotto il dominio straniero.\nFu tuttavia un'esperienza che lasci\u00f2 una traccia significativa nella biografia di Cremona, sotto diversi aspetti, non ultimo quello strettamente personale.\n\u00c8 infatti a seguito di questa esperienza che egli ebbe modo di conoscere Elisa Ferrari, sorella di Nicola Ferrari, suo commilitone, morto a seguito di una ferita di una granata austriaca. Elisa divenne sua moglie nel 1854. Da questa unione nacquero tre figli: Vittorio Cremona, Elena Cremona e Itala Cremona.\nNel 1849, mentre Cremona ritornava dalla battaglia, non molto lontano da casa, lo raggiunse la terribile notizia che sua madre era morta da qualche mese. Subito dopo fu colpito da un terribile tifo che lo port\u00f2 in fin di vita, ma non si perse d'animo; si riprese velocemente, tanto che nello stesso anno, mostrando tutto il suo coraggio e la sua tenacia, termin\u00f2 gli studi classici e si iscrisse al corso di ingegneria civile presso l'Universit\u00e0 di Pavia dove ebbe come maestri illustri matematici quali Antonio Bordoni e Francesco Brioschi.\nCarriera universitaria.\nNel 1853 ottenne, con lode, il titolo di \u201cdottore negli studi di ingegnere civile e architetto\u201d e subito dopo si impegn\u00f2 nella stessa Universit\u00e0 come ripetitore di matematica applicata fino al 1856 quando, con l'intenzione di dedicarsi all'insegnamento secondario, diede gli esami di matematica e fisica che erano necessari e fu nominato professore supplente al Ginnasio di Pavia.\nDue anni pi\u00f9 tardi fu trasferito a Cremona dove ottenne un posto di professore ordinario nel Ginnasio e dove tenne corsi che spaziavano dall'aritmetica all'algebra, dalla geometria del piano e geometria dello spazio alla trigonometria ed era apprezzato, come insegnante, per la sua chiarezza, il suo rigore e l'efficacia del suo metodo didattico.\nNel 1858 pass\u00f2 ad insegnare al Liceo S. Alessandro (oggi Liceo Beccaria) a Milano e da qui cominci\u00f2 ad istituire una rete di rapporti a livello internazionale.\nFu cos\u00ec che, sotto suggerimento di Francesco Brioschi e Angelo Genocchi, nel 1860 Cremona fu chiamato dal Ministro della pubblica istruzione, Terenzio Mamiani, a ricoprire la cattedra di Geometria Superiore a Bologna, istituita appositamente per lui e per la prima volta con tale denominazione.\nMa la permanenza di Cremona a Bologna dur\u00f2 fino al 1867 quando Francesco Brioschi, consapevole di come egli fosse la persona pi\u00f9 adatta per insegnare le nuove tecniche di calcolo grafico che, grazie alle importanti opere di Cullman, erano diventate indispensabile conoscenza per un futuro ingegnere, lo chiam\u00f2 a Milano ad insegnare Statica grafica presso il Regio Istituto Tecnico Superiore di Milano (attuale Politecnico di Milano) di cui Brioschi era direttore. A Milano Cremona dovette occuparsi inizialmente del solo corso di Statica grafica abbandonando cos\u00ec, parzialmente, il suo indirizzo di studi puramente geometrici per occuparsi di questioni riguardanti la matematica applicata.\nNel 1873 Gaspare Finali (Ministro dell'Agricoltura), che aveva partecipato con Cremona ad una Commissione d'Inchiesta sulla Istruzione classica, e che, durante tale inchiesta, aveva acquisito di lui altissima stima, gli offr\u00ec il posto di Segretario generale nel Ministero dell'agricoltura, dell'industria e del commercio.\nCremona, lusingato per tale proposta e desideroso di abbandonare Milano, inizialmente accett\u00f2 l'incarico a cui per\u00f2 dovette rinunciare quasi immediatamente sotto le pressioni del Ministro della pubblica istruzione, Antonio Scialoja, che voleva affidargli il compito di dirigere e riordinare la Scuola degli ingegneri in Roma.\nFu cos\u00ec che si trasfer\u00ec a Roma come direttore della Scuola degli ingegneri occupandosi anche della cattedra di Statica grafica che fu poi (nel 1877) tramutata in una di Matematica Superiore.\nNel giugno del 1880, fu nominato dal Ministro della pubblica istruzione, Francesco De Sanctis, commissario regio nella biblioteca Vittorio Emanuele che in quegli anni si trovava in una situazione critica a causa di scandali legati a furti di libri, all'incapacit\u00e0 dei bibliotecari e, in generale, alla confusione che regnava al suo interno.\nIl lavoro di Cremona ebbe come risultato quello di mettere a tacere le discussioni intorno alla biblioteca e di imporre la chiusura per iniziare il riordinamento.\nLa carica di Cremona decadde il 14 settembre 1881 quando la biblioteca Vittorio Emanuele riapr\u00ec sotto la guida di Domenico Gnoli, ordinario di letteratura italiana all'Universit\u00e0 di Torino.\nCarriera politica.\nIl 16 marzo 1879, per i meriti scientifici e per il suo valore di patriota dimostrato fin dalla giovent\u00f9, Luigi Cremona fu nominato Senatore. Inizi\u00f2 cos\u00ec la sua carriera politica, che lo distolse definitivamente dagli studi, ma che lo vide impegnato a mettere a disposizione dello Stato la sua grande esperienza e saggezza in questioni riguardanti la scuola e l'educazione.\nNel 1881 Quintino Sella, incaricato di formare un nuovo Governo, gli offr\u00ec il portafoglio della pubblica istruzione che per\u00f2 rifiut\u00f2, non volendo trovarsi nella spiacevole situazione di dare il suo contributo ad un Governo che succedeva a quello dell'amico Benedetto Cairoli.\nNel 1885 si impegn\u00f2 in un nuovo progetto di riforma dell'istruzione (in sostituzione di quello di Guido Baccelli) contro l'aumento delle Universit\u00e0 primarie che, sebbene fosse stato approvato sia pure a fatica alla Camera dei deputati, non aveva trovato il favore del Senato. In questa, come in altre successive ed analoghe circostanze Cremona si trov\u00f2 quasi da solo nella disputa e fu criticato aspramente per aver difeso con tale ardore le sue posizioni da perdere di vista la possibilit\u00e0 di opinioni contrarie alla sua. Era per\u00f2 in queste situazioni che si potevano ammirare la tenacia con cui egli si adoperava per elevare e migliorare sempre di pi\u00f9 gli studi italiani rischiando, a volte, di non essere compreso dai suoi contemporanei che lo accusavano di sfiorare il fanatismo.\nPer molti anni diresse diversi lavori del Consiglio superiore della pubblica istruzione e, tra il 1897 e il 1898, fu anche vicepresidente del Senato.\nNel 1898 accett\u00f2 l'incarico di Ministro della pubblica istruzione, offertogli dal Di Rudin\u00ec, incaricato di formare un nuovo Governo, ma rimase in carica per soli trenta giorni a causa dall'agitata situazione politica. Riusc\u00ec comunque a proporre un disegno di legge, costituito da pochi articoli, con i quali intendeva modificare quelle disposizioni della legge Casati che riguardavano le sanzioni disciplinari nei confronti degli insegnanti.\nNel 1900 Cremona fu chiamato dal Ministro dei lavori pubblici, Branca, per presiedere a due importanti commissioni d'inchiesta riguardanti lo sviluppo e l'ampliamento di Roma capitale; egli se ne occup\u00f2 con la consueta meticolosit\u00e0 ma alla fine, per evitare ulteriori scandali, non accert\u00f2 precise responsabilit\u00e0.\nFu socio delle pi\u00f9 illustri accademie italiane (Regio Istituto Lombardo, Accademia dei Lincei, Accademia dei Quaranta, Accademia delle Scienze di Bologna, Accademia delle Scienze di Napoli) ed estere (Royal Society di Londra, Accademia di Amsterdam, Monaco, Gottinga, Praga e Copenaghen), dottore \"honoris causa\" presso le Universit\u00e0 di Dublino, Edimburgo e Christiania, Cavaliere dell'Ordine al Merito civile di Savoia e, nel maggio del 1903 fu insignito, dall'Imperatore di Germania, dell'Ordine Pour le M\u00e9rite, conferito a pochi in Italia.\nMassoneria.\nFu un fervente Massone, e ne govern\u00f2 i vertici bolognesi ove nel 1866 fu tra i fondatori della loggia \"Felsinea\" di Bologna, della quale fu il primo Maestro venerabile, con Giosu\u00e8 Carducci come segretario. Fu vice-presidente del Rito Simbolico e condirettore del Bollettino Massonico pubblicato in Bologna con il Franchi.. Mantenne un fitto carteggio di corrispondenza massonica con Giosu\u00e8 Carducci e Francesco Magni \nMor\u00ec a Roma il 10 giugno 1903 a causa di una malattia cardiaca che da tempo lo affliggeva, l'angina pectoris, confortato dalle cure e dall'affetto di Anna Maner-M\u00fcller, sposata nel 1887 in seconde nozze, e dai figli.\nOpere.\nNel 1855 Luigi Cremona pubblic\u00f2, sugli Annali di scienze matematiche e fisiche del Tortolini, il suo primo scritto dal titolo \"Sulle tangenti sfero-coniugate\" in cui aveva trattato una questione di geometria differenziale suggerita da una nota di Bordoni che estendeva la teoria classica di Dupin sulle tangenti coniugate.\nDel 1858 sono due lavori dal titolo \"Sulle linee a doppia curvatura\" e \"Teoremi sulle linee a doppia curvatura\" (linee che in seguito egli chiamer\u00e0 cubiche gobbe e alle quali avrebbe successivamente dedicato numerosi trattati, l'ultimo dei quali nel 1879) in cui riusc\u00ec a ricavare teoremi che Chasles aveva solo enunciato nel suo \"Aper\u00e7u historique\", completandoli con la dimostrazione e illustrando alcune nuove e significative propriet\u00e0.\nA questi scritti Cremona fece seguire delle ricerche originali sulle coniche inscritte in una superficie sviluppabile del 4\u00ba ordine e di 3\u00aa classe generalizzando, per lo spazio, i teoremi di Steiner e Trudi per le coniche inscritte in un quadrilatero.\nNello stesso anno pubblic\u00f2 alcuni lavori sulle quadriche omofocali, sulle coniche e quadriche coniugate in cui il metodo di dimostrazione si fondava ancora sulla geometria analitica, che egli applicava abilmente utilizzando tutti i risultati e le tecniche pi\u00f9 recenti e facendo largo uso delle coordinate tangenziali.\nSi occup\u00f2 inoltre della risoluzione di alcune questioni ed esercizi che pubblic\u00f2 nei Nouvelles Annales de math\u00e9matiques dal 1857 al 1860.\nQuesti lavori sono particolarmente significativi perch\u00e9 Cremona non si limit\u00f2 solo a dare le soluzioni ma spesso inser\u00ec le questioni proposte in un contesto pi\u00f9 ampio, collegandole alle teorie geometriche pi\u00f9 recenti.\nSebbene nei primi scritti, di cui abbiamo detto finora, prevalga ancora il metodo analitico, incomincia a delinearsi in esse un vivo interesse verso la geometria \"pura\", quella appresa nei lavori di Chasles, che l'avrebbe portato a scrivere Considerazioni di storia della Geometria pubblicate sul \"Politecnico\" nel 1860, in cui espose, con sapiente abilit\u00e0, un ricco quadro storico di ricerche geometriche antiche e moderne.\nLa sua evoluzione verso i metodi puramente geometrici inizi\u00f2 infatti solo dopo aver studiato ed appreso anche gli insegnamenti della scuola tedesca, il che coincise con la sua chiamata all'Universit\u00e0 di Bologna.\nIl periodo bolognese fu quello pi\u00f9 fertile e produttivo per quanto riguarda gli studi; \u00e8 infatti in questi anni che Cremona pubblic\u00f2 i suoi scritti pi\u00f9 importanti e innovativi: Introduzione ad una teorica delle curve piane del 1861 e Preliminari di una teoria generale delle superfici del 1866 nelle quali ricostruisce la teoria delle curve algebriche e delle superfici algebriche e che, pur non rappresentando vere e proprie innovazioni dal punto di vista scientifico, presentano in modo organico argomenti gi\u00e0 conosciuti e diffusi.\nCompletamente originali sono invece due note d'ugual titolo Sulle trasformazioni geometriche di figure piane, pubblicate rispettivamente nel 1863 e nel 1865, in cui Cremona presenta quelle trasformazioni che sono diventate la sua scoperta pi\u00f9 importante e che tutt'oggi portano il suo nome.\nDi fatto le sue lezioni universitarie e la sua produzione scientifica influenzarono direttamente e indirettamente molti ricercatori italiani tra cui Giuseppe Veronese, Eugenio Bertini, Guido Castelnuovo, Federigo Enriques, soprattutto nel campo della geometria algebrica.\nAttivit\u00e0 editoriale.\nSecondo Cremona la formazione degli ingegneri doveva mirare a costituire una classe di tecnici altamente qualificati, ma anche culturalmente in grado di far parte della nuova classe dirigente nazionale; difese quindi fortemente il ruolo educativo della cultura scientifica, assolutamente inscindibile da quella pi\u00f9 prettamente pratica, sottolineando l'importanza dello studio della geometria inteso come base per imparare a ragionare.\nIn quest'ordine di idee \u00e8 ben comprensibile la battaglia da lui sostenuta insieme a Brioschi per il ritorno allo studio degli Elementi di Euclide.\nUn'altra interessante collaborazione tra Brioschi e Cremona riguard\u00f2 la direzione degli Annali di matematica, che intorno agli anni sessanta erano progressivamente andati decadendo di stile e di interesse, basata sulla comune volont\u00e0 di cercare di creare, insieme ad un'identit\u00e0 politica del paese, una cultura scientifica e matematica che rappresentassero l'Italia e la collocassero alla pari delle altre nazioni europee. Le loro aspettative si realizzarono pienamente e gli Annali diventarono un giornale importante, conosciuto e stimato a livello europeo.\nIl Diagramma di Cremona o diagramma cremoniano.\nSi tratta di un metodo grafico che permette di determinare gli sforzi esistenti nelle aste di una travatura reticolare piana, nelle seguenti ipotesi:\nCuriosit\u00e0.\nA ricordo della figura di Luigi Cremona sono intitolati:"}
{"id": "23623", "revid": "767487", "url": "https://it.wikipedia.org/wiki?curid=23623", "title": "Giovanni Francesco Crivelli", "text": "Il padre apparteneva all'ordine dei Segretari della Repubblica e faceva il diplomatico.\nBiografia.\nIl Crivelli fu somasco nel Convento della Salute, poi fu Padre provinciale dei Somaschi e rettore del Seminario di Murano. Pubblic\u00f2 due opere didattiche: gli \"Elementi di aritmetica numerale e letterale\" (pubblicato a Venezia nel 1728) e gli \"Elementi di fisica\" (pubblicato sempre a Venezia nel 1731) che fu ampliato nel 1744. I suoi manoscritti andarono perduti.\nParticolarmente importante il secondo libro per una serie di motivi. Si tratta di un libro didattico-divulgativo il cui primo volume tratta gli stessi argomenti oggetto di studi nelle classi di un attuale Liceo Scientifico (ad eccezione dei fenomeni elettro-magnetici, considerati allora poco pi\u00f9 che fenomeni da baraccone). Il secondo tratta soprattutto di questioni astronomiche.\nIn questo libro vi \u00e8 la piena accettazione della fisica di Galileo e di Newton con Galileo definito \"il principe degli scienziati\", vi \u00e8 un riconoscimento dell'importanza della civilt\u00e0 arabo-musulmana nella creazione del metodo scientifico. La spiegazione del modo di operare dello scienziato coincide praticamente con le posizioni del neopositivismo e del realismo scientifico. Anche lo stile \u00e8 innovativo ed ancora attuale per l'utilizzo dell'italiano, per la citazione e precisa descrizione di moltissimi esperimenti compiuti anche al di fuori dell'Europa e per l'esposizione delle varie ipotesi degli scienziati su argomenti ancora oggetto di discussione. Vi \u00e8 inoltre il riconoscimento dell'esistenza e della pari dignit\u00e0 della fisica teorica accanto a quella sperimentale; la fisica teorica in Italia fu riscoperta solo da Enrico Fermi due secoli dopo.\nLa sua opera ebbe fama europea, fu membro della Royal Society di Londra dal 1734 fino alla morte, ma dopo la sua morte fu presto dimenticata e solo recentemente \u00e8 stata riscoperta."}
{"id": "23624", "revid": "1584528", "url": "https://it.wikipedia.org/wiki?curid=23624", "title": "Gaetano Arturo Crocco", "text": "Nella sua carriera accademica ha pubblicato 170 studi scientifici, registrato 30 brevetti e inventato circa 50 diversi strumenti per l'aeronautica.\nBiografia.\nDi padre napoletano, ingegnere civile e madre palermitana, nacque a Napoli ma crebbe a Palermo, presso la cui universit\u00e0 inizi\u00f2 gli studi di matematica e fisica. Nel 1897 fu ammesso alla Scuola di Applicazione d'Artiglieria e Genio di Torino da cui usc\u00ec, nel 1900, con il grado di tenente del Genio.\nAgli ordini del generale Maurizio Mario Moris e con il collega Ottavio Ricaldoni, nel 1907 realizz\u00f2 il primo dirigibile militare italiano (chiamato N.1), due anni dopo il primo volo dell'Aeronave Italia costruito per scopi civili. Al N.1, collaudato l'anno successivo sul Lago di Bracciano nel Cantiere Sperimentale nell'idroscalo di Vigna di Valle, seguirono una trentina di altri esemplari impiegati poi nella prima guerra mondiale. Progett\u00f2 inoltre una spoletta ultrasensibile per proiettili di artiglieria, un cannone antiaereo a 24 canne, un cannone da 65 mm. per dirigibili (da collocare sul loro dorso per difesa antiarea) e, assieme all'ingegner Alessandro Guidoni, una telebomba a guida giroscopica.\nNel 1908, unitamente a Vito Volterra, fond\u00f2 l'Istituto Centrale Aeronautico (dove rimase fino al 1920 con il grado di Colonnello), in cui si concentrarono le attivit\u00e0 di ricerca italiane nel campo aeronautico prima della nascita, nel 1935, della Citt\u00e0 dell'Aria, il centro ricerche di Guidonia Montecelio di cui fu uno dei principali sostenitori. Per mezzo di lui furono proposte e costruite le gallerie aerodinamiche (orizzontale, ipersonica, verticale) e la vasca navale, che furono per molti anni tra le migliori al mondo e che consentirono all'Italia di primeggiare nel campo aerodinamico e non solo.\nDal 1923 fino al 1925 divenne Direttore generale dell'Industria al Ministero dell'Economia (oggi Ministero dell'economia e delle finanze).\nDivenne professore e dal 1935 rettore all'Universit\u00e0 di Roma nel 1926 nella Scuola di Ingegneria Aeronautica, tuttora esistente sotto il nome di Scuola di Ingegneria Aerospaziale. \nNel 1928 venne richiamato, con il grado di generale della riserva della Regia Aeronautica, per dirigere la Direzione delle Costruzioni del nuovo Ministero dell'Aeronautica.\nNel 1935 organizz\u00f2 il Congresso Volta che vide confluire in Italia i maggiori esperti di aeronautica al mondo e che costitu\u00ec il prototipo dei grandi congressi aerospaziali del dopoguerra. Divenne membro dell'Accademia d'Italia e dell'Accademia Nazionale dei Lincei.\nTutto questo lavoro nel campo della didattica e della ricerca consent\u00ec all'Italia di avere uno stuolo di ricercatori e giovani scienziati di assoluta preminenza in campo aeronautico: tra essi si ricordano suo figlio Luigi Crocco, Antonio Ferri, Enrico Pistolesi. Di lui sono degni di nota i contributi nel campo della meccanica del volo, specialmente nei campi della instabilit\u00e0 trasversale, nei metodi per la determinazione dell'autonomia, come anche i lungimiranti articoli in campo astronautico.\nSpos\u00f2 la baronessa Bice Patti del Piraino da cui ebbe 7 figli. Il suo terzogenito Luigi (detto Gino) segu\u00ec le orme paterne e divenne anch'egli un celebre scienziato.\nAttivit\u00e0 aeronautiche e spaziali.\nCrocco \u00e8 stato pioniere sia nel settore aeronautico sia in quello spaziale. Nel 1898 \u00e8 nominato sottotenente del Genio nella Scuola di Applicazione di Artiglieria e Genio e viene assegnato al 3\u00ba Reggimento (telegrafisti). Conosce in quel periodo il capitano Maurizio Mario Moris, comandante della Brigata Specialisti e appassionato di aeronautica, che intuisce le potenzialit\u00e0 di Crocco e avvia con lui una lunga collaborazione. La Brigata utilizza il lago di Bracciano per fare esperimenti con palloni frenati e Moris chiama Crocco a collaborare con lui.\nDal 1904 Crocco comincia a occuparsi di dirigibili e nel 1906 progetta con Ottavio Ricaldoni il dirigibile 1, caratterizzato da una rivoluzionaria struttura semirigida snodata nella parte inferiore dell'aeromobile. \nCon una versione migliorata e dotata di timone automatico e indicatori di rotta, lo \u201cN.1\u201d, Crocco effettua, il 31 ottobre 1908, un volo andate e ritorno da Vigna di Valle a Roma, coprendo 80 chilometri in circa un'ora e mezzo. Il suo dirigibile diventa cos\u00ec il primo aeromobile a sorvolare la Capitale, a 500 metri di quota. \nNel 1912 Crocco e Rinaldoni collaudano, sempre a Bracciano, un idroplano, mentre con altri studiosi, tra i quali Umberto Nobile, continua a sviluppare dirigibili (come ad esempio l'M.1, l'M.2 Citt\u00e0 di Ferrara, l'M.3, l'M.4, l'M.9, l'M.11, l'M.12, l'M.13 e l'M.17 fino al 1921). Contemporaneamente si dedica allo studio delle eliche e nel 1914 realizza a Roma una galleria aerodinamica a circuito chiuso.\nDal 1923 comincia ad interessarsi alle problematiche del volo spaziale, della propulsione a reazione e dei combustibili per razzi. Nel 1927 l'Istituto Sperimentale Aeronautico, dove Crocco lavorava, ottiene un finanziamento di 200.000 lire di allora corrispondenti a circa 130.000 euro per avviare studi su razzi a polvere pirica, con i quali sono effettuati lanci sperimentali in un apposito campo della BPD a Segni, presso Roma. Successivamente si dedica alla propulsione a liquido, disegnando la prima camera di combustione italiana, che sperimenta con il figlio Luigi Crocco nel 1930. Poi la guerra, mancanza di interesse e di fondi, costringono Crocco a mettere momentaneamente da parte questi interessi. \nNel frattempo si dedica ad attivit\u00e0 accademiche, prima come docente e poi come preside della Scuola di Ingegneria Aeronautica, incarico che ricopre dal 1935 al 1942 e dal 1948 al 1952, anno in cui gli subentra Luigi Broglio. In questi anni di ricerca e di insegnamento, Crocco inventa e fa realizzare numerosi impianti e strumenti innovativi, al punto che si diffonde tra i suoi studenti la rima \u201ctutto ci\u00f2 che vedo o tocco, l'ha inventato Arturo Crocco\u201d. La testimonianza di questa sua attivit\u00e0 rimane in una cinquantina di brevetti e qualche centinaio di pubblicazioni.\nDopo la seconda guerra mondiale Crocco riprende a dedicarsi a missilistica e astronautica, fondando nel 1951 l'Associazione Italiana Razzi (AIR) con l'intento di riunire gli appassionati del settore e istituendo nel 1950, presso la Scuola di Ingegneria Aeronautica, il Corso Informativo di Balistica Superiore, trattando egli stesso, nella prolusione, di satelliti e di traiettorie. Nel 1951, dieci anni prima del volo di Jurij Gagarin, tiene una conferenza sui problemi di rientro con equipaggio. Poi progetta un vettore a stadi paralleli invece che sovrapposti, soluzione allora avveniristica. Infine, ed \u00e8 forse il suo contributo pi\u00f9 grande all'astronautica mondiale, oltre che italiana, nel 1956 all'International Astronautical Congress IAF svoltosi a Roma e organizzato dall'associazione AIR, poi confluita nell'AIDAA, Crocco, allora ottantenne, present\u00f2 una memoria dal titolo \u201cGiro esplorativo di un anno Terra-Marte-Venere-Terra\u201d, basato sullo sfruttamento del campo gravitazionale di Marte e di Venere per ridurre il tempo del viaggio. L'importanza di tale intuizione, ora nota col nome tecnico di fionda gravitazionale (in inglese \"gravity assist\", o \"swing-by\"), fu tale che negli anni seguenti la NASA, compresa l'importanza di tale tecnica, nell'affidare ad istituti di ricerca od industrie il progetto di viaggi su altri pianeti raccomandava di basare lo studio sulla \u201cCrocco Mission\u201d adattando al caso le manovre di \"swing-by\" descritte da Crocco nella sua memoria.\nLa \"Crocco Mission\" o \"Crocco Grand Tour\u201d\".\nBasandosi sull'orbita di Hohmann, Arthur C. Clarke aveva ipotizzato che un viaggio Terra-Marte con minimo consumo di carburante avrebbe richiesto 259 giorni e una permanenza sul Pianeta Rosso di 425, per permettere un nuovo allineamento che consentisse il viaggio di ritorno a basso consumo, sempre di 259 giorni. Crocco ritiene una tale durata troppo lunga e propone, in base a calcoli da lui sviluppati, di sfruttare la gravit\u00e0 di Marte per effettuare un sorvolo del pianeta senza atterraggio, dimostrando che la gravit\u00e0 marziana avrebbe deviato la traiettoria dell'astronave reindirizzandola verso la Terra; con questo sistema il viaggio andata e ritorno sarebbe durato appena un anno, ma \u2013 per contro - il sorvolo di Marte sarebbe avvenuto ad oltre un milione di chilometri, consentendo una scarsa qualit\u00e0 di osservazioni.\nSe per\u00f2, dice Crocco, invece che verso la Terra l'astronave fosse reindirizzata verso Venere, il sorvolo di Marte potrebbe avvenire ad una quota molto inferiore e gli astronauti avrebbero l'opportunit\u00e0 di osservare anche Venere a pari durata di viaggio, con la tratta Terra-Marte percorsa in 113 giorni, quella Marte-Venere in 154 e quella Venere-Terra in 98. Crocco calcol\u00f2 anche che la prima occasione utile per un simile viaggio, noto anche come \u201cCrocco Grand Tour\u201d, si sarebbe presentata nel 1971.\nLe manovre di gravity assist sono ora parte integrante di tutte le missioni interplanetarie.\nRiconoscimenti.\nAlla sua memoria sono intitolati l'asteroide 10606 Crocco e, sulla Luna, il cratere Crocco; un suo progetto di missione spaziale fra la Terra e Marte \u00e8 noto come \"Crocco Grand Tour\".\n\u00c8 l'unico italiano ammesso nella Space Hall of Fame di Alamogordo, Nuovo Messico, negli Stati Uniti."}
{"id": "23625", "revid": "124123", "url": "https://it.wikipedia.org/wiki?curid=23625", "title": "Umberto Crudeli", "text": "Biografia.\nIniziato il primo triennio di studi in ingegneria a Pisa, complet\u00f2 il biennio a Roma, laureandosi nel 1901, quindi si iscrisse a matematica, laureandosi, con Vito Volterra, nel 1908, divenendone assistente fino al 1914, quando consegu\u00ec la libera docenza in fisica matematica presso l'Universit\u00e0 di Roma.\nDal 1914 al 1924, fu, in questa universit\u00e0, incaricato degli insegnamenti di analisi superiore, analisi algebrica e infinitesimale, geodesia teorica e meccanica superiore, mentre, conseguito l'ordinariato in meccanica razionale nel 1925, prese servizio all'Universit\u00e0 di Messina fino al 1928, quando pass\u00f2, come tale, all'Universit\u00e0 di Cagliari, rimanendovi fino al 1934, quando pass\u00f2 all'Universit\u00e0 di Palermo, quindi, nel 1935, a quella di Napoli ove rimase fino al 1945, allorch\u00e9 ritorn\u00f2 nuovamente all'Universit\u00e0 di Palermo che poi, per raggiunti limiti d'et\u00e0, lo nomin\u00f2, nel 1948, professore emerito.\nLa sua attivit\u00e0 di studio e di ricerca, riguard\u00f2 prevalentemente la fisica matematica, con particolare riguardo alla meccanica dei fluidi, di cui fu autore di un certo numero di lavori notevoli sia per l'originalit\u00e0 della trattazione che per la novit\u00e0 dei risultati, riguardanti la teoria delle figure di equilibrio di fluidi rotanti e sue applicazioni all'astronomia.\nSi dedic\u00f2 pure a varie problematiche di meccanica analitica, teoria del potenziale, meccanica celeste, teoria dell'elasticit\u00e0, geometria differenziale e sue applicazioni alle nuove teorie relativistiche. Fu inoltre uno dei pochi fisici matematici della vecchia guardia, a prestare attenzione, con fiducioso interesse e curiosit\u00e0, alla nuova meccanica atomica."}
{"id": "23626", "revid": "105944596", "url": "https://it.wikipedia.org/wiki?curid=23626", "title": "Antonio Cua", "text": "Biografia.\nNel 1840 si laure\u00f2 in matematica all'Universit\u00e0 di Napoli. Dopo un periodo di insegnamento di base alla scuola militare, nel 1851 divenne assistente alla cattedra di matematiche superiori, per iniziare poi a insegnare geometria analitica nel 1854 sempre all'Universit\u00e0 di Napoli, e Geometria descrittiva nel 1889, dove rimase fino alla morte avvenuta nello stesso anno. Insegn\u00f2 contemporaneamente la stessa materia anche nel Collegio Militare. Essendo anche ingegnere, si occup\u00f2 di lavori idraulici e perizie per conto del Ministero dei Lavori Pubblici.\nNel 1864 venne nominato cavaliere dell'Ordine dei Ss. Maurizio e Lazzaro; fu nominato socio corrispondente del R. Istituto d'incoraggiamento di Napoli nel 1853, accademico della Pontaniana di Napoli nel 1854, e, nel 1859, socio corrispondente della Societ\u00e0 economica della Seconda Calabria Ulteriore.\nNel 1876, quando era docente dell'Universit\u00e0 di Napoli, fu scelto per dirigere i lavori, in modo gratuito, per la parte rustica del Santuario della Beata Vergine del Rosario di Pompei.\nProbabilmente per mancanza di tempo dovuta a diversi incarichi, non si dedic\u00f2 a pubblicazioni di rilievo; per questo motivo poco del suo lavoro nel campo della matematica \u00e8 giunto fino a noi."}
{"id": "23628", "revid": "72396", "url": "https://it.wikipedia.org/wiki?curid=23628", "title": "Marco Cugiani", "text": "Biografia.\nInizi\u00f2 a insegnare nel 1959 Analisi matematica e Calcolo numerico. In seguito insegn\u00f2 Calcolo numerico prima al Politecnico di Milano e poi all'Universit\u00e0 degli Studi di Milano, promuovendo, sia in didattica, sia in ricerca, l'uso dei metodi probabilistici a complemento di quelli deterministici. Dal 1965 si dedic\u00f2 alla Teoria dei numeri e poi all'Analisi numerica, sviluppando la conoscenza dell'informatica in Italia. Pubblic\u00f2 i risultati delle sue ricerche in numerosi articoli, 53 dei quali sono stati recensiti da MathSciNet. Fu preside della facolt\u00e0 di scienze matematiche fisiche e naturali dell'universit\u00e0 di Milano dal 1977 al 1980. Fu tra i fondatori e il primo direttore dell'Istituto per le applicazioni della Matematica e dell'Informatica (IAMI) del CNR, ora confluito nell'IMATI. Il 2 giugno 1982 venne insignito del titolo di Commendatore della Repubblica Italiana.\nSi \u00e8 dedicato anche alla divulgazione, con \"La matematica: Che cos'\u00e8 e a che cosa serve\" (ERI, 1968)."}
{"id": "23629", "revid": "124123", "url": "https://it.wikipedia.org/wiki?curid=23629", "title": "Agostino Ariani", "text": "Figlio di Marco Antonio (1624-1706) e Anna Maria Macchia, Agostino fu il maggiore di sei fratelli: Decio (1774-?), Francesco Antonio (1676-1747), Jacopo (1678-1765), Carlo (1780-1764) e Vittoria Angiola (1782-?). \nFu allievo di Giuseppe Toma, professore di eloquenza all'Universit\u00e0 di Napoli e di filosofia e teologia nel collegio dei gesuiti, di Gregorio Messere e di Gregorio Caloprese che lo introdusse alla metafisica cartesiana. Nel 1688, a 16 anni, si laure\u00f2 in giurisprudenza con il celebre giureconsulto Giovanni Leonardo Rodoerio (1640-1701). Successivamente sotto l'impulso di un amico di famiglia, il matematico fiammingo Guglielmo de Linghax, si dedic\u00f2 da autodidatta allo studio della matematica e della fisica. Da Londra fece arrivare un telescopio per apprendere l'astronomia. \nDurante un suo viaggio a Firenze conobbe Antonio Magliabechi, Alessandro Marchetti e Vincenzo Viviani. A Napoli frequent\u00f2 i circoli accademici di Antonio de Monforte e del vicer\u00e9 Luis Francisco de la Cerda y Aragon e l'accademia di Celestino Galiani, matematico ed erudito divenuto \"cappellano maggiore del Regno di Napoli\", istituita nel 1732 nel palazzo Gravina prima, e successivamente spostata nel monastero dei ss. Severino e Sossio.\nAd appena 23 anni, il 30 gennaio 1695 gli fu conferita, come professore interino, la cattedra di matematica all'Universit\u00e0 restata vacante da Agostino Passante (1653-1732). Nel 1706 entr\u00f2 a far parte della Regia Camera della Sommaria come procuratore fiscale del patrimonio reale e nel 1715 fu nominato segretario della real giunta della Zecca. Nel 1721 affid\u00f2 la cattedra universitaria ad uno dei suoi discepoli, il matematico Nicola Antonio De Martino fratello di Pietro, primo professore della cattedra di astronomia. Nel 1732 abbandon\u00f2 definitivamente l'insegnamento universitario. Per l'interesse del cardinal Francesco Pignatelli, arcivescovo di Napoli, comp\u00ec una serie di osservazioni astronomiche dall'Eremo di Camaldoli per correggere la tavola astronomica definita da Antonio de Monforte, la \"Tabula astronomica ortus solis, meridiei, ac mediae noctis juta solare horologium ad elevatione poli per gradus 41. sub quo constituitur civitas Neapolis ab Angustino Auriano J. C. atque in Neap. Universitate celebri matheseos professore adprobata\". Nel 1739 fu nominato giudice onorario della Gran Corte della Vicaria. \nFino ai 63 anni visse con suo fratello Carlo e la moglie Geronima de Nicol\u00f2. Quando i suoi familiari decisero di spostarsi nel feudo avito di Pietraferrazzana in Abruzzo, decise di sposare la nobildonna Elena Amodio (?-1776) da cui ebbe quattro figli di cui uno morto infante: Marcantonio, Vincenzo e Annamaria. \nFu sepolto nella Chiesa di San Giorgio Maggiore (Napoli). Sulla lapide fu scolpito il distico: ET COELUM, &amp; TERRAM INGENIO AUGUSTINUS OBIBAM / QUAEQUE FUERE ALIIS CLAUSA, RECLUSA MIHI."}
{"id": "23631", "revid": "599013", "url": "https://it.wikipedia.org/wiki?curid=23631", "title": "Gino Arrighi", "text": "Biografia.\nGino Arrighi studi\u00f2 nella sezione di matematica dell'Istituto Tecnico F. Carrara di Lucca e si laure\u00f2 in Matematica all'Universit\u00e0 di Pisa nel 1928. \nGrazie al suo incitamento e al suo entusiasmo, nel 1980 fu fondato a Siena da Laura Toti Rigatelli e da Raffaella Franci il Centro Studi della Matematica Medioevale, che ha curato diversi trattati dei secoli XIV, XV e XVI.\nImportanti i suoi contributi per la conoscenza degli scienziati lucchesi.\nPubblicazioni maggiori.\nNotes: Volume monografico Studi sulla storia dell'Universit\u00e0 di Pisa, Pisa: ETS,1994 (dedicato al sesto centenario dell'Universit\u00e0 di Pisa, Giardini, Pisa 1945) "}
{"id": "23632", "revid": "169529", "url": "https://it.wikipedia.org/wiki?curid=23632", "title": "Renato Calapso", "text": "Biografia.\nFiglio di Pasquale Calapso, si laure\u00f2 a Messina nel 1922, divenendo subito dopo assistente della cattedra di analisi. Successivamente ottenne la libera docenza in analisi matematica e nel 1935 ottenne la cattedra di geometria presso l'Universit\u00e0 di Messina, tenuta fino al collocamento a riposo nel 1976.\nLe sue ricerche, inizialmente influenzate dal padre, si sono rivolte prevalentemente alla geometria differenziale; negli ultimi anni si occup\u00f2 invece di geometrie non euclidee."}
{"id": "23634", "revid": "31886", "url": "https://it.wikipedia.org/wiki?curid=23634", "title": "Ottetto (matematica)", "text": "In matematica, gli ottetti (o ottonioni) sono un'estensione non associativa dei quaternioni. L'algebra relativa viene spesso denotata con formula_1 oppure con O.\nStoria.\nFurono inventati da John T. Graves nel 1843, e indipendentemente da Arthur Cayley, che pubblic\u00f2 il primo lavoro su essi nel 1845.\nSpesso ci si riferisce a essi come ai numeri di Cayley, agli ottetti di Cayley o all'algebra di Cayley.\nOperazioni algebriche.\nGli ottetti formano un'algebra a 8 dimensioni non associativa sul campo dei numeri reali e si possono quindi manipolare mediante ottuple (sequenze di lunghezza 8) di numeri reali. Lo spazio vettoriale degli ottetti \u00e8 costituito dalle combinazioni lineari dei seguenti ottetti: 1, \"e\"1, \"e\"2, \"e\"3, \"e\"4, \"e\"5, \"e\"6 e \"e\"7. Questi costituiscono una base di elementi invertibili dell'algebra.\nSommare degli ottetti vuol dire sommare i relativi coefficienti, come per i numeri complessi o per i quaternioni, e pi\u00f9 in generale i vettori. La moltiplicazione degli ottetti si ottiene per bilinearit\u00e0 dalla matrice di moltiplicazione degli ottetti di base, la cui tabella \u00e8 presentata qui sotto.\nLe sette unit\u00e0 immaginarie e l'unit\u00e0 non costituiscono un gruppo a causa della mancanza di associativit\u00e0, ma formano comunque un quasigruppo e pi\u00f9 precisamente un loop. \nMoltiplicazione degli ottetti e Piano di Fano.\nUna comoda regoletta mnemonica per ricordare i prodotti degli ottetti unitari \u00e8 data\ndal diagramma del piano di Fano composto da sette punti e sette linee (il cerchio tra \"i\", \"j\", \"k\" \u00e8 considerato una linea). Le linee si devono considerare orientate nel diagramma. \nI sette punti corrispondono alle sette unit\u00e0 immaginarie. \nOgni paio di punti distinti giace su un'unica linea e ogni linea passa esattamente da tre punti.\nSiano (\"a\", \"b\", \"c\") una tripla ordinata di punti giacenti su una data linea con ordine specificato dalla direzione della freccia. La moltiplicazione \u00e8 data da:\nsoggetta a permutazione ciclica. Questa regola insieme a:\nIn particolare sottoalgebre quaternioniche sono generate dalle unit\u00e0 immaginarie con i seguenti indici:\nRappresentazione \"matriciale\" degli ottetti.\nPoich\u00e9 la moltiplicazione degli ottetti non \u00e8 associativa, contrariamente a quanto accade per i quaternioni non ne esiste una rappresentazione matriciale.\nTuttavia Max Zorn propose una comoda rappresentazione, visivamente simile a quella matriciale, in cui l'ottetto viene decomposto come aggregato di due scalari e due vettori tridimensionali (Algebra di Zorn).\nSia A un generico elemento dell'Algebra di Zorn, detto vettore-matrice o matrice di Zorn:\nil prodotto tra due elementi dell'algebra di Zorn si definisce:\nche corrisponde alla comune moltiplicazione di matrici se si eccettuano i termini di prodotto vettoriale che rendono questa moltiplicazione non-associativa.\nCon queste definizioni, si ha che gli ottetti possono essere espressi in forma \"matricial-vettoriale\" nell'algebra di Zorn.\nSi ha che un ottetto \"X\" pu\u00f2 esser messo nella forma:\ndove \"x\" e \"y\" sono numeri reali e v e w sono vettori in R3.\nSi noti la somiglianza con la rappresentazione matriciale dei quaternioni:\ndove stavolta \"x,y,v,w\" sono tutti numeri reali.\nIl \"determinante\" di una matrice di Zorn si definisce come consueto:\nQuesto determinante \u00e8 una forma quadratica dell'algebra di Zorn che soddisfa la regola:\nPertanto il determinante della matrice di Zorn associato ad un ottetto \u00e8:\nossia la norma al quadrato stessa dell'ottetto.\nPropriet\u00e0.\nGli ottetti forniscono l'unica algebra a dimensione-finita non-associativa definibile sul campo dei numeri reali. Le uniche algebre a dimensione finita associative sono costituite dai numeri reali stessi (algebra monodimensionale), dai numeri complessi (algebra bidimensionale) e dai quaternioni (algebra quadridimensionale). Mentre gi\u00e0 con i quaternioni si perde la commutativit\u00e0 della moltiplicazione, gli ottetti perdono anche l'associativit\u00e0:\nIn essi comunque non esistono divisori dello zero.\nTuttavia essi sono collegati ad alcune strutture matematiche come i gruppi di Lie eccezionali. Il gruppo degli automorfismi (simmetrici) degli ottetti \u00e8 il gruppo di Lie G2."}
{"id": "23635", "revid": "116194404", "url": "https://it.wikipedia.org/wiki?curid=23635", "title": "Bruto Caldonazzo", "text": "Biografia.\nPresso l'Universit\u00e0 di Padova consegu\u00ec la laurea in matematica nel 1910 e quella in fisica due anni dopo. Successivamente lavor\u00f2 presso il Politecnico di Milano come assistente di meccanica razionale e come incaricato. Qui le sue attivit\u00e0 di ricerca furono influenzate da Umberto Cisotti. Nel 1925 ottenne per concorso la cattedra di meccanica all'Universit\u00e0 di Cagliari, ma lo stesso anno si trasfer\u00ec all'Universit\u00e0 di Catania. Nel 1931 fu chiamato all'Universit\u00e0 di Firenze dove rimase fino alla fine della carriera.\nLe sue ricerche hanno riguardato la meccanica e la fisica matematica e si sono rivolte particolarmente all'idraulica. Esse sono documentate da circa 80 pubblicazioni. Fu membro attivo dell'Istituto lombardo di scienze e lettere."}
{"id": "23637", "revid": "103196658", "url": "https://it.wikipedia.org/wiki?curid=23637", "title": "Sedenione", "text": "I sedenioni (anche chiamati \"esadecanioni\") formano un'algebra a 16 dimensioni sul campo dei numeri reali; questa pu\u00f2 considerarsi ottenuta applicando la costruzione di Cayley-Dickson sull'algebra degli ottetti.\nCome per gli ottetti, la moltiplicazione dei sedenioni non \u00e8 n\u00e9 commutativa n\u00e9 associativa.\nA differenza degli ottetti, i sedenioni non hanno la propriet\u00e0 dell'algebra alternativa, ma mantengono quella della potenza associativa. I sedenioni hanno l'elemento unit\u00e0 della moltiplicazione e molti sedenioni sono invertibili; essi, per\u00f2, non costituiscono un'algebra di divisione, dato che alcuni di essi sono divisori dello zero.\nI sedenioni si possono ottenere come combinazioni lineari dei seguenti sedenioni invertibili: 1, \"e\"1, \"e\"2, \"e\"3, \"e\"4, \"e\"5, \"e\"6, \"e\"7, \"e\"8, \"e\"9, \"e\"10, \"e\"11, \"e\"12, \"e\"13, \"e\"14, \"e\"15. In altre parole i precedenti elementi costituiscono una base dello spazio vettoriale dei sedenioni. Come si vede tutti questi elementi sono invertibili, cio\u00e8 unit\u00e0.\nLa matrice moltiplicativa delle unit\u00e0 dei sedenioni \u00e8 presentata qui sotto."}
{"id": "23638", "revid": "1893", "url": "https://it.wikipedia.org/wiki?curid=23638", "title": "Numeri interi", "text": ""}
{"id": "23639", "revid": "1893", "url": "https://it.wikipedia.org/wiki?curid=23639", "title": "Numeri razionali", "text": ""}
{"id": "23640", "revid": "1893", "url": "https://it.wikipedia.org/wiki?curid=23640", "title": "Numeri reali", "text": ""}
{"id": "23641", "revid": "125710725", "url": "https://it.wikipedia.org/wiki?curid=23641", "title": "Sovrani di Francia", "text": "Quello che segue \u00e8 un elenco dei monarchi francesi che hanno governato la Francia dal Medioevo al XIX secolo. Un articolo a parte \u00e8 dedicato ai capi di Stato della Francia dal XIX secolo a oggi.\nComplicazioni del titolo.\nIl vero inizio della monarchia francese \u00e8 controverso. Gran parte della questione origina dalla nascita della Francia come regno distinto nel Medioevo, ovvero diversi secoli dopo che l'Impero romano perse il controllo sul territorio che ora costituisce gran parte dell'Europa occidentale e centrale.\nMolti medievisti sostengono che l'esistenza della Francia come tale non inizi\u00f2 fino all'avvento della dinastia Capetingia nel 987, allorquando si riusc\u00ec a instaurare una regolare e unitaria successione reale, oppure, volendo anticipare la data, con la costituzione del Regno dei Franchi Occidentali dopo il Trattato di Verdun dell'843. Questa visione comunque \u00e8 problematica, in parte a causa dell'esistenza di tradizioni secolari che collocano la nascita della Francia nel Regno franco merovingio fondato da Clodoveo. Questo regno nacque nel V secolo, e i suoi governanti vennero deposti nell'VIII. Questa tradizione \u00e8 in parte basata sul bisogno dei re capetingi (post-carolingi) di rafforzare la loro pretesa al trono. Con il passare del tempo, queste pretese divennero parte dell'identit\u00e0 nazionale francese. Fin dagli anni novanta, la questione della nazionalit\u00e0, specialmente per le nazioni che considerano la loro fondazione nel periodo tra il V e il IX secolo, \u00e8 stata oggetto di un riesame che ha gi\u00e0 prodotto diversi studi interessanti, alcuni dei quali porteranno sicuramente a un'ulteriore ridefinizione del significato di nazione e di come, di conseguenza, il concetto di nazionalit\u00e0 pu\u00f2 essere definito.\nPeraltro, \u00e8 da aggiungere, dopo il progressivo degradamento del concetto latino di \"Gallia\" nell'Alto Medioevo, lo stesso titolo di \"Re di Francia\", l'elaborazione di un nucleo lessicale della lingua francese e, in ultima analisi, la nozione stessa di \"Francia\", non sorsero in un preciso momento storico, ma emersero gradualmente dopo il 987, nelle prime fasi della dinastia Capetingia. Fu solo nel XIII secolo che il titolo di \"Rex Franciae\" soppiant\u00f2 definitivamente quello di \"Rex Francorum Occidentalium\" assunto da Carlo il Calvo nell'843 con la creazione del Regno dei Franchi Occidentali.\nAlla luce di tutte queste considerazioni storiografiche, la lista che segue inizia convenzionalmente con l'ascesa al trono di Pipino il Breve, figlio di Carlo Martello e primo sovrano della dinastia carolingia, avvenuta nel novembre del 751 in seguito alla deposizione dell'ultimo sovrano della precedente dinastia, il merovingio Childerico III. La stessa lista prosegue con l'incoronazione di suo figlio Carlo Magno a Imperatore del Sacro Romano Impero, avvenuta nella notte di Natale dell'800, evento che, secondo una tradizione postuma, diede inizio all'enumerazione dei sovrani francesi, e quindi con la creazione, nell'843, del Regno che si sarebbe evoluto nella Francia moderna. Per i precedenti monarchi franchi, si veda Sovrani franchi.\nRe dei Franchi Occidentali (840-987).\nAlla morte di Luigi V, che non lasci\u00f2 discendenti, si estinse la dinastia Carolingia.\nRe di Francia (987-1314).\nLa dinastia Capetingia sal\u00ec al trono con l'elezione di Ugo Capeto a re da parte del clero e della nobilt\u00e0 francesi. La dinastia Capetingia, la linea di discendenza maschile di Ugo Capeto, govern\u00f2 la Francia con continuit\u00e0 dal 987 al 1792 e dal 1815 al 1848. Ai rami della dinastia che governarono dopo il 1328, comunque, viene generalmente dato il nome specifico del ramo: Valois, Borbone e Orl\u00e9ans.\nNon sono inclusi nella lista Ugo II, primo figlio maschio di Roberto II, e Filippo, primogenito di Luigi VI; entrambi, in linea con la tradizione dei primi Capetingi, furono associati al trono e incoronati durante il regno dei loro padri, ma premorirono loro. Poich\u00e9 nessuno di loro regn\u00f2 autonomamente non sono tradizionalmente inseriti nelle liste dei re francesi.\nRe di Francia e di Navarra (1314-1328).\nLa vera e propria dinastia Capetingia si perse con la morte senza eredi degli ultimi tre re.\nRe di Francia (1328-1589).\nLa dinastia Valois si instaur\u00f2 sul trono con Filippo VI, figlio di Carlo di Valois, fratello di Filippo IV il Bello. Dal 1422 al 1453 il trono fu conteso da Enrico VI d'Inghilterra.\nEnrico III fu il terzo e ultimo figlio del re Enrico II a salire al trono, mor\u00ec senza figli.\nRe di Francia e di Navarra (1589-1791).\nEnrico IV sal\u00ec al trono per volere di Enrico III che lo design\u00f2 suo erede secondo la legge salica, risalendo quindi in linea maschile fino a Luigi IX.\nRe di Francia titolari (1792-1814).\nLuigi XVI, Luigi XVII e Luigi XVIII furono riconosciuti come tali solo dai monarchici, essendo stata abolita ufficialmente la monarchia in Francia.\nSeconda Repubblica (1848-1852).\nPrimo ed unico Presidente della Seconda Repubblica fu il principe Carlo Luigi Napoleone Bonaparte, figlio di Luigi Bonaparte, re d'Olanda e fratello di Napoleone, dal 20 dicembre 1848 al 2 dicembre 1852, quando a seguito di un plebiscito si proclam\u00f2 Imperatore dei Francesi."}
{"id": "23645", "revid": "1305772", "url": "https://it.wikipedia.org/wiki?curid=23645", "title": "Allen Ginsberg", "text": "Biografia.\nFamiglia e infanzia.\nNacque il 3 giugno 1926 a Newark, New Jersey, da una famiglia ebraica e crebbe nella vicina Paterson. Suo padre, Louis Ginsberg, era un poeta e un professore di liceo e la madre, Naomi Livergant Ginsberg, era affetta da una rara malattia psicologica che non venne mai correttamente diagnosticata ed era anche un membro attivo del Partito Comunista e portava spesso con s\u00e9 Allen e il fratello Eugene alle riunioni del partito. Da adolescente, Ginsberg cominci\u00f2 a scrivere lettere al New York Times su questioni politiche, come la seconda guerra mondiale e i diritti dei lavoratori.\nQuando era un giovane studente accompagn\u00f2 la madre in autobus dal suo terapeuta e di questo lungo viaggio, che lo turb\u00f2 profondamente, scriver\u00e0 nel suo lungo poema autobiografico, \"Kaddish per Naomi Ginsberg (1894-1956)\" insieme ad altri episodi della sua infanzia. Durante gli anni del liceo Ginsberg cominci\u00f2 a leggere le poesie di Walt Whitman e fu grandemente ispirato da questa sua appassionata lettura.\nNel 1943, si diplom\u00f2 alla \"Eastside High School\" e frequent\u00f2 per breve tempo il \"Montclair State College\" prima di entrare alla Columbia University con una borsa di studio ottenuta dalla \"Young Men's Hebrew Association\" di Paterson. Nel 1945, entr\u00f2 nella marina mercantile per guadagnare i soldi per poter continuare i suoi studi alla Columbia. Qui Ginsberg contribu\u00ec alla rivista letteraria \"Columbia\" e alla rivista di umorismo \"Jester\", vinse il \"Woodberry Poetry Prize\" ed ebbe l'incarico di presidente della \"Philolexian Society\", gruppo di discussione letteraria del campus.\nGli amici Beat.\nDurante gli anni in cui era matricola alla Columbia, Ginsberg conobbe Lucien Carr, un compagno di universit\u00e0 che lo present\u00f2 a un certo numero di scrittori beat, tra cui Jack Kerouac, William S. Burroughs e John Clellon Holmes. Essi erano legati tra di loro perch\u00e9 videro con entusiasmo il potenziale dei giovani americani, un potenziale che esisteva al di fuori degli stretti confini del conformismo del dopo guerra, nel periodo di Joseph McCarthy. Ginsberg e Carr parlavano animatamente di una \"nuova visione\" (una frase presa da Arthur Rimbaud), per la letteratura e l'America. Carr fece conoscere Ginsberg a Neal Cassady, per il quale ebbe una lunga infatuazione. Kerouac descrisse in seguito l'incontro tra Ginsberg e Cassady nel primo capitolo del suo romanzo del 1957 On the Road.\nNel 1948, in un appartamento a Harlem, Ginsberg ebbe un'allucinazione uditiva durante la lettura di una poesia di William Blake (in seguito denominata la sua \"visione Blake\"). Ginsberg in un primo momento sostenne di aver sentito la voce di Dio, ma poi interpret\u00f2 la voce come quella di Blake stesso. Egli spiegher\u00e0 in seguito che questa allucinazione non era stata ispirata dal consumo di droghe, ma che pi\u00f9 tardi aveva cercato di ritrovare quella sensazione con vari farmaci senza riuscirci.\nA New York, Ginsberg aveva conosciuto anche Gregory Corso, appena uscito dal carcere, in un bar del Greenwich Village (the \"Pony Stable\") il primo bar apertamente lesbico. Subito colpito dalle sue poesie, Ginsberg present\u00f2 Corso agli altri membri della scena letteraria beat e lo introdusse tra i suoi amici letterati aiutandolo a trovare un editore. Ginsberg e Corso rimasero amici e collaboratori per tutta la vita. In questo periodo Ginsberg era sentimentalmente coinvolto con Elise Cowen.\nSan Francisco Renaissance.\nNel 1954 Ginsberg incontr\u00f2 a San Francisco Peter Orlovsky del quale si innamor\u00f2 e col quale trascorse l'intera esistenza. Sempre a San Francisco incontr\u00f2 i membri della San Francisco Renaissance e altri poeti che pi\u00f9 tardi avrebbero fatto parte della Beat Generation in senso pi\u00f9 ampio. William Carlos Williams, mentore di Ginsberg, scrisse a Kenneth Rexroth, figura di spicco della San Francisco Renaissance, una lettera di presentazione e presto egli venne introdotto nella scena poetica di San Francisco dove incontr\u00f2 tre amici del \"Reed College\", Gary Snyder, Philip Whalen e Lew Welch, poeti in erba e appassionati di Zen.\nNel 1959, con i poeti John Kelly, Bob Kaufman, A.D. Winans e William Margolis, fond\u00f2 la rivista di poesia \"Beatitude\". Nell'estate del 1955 Wally Hedrick, pittore e cofondatore della \"Galleria Six\", gli chiese di organizzare una lettura di poesie presso la Galleria stessa. In un primo momento Ginsberg rifiut\u00f2, ma dopo aver modificato la sua bozza di \"Howl\", cambi\u00f2 idea e accett\u00f2 la proposta perch\u00e9, come scrive Fernanda Pivano\n\"... aveva capito l'importanza del suono della lingua scritta, e anche l'importanza del coinvolgimento fisico del poeta coi versi lunghi: la lunghezza del verso non indicava soltanto l'atto fisico di tirare il respiro ma anche l'unione dello stato fisico con quello emotivo durante la composizione\".\nL'evento venne pubblicizzato da Ginsberg con il titolo \"Sei poeti alla Galleria Six\" e aveva fatto stampare dei biglietti d'invito che dicevano: \"Sei poeti alla Six Gallery, Kenneth Rexroth M. C., notevole raccolta di angeli tutti insieme nello stesso luogo: vino, musica, poesia seria, satori gratis. Piccola questua per vino e cartoline. Avvenimento incantevole\".\nIl 7 ottobre 1955 si tenne quindi uno dei pi\u00f9 importanti eventi della \"Mythos Beat\" conosciuta semplicemente come \"The six Gallery reading\". Durante quella notte ci fu la prima lettura pubblica di \"Howl\", una poesia che ha portato nel mondo grande fama a Ginsberg e a molti poeti a lui collegati. Un nastro di registrazione della lettura di \"Howl\", che Ginsberg ha dato al Reed College, \u00e8 stato recentemente riscoperto ed \u00e8 apparso sul loro sito web multimediali il 15 febbraio 2008.\nOpera principale di Ginsberg, \"Urlo\" (\"Howl\"), \u00e8 ben nota per il suo incipit: \"Ho visto le menti migliori della mia generazione distrutte dalla pazzia, affamate nude isteriche... \". Il riferimento qui \u00e8 a Carl Solomon, lo scrittore dadaista conosciuto nel periodo di reclusione al manicomio di Rockland (\"I'm with you in Rockland\", scrive infatti Ginsberg).\n\"Howl\" \u00e8 stato considerato scandaloso all'epoca della sua pubblicazione, a causa della crudezza del suo linguaggio, che \u00e8 spesso esplicito. Poco dopo la sua pubblicazione nel 1956, da parte del City Lights Bookstore di San Francisco, venne messo al bando per oscenit\u00e0. Il bando divenne una \"cause c\u00e9l\u00e8bre\" tra i difensori del Primo Emendamento, e venne in seguito tolto dopo che il giudice Clayton W. Horn. dichiar\u00f2 che il poema possedeva un aspetto di importanza sociale.\nParigi e il \"Beat Hotel\".\nNel 1957, Ginsberg sorprese il mondo letterario abbandonando San Francisco. Dopo un breve periodo in Marocco, lui e Peter Orlovsky si stabilirono a Parigi dove Gregory Corso li sistem\u00f2 in uno squallido alloggio sopra un bar al numero 9 di rue Git-le-Coeur, che sarebbe diventato noto come il \"Beat Hotel\", e dove furono presto raggiunti da William Burroughs e altri. Fu questo un periodo creativo per tutti. Ginsberg fin\u00ec a Parigi il suo poema epico \"Kaddish\", Corso compose \"Bomb\" e il \"Marriage\", e Burroughs (con l'aiuto di Ginsberg e Corso) complet\u00f2 \"Pasto nudo\" raccogliendo gli scritti precedenti. Questo periodo \u00e8 stato documentato dal fotografo Harold Chapman, che riprese costantemente le immagini dei residenti dell'\"hotel\" fino alla sua chiusura nel 1963.\nL'Inghilterra e l'International Poetry Incarnation.\nNel maggio del 1965, Allen Ginsberg si rec\u00f2 a Londra e si offr\u00ec alla Better Books di leggere ovunque gratuitamente. Poco dopo il suo arrivo, diede la sua prima lettura alla Better Books e Jeff Nuttall scrisse che essa era stata come un vento di guarigione per una mente collettiva inaridita, mentre Tom McGrath disse che l'evento poteva annoverarsi tra i momenti pi\u00f9 significativi nella storia dell'Inghilterra, o almeno della poesia inglese. Poco dopo la lettura alla Better Books nacque il programma per l'International Poetry Incarnation che si tenne presso la Royal Albert Hall a Londra nel giugno del 1965.\nL'evento attir\u00f2 un pubblico di 7.000 persone che assistettero a letture e spettacoli dal vivo da parte di una grande variet\u00e0 di poeti, tra cui Allen Ginsberg, Adrian Mitchell, Alexander Trocchi, Harry Fainlight, Anselm Hollo, Christopher Logue, George Macbeth, Gregory Corso, Lawrence Ferlinghetti, Michael Horovitz, Simon Vinkenoog, Spike Hawkins, Tom McGrath e William Burroughs.\nL'evento venne documentato da Peter Whitehead su pellicola e intitolato Wholly Communion.\nNuove esperienze.\nAnche se \"Beat\" \u00e8 il termine pi\u00f9 frequentemente applicato a Ginsberg e ai suoi amici pi\u00f9 intimi (Corso, Orlovsky, Kerouac, Burroughs, ecc), il termine \"Beat Generation\" \u00e8 stato associato a molti altri poeti che Ginsberg incontr\u00f2 e con i quali divenne amico alla fine del 1950 e i primi anni del 1960.\nL'amicizia con Kerouac e Burroughs potrebbe anche consolidare l'esattezza del termine, ma entrambi questi scrittori pi\u00f9 tardi si sforzarono di dissociarsi dal nome \"Beat Generation\". Parte della loro insoddisfazione nei riguardi del termine veniva dalla identificazione sbagliata di Ginsberg visto come leader anche se Ginsberg non sostenne mai di essere il leader di un movimento. Che Ginsberg avesse tuttavia condiviso molte delle stesse intenzioni e temi con gli autori con i quali divenne amico in questo periodo \u00e8 evidente. I temi principali delle sue opere, di cui la cultura underground si sarebbe in seguito appropriata, sono quelli del viaggio in quanto momento di introspezione e di realizzazione di rapporti non condizionati tra individuo e mondo esterno, l'autoemarginazione e le filosofie orientali intese come antidoto alla reificazione, ossia ai feticci del mondo materiale.\nAlcuni di questi amici furono: Bob Kaufman; LeRoi Jones, prima di diventare Amiri Baraka, il quale, dopo aver letto \"Howl\", scrisse una lettera a Ginsberg su un foglio di carta igienica; Diane di Prima, Jim Cohn; poeti associati al Black Mountain College come Robert Creeley e Denise Levertov, poeti associati alla New York School, come Frank O'Hara e Kenneth Koch.\nPi\u00f9 tardi nella sua vita, Ginsberg form\u00f2 un ponte tra il movimento beat degli anni 1950 e gli hippy degli anni 1960, diventando amico, tra gli altri, di Timothy Leary, Ken Kesey e Bob Dylan. Ginsberg diede per l'ultima volta una lettura a Booksmith, una libreria indipendente situata nel quartiere di Haight-Ashbury di San Francisco, pochi mesi prima della sua morte.\nBuddismo e Krishnaismo.\nIl cammino spirituale di Ginsberg inizi\u00f2 presto, con le sue visioni spontanee, ed \u00e8 proseguito con un viaggio in India e un incontro casuale in una strada di New York con Ch\u00f6gyam Trungpa Rinpoche (entrambi avevano cercato di prendere lo stesso taxi), un maestro tibetano di meditazione buddhista della setta Kagyu, che divenne suo amico e maestro di vita a lungo. Ginsberg aiut\u00f2 Trungpa (e a New York la poetessa Anne Waldman), nella fondazione del Jack Kerouac School di Disembodied Poetics e del Naropa Institute in Boulder, Colorado.\nGinsberg fu anche coinvolto con il Krishnaismo. Fece inoltre amicizia con AC Bhaktivedanta Swami Prabhupada, fondatore del movimentoHare Krishna nel mondo occidentale, un rapporto che \u00e8 documentato da Satsvarupa dasa Goswami nella sua biografia per conto di Srila Prabhupada Lilamrta.\nGinsberg don\u00f2 denaro, materiali e la sua fama per aiutare lo Swami a costruire il primo tempio, e lo accompagn\u00f2 in tour promozionale per sostenere la sua causa. La musica e il canto sono stati entrambi gli elementi importanti che accompagnarono Ginsberg durante la letture delle sue poesie. Egli spesso si accompagn\u00f2 con un organo a pompa, coadiuvato da un chitarrista.\nGinsberg chiese se poteva cantare una canzone in lode di Krishna allo show televisivo \"Firing Line\" diretto da William Frank Buckley Jr. e questi accett\u00f2. La trasmissione si tenne il 3 settembre 1968 e Ginsberg cant\u00f2 lentamente e con note dolenti su un armonium. Secondo Richard Brookhiser, un conoscente di Buckley, il conduttore della trasmissione, Buckley, comment\u00f2 che era il pi\u00f9 sereno canto a Krishna che avesse mai ascoltato.\nGinsberg venne in contatto con i poeti Hungryalist del Bengala, in particolare con Malay Roy Choudhury, che fece conoscere a Ginsberg l'immagine dei tre pesci con la testa dell'imperatore indiano Jalaluddin Mohammad Akbar.\nI tre pesci sono il simbolo di ogni pensiero, della filosofia e della religione.\nUltimi anni e morte.\nGinsberg vinse, per il suo libro \"The Fall\", il National Book Award e nel 1993 gli venne assegnato dal ministro francese della Cultura la medaglia di Chevalier des Arts et des Lettres. Con l'eccezione di una lettura che tenne alla NYU Poetry slam il 20 febbraio 1997 come ospite speciale, Ginsberg diede quella che si pensa essere la sua ultima lettura il 16 dicembre 1996 al The booksmith a San Francisco. Mor\u00ec il 5 aprile 1997, circondato da familiari e amici nel suo East Village a New York City, soccombendo per le complicazioni di epatite dovute a un cancro del fegato. Nonostante la malattia Ginsberg continu\u00f2 a scrivere e la sua ultima poesia, \"Things I'll Not Do (Nostalgias)\", la scrisse il 30 marzo, pochi giorni prima della sua morte. \u00c8 sepolto nel suo appezzamento di famiglia nel Gomel Chesed Cemetery, nella zona dei cimiteri ebraici, a Newark nel New Jersey.\nLa poesia.\nLa poesia di Ginsberg venne fortemente influenzata dal modernismo, dal ritmo e dalle cadenze del jazz, dalla sua fede buddhista e dal suo retroterra ebraico. Inoltre, Ginsberg form\u00f2 un ponte ideale tra il movimento beat degli anni cinquanta e gli Hippy degli anni sessanta, stringendo amicizia con William Burroughs, Jack Kerouac, Neal Cassady e Bob Dylan (con il cantautore ha collaborato in occasione dell'album discografico \"Desire\" e della \"Rolling Thunder Revue\" immortalata dal film \"Renaldo and Clara\"), tra gli altri. L'amicizia con William Burroughs fu notoriamente e dichiaratamente omosessuale.\nIl suo lavoro principale, \"Urlo\" (\"Howl\"), ispirato e scritto principalmente durante visioni indotte dal peyote, venne considerato scandaloso all'epoca della sua pubblicazione a causa della crudezza del linguaggio, che era spesso esplicito. Nel componimento, che risente dell'influenza di Whitman ed \u00e8 scritto con un verso ritmato che ha la cadenza della lingua parlata, il poeta rivive le sue crude esperienze, dal ricovero in un ospedale psichiatrico, all'uso delle droghe e all'omosessualit\u00e0. Tra le altre opere principali di Ginsberg troviamo \"Kaddish\", una meditazione sulla morte di sua madre, Naomi Ginsberg (questa scritta sotto l'effetto di anfetamine), \"Hadda be Playin' on a Jukebox\", un poema che ruota attorno a eventi degli anni sessanta e settanta, \"Plutonian Ode\", poema contro gli armamenti nucleari, \"Empty mirror\" (Lo specchio vuoto) del 1961.\nNegli anni settanta, consapevole della devastazione che conduceva l'imperialismo americano, scrisse \"The fall of America\" (La caduta dell'America) e, dopo un deciso rifiuto nei confronti della societ\u00e0 occidentale, si convert\u00ec al buddhismo e nel 1978 scrisse \"Mind breaths\" (Respiri mentali) dove espresse la sua lotta interiore. Degna di nota \u00e8 inoltre la raccolta \"Cosmopolitan greetings\" (Saluti cosmopolitani) per la quale fu finalista per il Premio Pulitzer e di grande interesse sono i diari, \"Poems 1986-1992\", che vennero pubblicati in Italia con il titolo \"Diario beat\". La diffusione della poesia di Ginsberg in Italia deve molto all'opera di divulgazione e traduzione svolta da Fernanda Pivano."}
{"id": "23646", "revid": "1766026", "url": "https://it.wikipedia.org/wiki?curid=23646", "title": "Andr\u00e9s Segovia", "text": "Fu un maestro spagnolo della chitarra classica, generalmente considerato come uno dei maggiori sviluppatori della tecnica e dello studio della chitarra classica di tutti i tempi.\nBiografia.\nSegovia studi\u00f2 da autodidatta, assimilando al meglio la lezione del celebre conterraneo Francisco T\u00e1rrega. La sua prima apparizione in pubblico avvenne nel 1910 a Granada, all'et\u00e0 di diciassette anni; pochi anni dopo tenne il suo primo concerto professionistico a Madrid, suonando una trascrizione per chitarra di Francisco T\u00e1rrega ed alcune altre, che aveva sviluppato per proprio conto, di Johann Sebastian Bach, ed ottenendo grande successo. Negli anni successivi la sua fama si consolid\u00f2 in tutta la Spagna portando la chitarra nelle sale da concerto dei pi\u00f9 importanti teatri del paese, da cui fino ad allora era rimasta perlopi\u00f9 esclusa. Nel 1920 organizz\u00f2 la sua prima tourn\u00e9e internazionale. Uno storico concerto a Parigi nel 1924 sanc\u00ec il riconoscimento della sua fama a livello mondiale, come testimonia il clamoroso trionfo delle esibizioni che seguirono in tutta Europa e negli Stati Uniti. Nel 1928 esegue il primo concerto nella Town Hall di New York.\nNel 1936, da poco trasferitosi a Barcellona, fu indotto a fuggire a Montevideo dallo scoppio della guerra civile spagnola, per far ritorno in patria solo dieci anni dopo. Nella capitale uruguayana diede la prima assoluta di alcune opere fondamentali, come il \"Concerto in Re \"op. 99\"\" di Castelnuovo-Tedesco e il \"Concierto del Sur\" di Manuel Ponce.\nDopo la seconda guerra mondiale la sua attivit\u00e0 concertistica riprese con rinnovato successo, mentre il repertorio della chitarra classica viveva un \"rinascimento\" dovuto al florido lavoro di numerosi compositori, alcuni dei quali indotti a prestare attenzione a questo strumento proprio in virt\u00f9 del forte influsso recato da Segovia negli ambienti concertistici di tutto il mondo. Condusse parallelamente anche la sua carriera di didatta, iniziata nel 1950 con la prestigiosa assegnazione di un corso presso l'Accademia Chigiana di Siena.\nL'attivit\u00e0 concertistica di Andr\u00e9s Segovia prosegu\u00ec ininterrotta per tutta la sua vita e fino a tarda et\u00e0, sostenuta, anche negli anni del declino tecnico, dall'incomparabile fama e carisma che sempre l'accompagnarono.\nNel 1974 riceve il Premio musicale L\u00e9onie Sonning. Nel 1980 al Teatro La Fenice di Venezia tiene un concerto durante il quale riceve il premio \"Una vita nella musica\" con l'alto patronato del Presidente della Repubblica. Nel 1985 riceve il Premio Ernst von Siemens. Nel 1986 vince il Grammy Award alla carriera.\nNel 1987, all'et\u00e0 di 93 anni, tenne la sua ultima esibizione, a Miami. Mor\u00ec il 3 giugno dello stesso anno, presso la casa di Madrid, per un'insufficienza cardiaca.\nInfluenza e eredit\u00e0.\nIl fondamentale contributo di Andr\u00e9s Segovia si articol\u00f2 essenzialmente su due direzioni:\nAll'inizio del XX secolo il repertorio contemporaneo della chitarra classica risultava particolarmente scarno a paragone con quello di altre tradizioni strumentali. L'apporto di Segovia nell'arricchirlo si concretizz\u00f2 stimolando la composizione di brani nuovi per la chitarra. Per mezzo della sua grande popolarit\u00e0 ottenne infatti che molti compositori a lui coevi scrivessero molti pezzi originali, di cui fu dedicatario: dopo una tourn\u00e9e in America nel 1928, divenne ben presto famoso come \"il chitarrista\", e musicisti come Heitor Villa-Lobos, Mario Castelnuovo-Tedesco, Joaqu\u00edn Rodrigo, Manuel Ponce, Joaqu\u00edn Turina, Federico Moreno Torroba e Alexandre Tansman composero per lui (e per la chitarra). Nella storia dello strumento a questi compositori si d\u00e0 infatti il nome di \"compositori segoviani\".\nNon si dedic\u00f2 mai con convinzione alla composizione, e il numero di brani che portano la firma di Andr\u00e9s Segovia sono in numero molto esiguo. Fra questi, lo \"Estudio sin luz\" in Si minore \u00e8 certamente il pi\u00f9 famoso, e viene spesso proposto nel repertorio di grandi esecutori. Maggiore impegno dedic\u00f2 invece al lavoro di razionalizzazione della tecnica chitarristica, revisionandone aspetti fondamentali della didattica (come le scale diatoniche) e curando le diteggiature di moltissimi studi, escludendo per\u00f2 i compositori italiani dell'800: Mauro Giuliani, che quasi ignor\u00f2, Ferdinando Carulli, Matteo Carcassi, Luigi Legnani e Niccol\u00f2 Paganini.\nIl suo successo di musicista contribu\u00ec inoltre allo sviluppo del suo strumento dal punto di vista dei requisiti tecnici. Fino agli inizi del XX secolo, infatti, le chitarre erano pensate e realizzate il pi\u00f9 delle volte per essere ascoltate in ambienti relativamente ristretti, anche perch\u00e9 spesso ritenuta, nel campo della musica classica, come uno strumento troppo \"popolare\" o di solo accompagnamento. L'approdo della chitarra, per mano di Andr\u00e9s Segovia, nelle grandi sale da concerto di teatri e conservatori, indusse un progresso da parte dell'arte liutaia nella direzione di conferire agli strumenti una maggiore potenza sonora e brillantezza. In ci\u00f2 favor\u00ec anche la diffusione delle odierne corde in nylon, in grado di produrre un suono pi\u00f9 forte e costante rispetto a quelle di budello usate fino ad allora: durante la guerra era diventato molto difficile reperire buone corde in budello (la maggior parte di questo materiale veniva destinato alla produzione di filamenti chirurgici per gli ospedali militari), e Segovia appoggi\u00f2 con decisione le ricerche del liutaio americano Albert Augustin riguardo a questo nuovo materiale - il nylon, appunto - inventato dalla DuPont negli anni 30.\nSegovia come insegnante.\nSegovia dava grande importanza all'insegnamento della chitarra e alla diffusione della letteratura per questo strumento. Si impegn\u00f2 costantemente, nella sua carriera, come insegnante, impartendo lezioni private a professionisti ma anche agendo attraverso prestigiose istituzioni, tra cui si segnalano la M\u00fasica en Compostela a Santiago de Compostela e l'Accademia Chigiana di Siena.\nMalgrado il suo ruolo d'insegnante e divulgatore della chitarra, i suoi metodi d'insegnamento sono controversi; Segovia \u00e8 stato, a volte, accusato di essere stato eccessivamente autoritario e \"dogmatico\". Uno dei suoi allievi pi\u00f9 celebri, l'australiano John Williams, afferm\u00f2 che Segovia \"bullizzava\" i suoi studenti, imponendo loro di suonare solo secondo lo stile dettato da Segovia stesso, smorzandone cos\u00ec la creativit\u00e0 e lo sviluppo di uno stile personale. Williams ha anche affermato che Segovia disprezzava la musica che, a suo dire, non aveva le \"giuste radici classiche\", per esempio la musica popolare sudamericana. Per lo stesso motivo, Segovia deprec\u00f2 la collaborazione di Williams con il gruppo rock Sky.\nLe chitarre.\nLa prima chitarra posseduta dal giovanissimo Segovia fu un modello da studio, di scarso valore, del liutaio Benito Ferrer. In occasione delle sue prime esibizioni pubbliche, si procur\u00f2 presso la bottega di Manuel Ram\u00edrez una chitarra da concerto costruita da Santos Hernandez nel 1912; secondo il racconto di Segovia, il proprietario del negozio dopo che lo ebbe sentito suonare gli don\u00f2 lo strumento, fiducioso che il giovane chitarrista avrebbe fatto onore al marchio.\nA Monaco, nel 1924 Segovia, tramite il suo amico chitarrista Miguel Llobet, conobbe il liutaio tedesco Herman Hauser. Con Hauser inizi\u00f2 una lunga collaborazione per la costruzione di uno strumento che rispondesse alle sue esigenze musicali. Fino a quel tempo Hauser costruiva le proprie chitarre sul modello del liutaio viennese Stauffer ma dall'incontro con Segovia cominci\u00f2 ad elaborare i propri strumenti ispirandosi al modello Manuel Ramirez-Santos Hernandez.\nA Segovia sottopose diversi modelli nel corso degli anni, di cui quello definitivo e ufficiale risult\u00f2 essere uno strumento costruito nel 1937 (la dedica all'interno reca anche il giorno: 14 febbraio), una chitarra che il Maestro spagnolo defin\u00ec come \"la pi\u00f9 grande chitarra della nostra epoca\".\nSuccessivamente, anche in seguito ad alcuni piccoli danneggiamenti arrecati alla Hauser, Segovia torn\u00f2 a suonare chitarre Ramirez, stabilendo con Jos\u00e9 Ramirez III un sodalizio durato fino alla sua morte.\nEntrambe le sue chitarre storiche, la Ramirez/Hernandez del 1912 e la Hauser del 1937, furono donate al Metropolitan Museum di New York con la prescrizione che non venissero mai pi\u00f9 imbracciate da alcun chitarrista.\nRiconoscimenti.\nGli \u00e8 stato dedicato un asteroide, 3822 Segovia."}
{"id": "23650", "revid": "56620", "url": "https://it.wikipedia.org/wiki?curid=23650", "title": "Enrico D'Ovidio", "text": "Biografia.\nDal Molise and\u00f2 a Napoli dove studi\u00f2 privatamente con il\nconterraneo Achille Sannia (anche lui nato a Campobasso) e Giuseppe Battaglini e ottenne la laurea nel 1869.\nDal 1872 insegn\u00f2 algebra e geometria analitica all'Universit\u00e0 di Torino, di cui fu rettore dal 1880 al 1885.\nI suoi maggiori allievi furono Giuseppe Peano e Corrado Segre.\nNel 1878 venne eletto membro dell'Accademia delle Scienze di Torino; nel 1883 divenne membro dell'Accademia dei Lincei; nel 1905 fu nominato senatore.\nFu anche rettore del Politecnico di Torino, dal 1906 al 1922.\nEra fratello del filologo Francesco D'Ovidio."}
{"id": "23651", "revid": "104265", "url": "https://it.wikipedia.org/wiki?curid=23651", "title": "Luigi Sante Da Rios", "text": "Biografia.\nDopo essersi laureato in matematica all'Universit\u00e0 di Padova nel 1906, vi rimase come assistente fino al 1911. Ottenne anche una laurea in ingegneria civile nel 1913 e la libera docenza in meccanica razionale nel 1916. \nQuesto lavoro, il cui valore non venne riconosciuto subito, non bast\u00f2 a garantirgli una cattedra universitaria; a partire dal 1911 pass\u00f2 a insegnare matematica e fisica nelle scuole superiori a Padova, Milano e Piacenza.\nNel 1932 inizi\u00f2 la carriera di preside e dopo aver diretto alcune scuole in Lombardia, nel 1937 ottenne la presidenza del Liceo Foscarini di Venezia dove rest\u00f2 fino al 1951 quando and\u00f2 in pensione.\nTra il 1938 e il 1944 ebbe anche l'incarico di Meccanica razionale all'Istituto superiore di Architettura di Venezia (oggi IUAV).\nNell'autunno del 1944 fu improvvisamente trasferito alla presidenza del liceo classico di Rovigo per \"motivi di servizio\"; pare certo che in realt\u00e0 questi motivi fossero politici, o per aver bocciato il figlio di un gerarca fascista, o per aver tollerato attivit\u00e0 antifasciste nella scuola. Nell'ottobre 1945, dati per nulli e privi di valore i provvedimenti del governo repubblichino, Da Rios fu reintegrato come preside."}
{"id": "23652", "revid": "180559", "url": "https://it.wikipedia.org/wiki?curid=23652", "title": "Ugo Dainelli", "text": "Biografia.\nDopo la laurea conseguita a Pisa, ottenne un posto di perfezionamento all'estero. Si trasfer\u00ec quindi per alcuni periodi a Parigi e a Dresda. Per due anni ebbe l'incarico di assistente di meccanica razionale a Bologna. Cominci\u00f2 poi ad insegnare negli istituti tecnici di Palermo, Corno e Roma.\nDainelli pubblic\u00f2 una decina di lavori che trattavano in maggior parte di Meccanica razionale."}
{"id": "23654", "revid": "72396", "url": "https://it.wikipedia.org/wiki?curid=23654", "title": "Vittorio Dalla Volta", "text": "Biografia.\nHa contribuito in particolare allo studio dello spazio delle matrici simmetriche, noto anche come spazio di Siegel - Hua."}
{"id": "23655", "revid": "183694", "url": "https://it.wikipedia.org/wiki?curid=23655", "title": "Pietro Ermenegildo Daniele", "text": "Biografia.\nFu professore di Meccanica Razionale alle universit\u00e0 di Catania, Modena e Reggio Emilia e Pisa. Inoltre si occup\u00f2 fattivamente di Didattica della matematica."}
{"id": "23658", "revid": "180559", "url": "https://it.wikipedia.org/wiki?curid=23658", "title": "Enrico De Amicis", "text": "Biografia.\nConcluse gli studi a Pisa.\nNel 1895 \u00e8 stato un socio fondatore della societ\u00e0 \"Mathesis\", di cui fu anche eletto presidente nel marzo 1905.\n\u00c8 stato uno dei pionieri e uno dei pochi studiosi a dedicarsi al campo di studio sui corpi solidi atermani. Alcuni di questi materiali sono oggi usati nella produzione di isolanti termici per l'edilizia.\nUno dei suoi lavori, \"Sulla teoria delle relazioni\", venne anche tradotto in tedesco.\n\u00c8 stato professore e collega di Enrico Nannei nel regio istituto tecnico di Bari (prima del 1893, dalla prefazione al secondo volume di \"elementi di geometria\" di Enrico Nannei, Vallardi, 1893)"}
{"id": "23660", "revid": "180559", "url": "https://it.wikipedia.org/wiki?curid=23660", "title": "Giovanni De Berardinis", "text": ""}
{"id": "23662", "revid": "306856", "url": "https://it.wikipedia.org/wiki?curid=23662", "title": "Bruno de Finetti", "text": "Biografia.\nNacque a Innsbruck, al tempo capitale della Contea di Tirolo, col nome di Bruno Johannes Leonhard Maria von Finetti. Suo nonno, Giovanni Cavalieri von Finetti, era un imprenditore edile di Trieste, al tempo nell'Impero austro-ungarico, e partecip\u00f2 alla costruzione della ferrovia dell'Arlberg. Proprio per questo motivo la famiglia si trasfer\u00ec a Innsbruck. Il padre di Bruno, Gualtiero De Finetti, rilev\u00f2 la societ\u00e0 nel 1910, fino a quando ottenne l'incarico di direttore di costruzione a Trieste. Poco dopo la morte del padre, la famiglia si trasfer\u00ec a Trento, allora Contea del Tirolo, nell'Impero austro-ungarico, citt\u00e0 natale della madre.\nFinita la Prima guerra mondiale, il Trentino e l'Alto Adige passarono all'Italia. Bruno De Finetti si iscrive nel 1923 al Politecnico di Milano e nel 1925 passa al neonato corso di laurea in Matematica applicata all'Universit\u00e0 degli Studi di Milano. Qui conosce Oscar Chisini e Giulio Vivanti; con Vivanti si laurea nel 1927 discutendo una tesi sull'analisi vettoriale in ambito affine. Dal 1927 al 1931 lavora all'Istituto nazionale di statistica, appena creato, e viene preposto all'ufficio matematico, diretto da Luigi Galvani. In quel periodo costruisce le tavole di mortalit\u00e0 del 1921 e ricostruisce quelle dei censimenti precedenti.\nDal 1931 al 1946 lavora come attuario e statistico presso le Assicurazioni Generali di Trieste, dove \u00e8 a capo del servizio meccanografico e dell'ufficio razionalizzazione. Le sue numerose pubblicazioni su vari temi, in particolare quelli probabilistici, gli procurano notoriet\u00e0 nella cerchia degli studiosi del ramo. Insegna prima all'Universit\u00e0 di Padova e nel 1939 vince la cattedra di Matematica finanziaria all'Universit\u00e0 degli Studi di Trieste, dove gli \u00e8 dedicata l'Aula Magna della Facolt\u00e0 di Economia e Commercio. Nel 1954 si sposta all'Universit\u00e0 degli Studi di Roma \"La Sapienza\", inizialmente su una cattedra di Matematica finanziaria e successivamente, dal 1961 al 1976, su una cattedra di Calcolo delle probabilit\u00e0.\nLa probabilit\u00e0 \u00e8 l'argomento di cui si \u00e8 occupato in modo pi\u00f9 specifico e continuativo. Lo statistico italiano ha anche ideato il diagramma di De Finetti, con il quale si pu\u00f2 localizzare una popolazione in un grafico basato su coordinate triangolari, rispetto all'equilibrio di Hardy-Weinberg. Un altro importante contributo \u00e8 dato dalla definizione del teorema della rovina del giocatore che dimostra il fallimento economico certo di un giocatore contro un avversario che ha a disposizione illimitate risorse. Tale teorema \u00e8 di notevole importanza teorica nella teoria probabilistica alla base dell'impresa di assicurazione.\nDe Finetti fu accademico dei Lincei e socio effettivo e corrispondente dei pi\u00f9 importanti istituti attuari e presidente di numerose associazioni matematiche italiane ed estere. Fu inoltre socio fondatore e poi presidente onorario dell'AMASES, l'Associazione per la matematica applicata alle scienze economiche e sociali. In lui rimane sempre concreto e vivo l'interesse per la didattica. De Finetti sostiene decisamente la necessit\u00e0 di rendere intuitiva la matematica e combatte le posizioni \"bourbakiste\" nell'insegnamento di questa materia. \u00c8 presidente della Mathesis dal 1970 al 1981.\nNegli anni settanta anima un gruppo di ricerca sulla didattica della matematica attivo nell'ambiente romano: ne fanno parte Emma Castelnuovo, Lina Mancini Proia, Michele Pellerey, Bruno Rizzi e Liliana Gilli in Ragusa. \u00c8 tra i primi, intorno al 1960, a promuovere fra studenti gare matematiche che possano portare i migliori a partecipare a gare internazionali. Applica il concetto di intuitivit\u00e0 anche alla didattica universitaria. Il suo spirito critico e spesso anticonformista lo porta a posizioni polemiche che hanno un certo seguito, nonostante per carattere sia lontano da forme di potere fini a s\u00e9 stesse.\nNell'ambito della vita universitaria manifesta critiche a quei burocrati da lui criticamente definiti \"burosauri\". Sostiene anche l'opportunit\u00e0 di consentire che cittadini stranieri accedano alle cattedre delle Universit\u00e0 italiane, cosa impossibile fino agli anni settanta. Dagli ultimi anni settanta milita nelle file del Partito Radicale. In particolare, accetta di ricoprire il ruolo di responsabile della testata giornalistica \"Notizie radicali\", che pubblica articoli di denuncia. Questo lo porta anche a essere arrestato presso la sede dell'Accademia nazionale dei Lincei, all'uscita della cerimonia di inaugurazione dell'anno accademico a poche centinaia di metri dal carcere di Regina Coeli, dove viene scarcerato ancor prima di entrare in cella, grazie alla immediata revoca del mandato di cattura. Il provvedimento era stato disposto dal magistrato Antonio Alibrandi in seguito alla pubblicazione, su \"Notizie Radicali\", di articoli in difesa degli obiettori di coscienza nei confronti del servizio militare.\nA lui sono dedicate vie a Roma e a Trento.\nLa sua visione della probabilit\u00e0.\nA partire dagli anni '20 dello scorso secolo si cerc\u00f2 di applicare la teoria della probabilit\u00e0 anche in situazioni in cui non si disponeva di grandi masse di dati e nemmeno si poteva parlare di casi favorevoli e casi possibili; ad esempio, nella pianificazione delle costruzioni di alloggi non si pu\u00f2 prevedere se fra 20 anni ci sar\u00e0 maggior necessit\u00e0 di case rispetto ad oggi basandoci su analisi del tipo indicato, oppure nelle produzioni industriali non si pu\u00f2 prevedere in quel modo se un nuovo prodotto incontrer\u00e0 il favore del pubblico. A partire dal 1931 F. P. Ramsey e Bruno De Finetti sostennero, indipendentemente uno dall\u2019altro, che la probabilit\u00e0 dovesse essere in questi casi, una misura della fiducia che un soggetto, in possesso di determinate informazioni, attribuisce a un evento. Infatti n\u00e9 il modello classico, n\u00e9 il modello statistico sono in grado di dare valutazioni di probabilit\u00e0 su esperimenti aleatori che ci coinvolgono direttamente o che non possono essere ripetuti sempre alle stesse condizioni: ad esempio non possiamo determinare quale sia la probabilit\u00e0 che il cavallo su cui abbiamo puntato vincer\u00e0 nella prossima corsa perch\u00e9 ogni corsa \u00e8 diversa da un'altra e non possiamo fare confronti, oppure stabilire chi vincer\u00e0 fra i quattro giocatori di una partita di poker perch\u00e9 ogni partita \u00e8 diversa da un'altra e anche la fortuna gioca un ruolo importante; inoltre non ha senso parlare di rapporto fra casi favorevoli e casi possibili perch\u00e9 questo significherebbe dire che ogni cavallo ha esattamente le stesse possibilit\u00e0 di vincere di un altro, cos\u00ec come ogni giocatore della partita di poker. La probabilit\u00e0 diventa in questo caso una misura della fiducia che noi riponiamo nel fatto che si verifichi o meno un certo evento.\nPubblicazioni.\nLe opere di de Finetti, al compimento del suo 75\u00ba compleanno ammontavano a 274, tra articoli e volumi. \nRecentemente, Mark Rubinstein ha scoperto e tradotto in inglese alcuni articoli del 1940 apparsi nel \"Giornale dell'istituto Italiano degli attuari\", i quali contengono numerosi concetti fondamentali per lo sviluppo delle tecniche di ottimizzazione statistica per la gestione dei portafogli di azioni. Tali concetti furono sviluppati indipendentemente nel 1952 da Harry Markowitz, che ottenne il Nobel per l'economia nel 1990.\nTra i lavori che pi\u00f9 amava si possono citare:\nVa segnalato inoltre che i due volumi che raccolgono gli\nriportano la sua intera bibliografia fino al 1980.\nDa ricordare, inoltre, la sua opera \"Un matematico e l'economia\" edita da Miro Allione e Francesco Indovina nel 1969, ripubblicata da Giuffr\u00e8 editore in occasione del ventennale della morte. Nella stessa ricorrenza vengono ripubblicate altre due opere: \"Matematica logico-intuitiva\" e \"Teoria delle probabilit\u00e0\". Tutte e tre le opere hanno una prefazione di Alfonso Desiata.\nRiconoscimenti.\nLe sue originali ricerche gli procurano numerosi premi:"}
{"id": "23664", "revid": "183694", "url": "https://it.wikipedia.org/wiki?curid=23664", "title": "Michele De Franchis", "text": "Biografia.\nSi laure\u00f2 in Matematica nel 1896 all'Universit\u00e0 degli Studi di Palermo con Francesco Gerbaldi, che lo nomin\u00f2 subito suo assistente l'anno successivo. Ottenuta la libera docenza in Geometria nel 1898, insegn\u00f2 in varie scuole pubbliche italiane fino al 1906 quando, vinto un concorso a cattedre, divenne professore straordinario di Geometria analitica all'Universit\u00e0 degli Studi di Cagliari. L'anno successivo, vinto un altro concorso, assunse, come ordinario, la cattedra di Geometria proiettiva e descrittiva dell'Universit\u00e0 degli Studi di Parma che resse fino al 1909, quando pass\u00f2 alla stessa cattedra dell'Universit\u00e0 degli Studi di Catania. Nel 1914, ritorn\u00f2 all'Universit\u00e0 degli Studi di Palermo, alla cattedra di Geometria analitica lasciata da Giovanni Battista Guccia, dove concluse la sua carriera accademica.\nFu socio dell'Accademia Nazionale dei Lincei dal 1935, dell'Accademia Gioenia di Catania e di numerose altre istituzioni scientifiche ed accademiche, italiane e straniere.\nAttivit\u00e0 scientifica e di ricerca.\nNella sua formazione scientifica, influirono molto sia i metodi di geometria sintetica nell'indirizzo di Luigi Cremona, di cui Gerbaldi venne a conoscenza tramite l'insegnamento di Giovanni Battista Guccia, sia quelli pi\u00f9 propriamente analitico-algebrici impartiti da Gerbaldi, che segnarono, in special modo, i suoi successivi lavori perlopi\u00f9 riguardanti la nuova geometria algebrica, in particolare le funzioni abeliane, le variet\u00e0 algebriche e la classificazione delle superfici algebriche, campo in cui introdusse, anche assieme a Giuseppe Bagnera, innovativi metodi di studio e di ricerca che verranno poi adottati dalla Scuola italiana di geometria algebrica, nonch\u00e9 ripresi successivamente da altri ricercatori.\nParticolarmente proficua fu la collaborazione con Giuseppe Bagnera, che va all'incirca dal 1905 al 1913, con lavori che, tra l'altro, porteranno entrambi al conferimento, nel 1909, del \"Premio Bordin\" dell'Accademia delle Scienze di Parigi per il loro lavoro sulla classificazione generale delle superfici iperellittiche.\nDal 1914, dopo la morte di Guccia, l'attivit\u00e0 scientifica di De Franchis venne in parte occupata anche dalla parallela attivit\u00e0 direttiva e organizzativa che lo vide impegnato attivamente, assieme a Gerbaldi, nella gestione dell'importante Circolo Matematico di Palermo, allora fra le pi\u00f9 notevoli societ\u00e0 scientifiche mondiali, e dei relativi \"Rendiconti\", che rappresentavano una delle maggiori riviste matematiche a livello internazionale, prestigio che mantenne almeno fino agli anni '40, rimanendo, anche dopo le conseguenze nefaste del primo conflitto mondiale, uno dei pochi luoghi di incontro e di dibattito scientifico internazionale, anche grazie ai numerosissimi soci stranieri che annoverava e ai contributi di finanziamento esteri.\nDa ricordare, inoltre, l'attenzione che De Franchis pose pure all'insegnamento della matematica nelle scuole, con la redazione, assieme al suo collaboratore Giuseppe Bartolozzi (1902-1985), di apprezzati testi didattici.\nTra i suoi allievi, si ricordano Giuseppe Bartolozzi, Margherita Beloch, Maria Ales e Antonino Lo Voi.\nOpere principali.\nI testi sopra menzionati, quasi tutti per le scuole medie di primo e secondo grado (nei vari indirizzi), hanno avuto diverse edizioni e ristampe successive, molte delle quali curate da Giuseppe Bartolozzi."}
{"id": "23665", "revid": "2010557", "url": "https://it.wikipedia.org/wiki?curid=23665", "title": "Annibale de Gasparis", "text": "Biografia.\nAnnibale de Gasparis nacque a Bugnara, nei pressi di Sulmona nel novembre del 1819. Frequent\u00f2 le scuole elementari ospite degli zii paterni a Tocco da Casauria, in provincia di Pescara, paese d'origine della famiglia. Prosegu\u00ec successivamente gli studi presso i seminari di Sulmona e Chieti. Dopo aver frequentato un anno della Scuola di Ponti e Strade a Napoli, lasci\u00f2 gli studi di ingegneria per dedicarsi all'astronomia nel 1839 cominciando a frequentare l'Osservatorio astronomico di Capodimonte diretto da Ernesto Capocci di Belmonte divenendone alunno nel 1841.\nLa determinazione dell'orbita dell'asteroide Vesta gli valse nel 1846 la laurea honoris causa in matematica da parte dell'Universit\u00e0 di Napoli. Nel 1847, utilizzando il telescopio equatoriale di Reichenbach con un obiettivo di , De Gasparis aveva iniziato a registrare meticolosamente le stelle fino alla quattordicesima magnitudine presenti in una fascia centrata sull'eclittica e ampia circa 2\u00b0, con l'obiettivo di individuare nuovi asteroidi. La sua ricerca ebbe successo e lo port\u00f2 il 12 aprile 1849 a scoprire Igea, uno dei principali asteroidi della fascia principale del sistema solare\nDe Gasparis invit\u00f2 Ernesto Capocci ad assegnare un nome all'asteroide come ringraziamento per i suoi incoraggiamenti. Insieme proposero \"Igea Borbonica\" dal nome di Igea, la dea greca della salute, figlia di Asclepio, con l'aggettivo che intendeva ringraziare i Borbone di Napoli per aver fornito gli strumenti di studio e, magari, far perdonare al re Ferdinando II la loro - come di altri ricercatori dell'osservatorio - partecipazione ai moti liberali del 1848. De Gasparis, infatti, ebbe sorte diversa da quella di alcuni colleghi, che furono in vario modo allontanati nel 1850. Rifiut\u00f2, tuttavia, di assumere la direzione dell'osservatorio al posto di Ernesto Capocci.\nDe Gasparis prosegu\u00ec le sue ricerche e tra il 1850 e il 1853 individu\u00f2 altri 7 asteroidi (uno dei quali, Irene, risult\u00f2 essere stato scoperto quattro giorni prima da John Russell Hind, cui fu attribuita ufficialmente la paternit\u00e0 della scoperta), ed altri 2 negli anni sessanta del secolo.\nNel 1851 ricevette la medaglia d'Oro della Royal Astronomical Society e nel 1854 il titolo di Cavaliere dell'Ordine dell'Aquila Rossa da Federico Guglielmo IV di Prussia. Fu invitato ad aderire, inoltre, a numerose accademie europee, tra le quali l'Accademia dei Lincei.\nDivenuto professore presso l'Universit\u00e0 di Napoli nel 1851, mantenne i suoi incarichi anche dopo l'unit\u00e0 d'Italia. Per i suoi meriti scientifici fu nominato senatore nel 1861. Alla morte di Ernesto Capocci, nel 1864, che aveva ripreso il ruolo di direttore della specola napoletana con l'arrivo a Napoli di Giuseppe Garibaldi nel settembre 1860, de Gasparis fu nominato direttore dell'Osservatorio di Capodimonte. Egli affianc\u00f2 l'impegno nella direzione, ammodernamento e potenziamento dell'osservatorio astronomico alla prosecuzione dei suoi studi di meccanica celeste e matematica. Tra i suoi principali contributi vi fu un metodo numerico per la determinazione orbitale, con una velocit\u00e0 di convergenza superiore a quella del metodo di Gauss.\nNel 1885, de Gasparis manifest\u00f2 i sintomi di una paralisi progressiva che lo condusse alla morte nel 1892. \u00c8 sepolto nel cimitero monumentale di Napoli, nella tomba di famiglia, un ipogeo coperto da una lapide su cui egli aveva fatto incidere mezzo versetto tratto dalla Vulgata Clementina del 1592, libro di Giobbe 17:12: \"et rursum post tenebras spero lucem\".\nTributi.\nPortano il suo nome l'asteroide 4279 De Gasparis, il cratere lunare de Gasparis (30\u00a0km di diametro) e le rimae de Gasparis (un sistema di fratture lungo 93\u00a0km, situato vicino al cratere omonimo).\nAsteroidi scoperti.\nIn tutto, Annibale de Gasparis scopr\u00ec 9 asteroidi:\nCollegamenti esterni.\nMedaglia d'Oro della Royal Astronomical Society"}
{"id": "23667", "revid": "122309799", "url": "https://it.wikipedia.org/wiki?curid=23667", "title": "Luigi De Marchi (geofisico)", "text": "Biografia.\nGeografo e geofisico, si laure\u00f2 in Fisica e Matematica presso l'Universit\u00e0 degli Studi di Pavia. Non ritenendosi inizialmente portato verso l'insegnamento, intraprese la carriera di bibliotecario, dirigendo dal 1886 al 1902 la Biblioteca Universitaria di Pavia. In seguito, svolse la stessa mansione anche presso la Biblioteca Alessandrina a Roma e la Biblioteca nazionale di Brera a Milano.\nNel 1902, all'et\u00e0 di 45 anni, fu nominato professore di \"Geografia fisica\" all'Universit\u00e0 degli Studi di Padova (cattedra che occup\u00f2 fino al 1932), dove si dedic\u00f2 in particolare a problemi di oceanografia, idrografia, glaciologia e meteorologia.\nStudi\u00f2 le cause delle ere glaciali e gli effetti dell'accumulo dei ghiacci sui continenti in relazione alle variazioni del livello marino. Fu tra i primi ad effettuare ricerche di geofisica marina nell'Adriatico, partecipando anche direttamente ad alcune crociere a bordo della R.N. \"Ciclope\", contribuendo inoltre a chiarire i meccanismi della propagazione delle onde sismiche.\nScrisse un \"Trattato di geografia fisica\" e pubblic\u00f2 vari lavori scientifici, tra i quali una monografia dedicata alla climatologia e un manuale di geografia politica ed economica. Fu socio di numerose societ\u00e0 scientifiche tra cui l'Accademia Nazionale dei Lincei e l'Accademia Nazionale delle Scienze e Senatore del Regno dal 1934. Il volume \"Fondamenti di geografia politica\" (1929) \u00e8 considerato il primo testo dedicato a tale materia pubblicato in Italia; dall'anno accademico 1925/26, infatti, De Marchi svolse il corso di tale insegnamento per la nuova \"Scuola\" (pi\u00f9 tardi Facolt\u00e0 autonoma) \"di Scienze politiche e sociali\" presso la Facolt\u00e0 di Giurisprudenza dell'Universit\u00e0.\nMembro del comitato interventista \"Pro-Patria\" (1914), ospitando in casa Cesare Battisti nei suoi vari passaggi a Padova, perse il figlio Vittorio, tenente di complemento del Genio militare, nella Grande Guerra. Ader\u00ec quindi al fascismo fin dal 1919 e fu uno dei fondatori del Fascio di Combattimento padovano, di cui fu Segretario.\nCavaliere dell'Ordine dei Santi Maurizio e Lazzaro, gli \u00e8 intitolata una borsa di studio bandita dall'Universit\u00e0 patavina."}
{"id": "23670", "revid": "1477950", "url": "https://it.wikipedia.org/wiki?curid=23670", "title": "Riccardo De Paolis", "text": "Biografia.\nStudi\u00f2 all'Universit\u00e0 di Roma con Luigi Cremona, Eugenio Beltrami e Giuseppe Battaglini, dove si laure\u00f2 nel 1875. Nel 1878, divent\u00f2 professore di algebra e geometria all'Universit\u00e0 di Bologna dove rimase fino al 1880 quando pass\u00f2 all'Universit\u00e0 di Pavia quindi, nel 1881, all'Universit\u00e0 di Pisa dove concluse la sua carriera accademica. Fu socio corrispondente della R. Accademia dei Lincei.\nDe Paolis, con Ettore Caporali, Giuseppe Veronese e Giovanni Battista Guccia, ha contribuito alla nascita della scuola italiana di geometria algebrica. \nTra i suoi studenti, si ricordano Edgardo Ciani, Federigo Enriques, Mario Pieri, Giulio Lazzeri."}
{"id": "23671", "revid": "1451528", "url": "https://it.wikipedia.org/wiki?curid=23671", "title": "Eben Moglen", "text": "Biografia.\nProfessore di legge e storia legale presso la Columbia Law School di New York, \u00e8 membro della Free Software Foundation per la quale opera come consulente legale. In questa veste ha partecipato alla stesura di molte delle licenze dell'organizzazione, tra cui vale la pena di ricordare la GNU General Public License.\nSi occupa di software libero e presiede il Software Freedom Law Center, da lui fondato nel febbraio 2005.\n\u00c8 il fondatore del progetto FreedomBox."}
{"id": "23672", "revid": "1950105", "url": "https://it.wikipedia.org/wiki?curid=23672", "title": "Vincenzo De Rossi Re", "text": "Biografia.\nSi laure\u00f2 a Roma, in matematica nel 1852 e in ingegneria nel 1855. Fu dapprima ufficiale nell'esercito pontificio, giungendo al grado di capitano. Insegn\u00f2 poi Geometria proiettiva e descrittiva nella pontificia Universit\u00e0 di Roma. Autore di una decina di pubblicazioni, fra cui una (illusoria) dimostrazione (1878) del V postulato di Euclide. \nFu socio dell'Accademia pontificia dei N. Lincei."}
{"id": "23673", "revid": "180559", "url": "https://it.wikipedia.org/wiki?curid=23673", "title": "Luciano De Simon", "text": "Biografia.\nHa svolto tutta la sua carriera universitaria a Trieste, dove si \u00e8 laureato nel 1962 summa cum laude con Giovanni Prodi. Dal 1980 assunse il ruolo di professore associato e si dedic\u00f2 all'insegnamento di corsi di analisi matematica, analisi funzionale e topologia.\nLa sua ricerca ha riguardato principalmente equazioni differenziali alle derivate parziali ed equazioni di evoluzioni astratte. Nel 1964, proprio in quest'ultimo campo, risolse un problema di regolarit\u00e0 che negli anni ottanta ebbe rilevanza internazionale per via di Ha\u00efm Brezis. Nel corso della sua carriera ha collaborato con Giovanni Torelli."}
{"id": "23675", "revid": "1632387", "url": "https://it.wikipedia.org/wiki?curid=23675", "title": "Antonio De Zolt", "text": "Biografia.\nLaureato all'Universit\u00e0 degli Studi di Torino nel 1872, divenne docente a Milano al Regio Liceo Ginnasio Giuseppe Parini. Si dedic\u00f2 alle leggi della geometria. \u00c8 tumulato in un colombaro al Cimitero Monumentale di Milano.\nPostulato di De Zolt.\nNel 1881 De Zolt enunciava un postulato:\nL'assioma \u00e8 intuitivamente valido per quantit\u00e0 finite, ma se si passa al confronto di quantit\u00e0 infinite, l'assioma non \u00e8 pi\u00f9 vero. Consideriamo, ad esempio, tutti i numeri naturali, ad ognuno di essi si pu\u00f2 far corrispondere il suo doppio, quindi ad ogni numero naturale corrisponde un numero pari. Quindi possiamo dedurre che i numeri pari sono tanti quanti i numeri naturali. Questo risultato risulta contrario a quanto afferma De Zolt.\nIl paradosso viene esposto, in una seconda forma, da Galileo Galilei: \nCi\u00f2 viene affermato valido in assoluto anche da Aristotele.\nMettere in corrispondenza gli elementi di un insieme con quelli di una sua parte \u00e8 caratteristica degli insiemi di infiniti elementi. Nel caso infinito, gli elementi di un insieme possono ben essere tanti quanti quelli di una sua parte."}
{"id": "23677", "revid": "114807078", "url": "https://it.wikipedia.org/wiki?curid=23677", "title": "Scipione del Ferro", "text": "Biografia.\nLettore nello \"Studium\" di Bologna dal 1496, egli scopr\u00ec una soluzione algebrica dell'equazione di terzo grado nel 1505 ma la tenne nascosta, riservandola solo per suoi allievi.\nMantenendo segreta la formula egli stupiva regolarmente il pubblico ed i colleghi nelle sfide matematiche a colpi di indovinelli che si tenevano in quel periodo sotto il portico della \"Chiesa di Santa Maria dei Servi\" a Bologna.\nQueste sfide matematiche ricoprivano di credito e prestigio i vincitori, e soprattutto gli permettevano di godere della protezione dei potenti nobili di allora. Grazie a questo dal 1496 al 1510 lo stipendio di Scipione dal Ferro pass\u00f2 da 25 a 150 lire.\nPrima di morire rivel\u00f2 la soluzione ad uno studente, Antonio Maria del Fiore, detto Floridus in latino, un mediocre matematico. Venuto a sapere dell'esistenza di una soluzione, Niccol\u00f2 Tartaglia fu stimolato a ricavarla da s\u00e9: nel 1541 era in possesso del metodo generale, non \u00e8 noto se autonomamente o grazie a informazioni pervenutegli. In seguito si organizz\u00f2 una gara matematica tra Fior e Tartaglia, entrambi i contendenti proponevano problemi all'avversario da risolvere in un tempo prestabilito. Se Tartaglia fu in grado di risolvere tutti i problemi postigli da Fior, quest'ultimo non ne risolse neppure uno. Il motivo dipende dal fatto che al tempo non venivano presi in considerazione i numeri negativi ed esistevano tanti tipi di equazioni quante erano le combinazioni di coefficienti positivi o negativi, quindi mentre Fior disponeva di un metodo per la soluzione di un caso particolare dell'equazione di terzo grado (formula_1), Tartaglia possedeva la soluzione per ogni caso.\nGerolamo Cardano, venuto a conoscenza della sfida, invit\u00f2 Tartaglia con la vaga promessa di fargli incontrare un mecenate e apprese la soluzione. Dopo la pubblicazione dell'opera \"Ars Magna\" da parte di Cardano, opera che per prima riporta il metodo con i dettagli completi e pedanti nello stile dell'algebra del tempo (comunque attribuendo a Tartaglia il metodo), nacque un'accesa e gretta controversia tra i due.\nGrazie ad alcune carte che erano in possesso del genero di del Ferro, fu possibile riconoscere il merito originale, anche se limitato ad un caso particolare."}
{"id": "23678", "revid": "180559", "url": "https://it.wikipedia.org/wiki?curid=23678", "title": "Gabriella Del Grosso", "text": "Biografia.\nLaureatasi in Matematica sotto la guida di Bruno de Finetti, ne \u00e8 divenuta collaboratrice presso l'Universit\u00e0 degli Studi di Roma \"La Sapienza\". In seguito, ha insegnato anche all'Universit\u00e0 degli studi di Messina e di Camerino, divenendo professore ordinario. \nLa sua attivit\u00e0 di ricerca ha riguardato soprattutto la teoria dei processi stocastici, sia da un punto di vista teorico che applicato. In particolare, si \u00e8 interessata dell'applicazione di tale teoria alla Meccanica statistica ed alla Biologia. \nAlla sua morte, il fondo \"Gabriella Del Grosso\" ha istituito un premio \"Gabriella Del Grosso\" per le migliori tesi di laurea riguardanti la teoria dei processi stocastici. Tale fondo ha anche effettuato la donazione di un consistente numero di volumi d'argomento matematico (per lo pi\u00f9 appartenuti a Gabriella Del Grosso) a favore della biblioteca del dipartimento di Matematica dell'Universit\u00e0 \"La Sapienza\"."}
{"id": "23679", "revid": "1543377", "url": "https://it.wikipedia.org/wiki?curid=23679", "title": "Remigio Del Grosso", "text": "Biografia.\nA nove anni, dopo essersi ripreso dal vaiolo, and\u00f2 con uno zio a Foggia dove inizi\u00f2 a studiare dai Padri delle Scuole Pie. Continu\u00f2 la scuola con i gesuiti a Benevento e nel 1837 divenne sacerdote. Si interess\u00f2 comunque alla matematica e alla filosofia e nel 1838 divenne insegnante al seminario di Larino.\nDal 1840 lavor\u00f2 all'Osservatorio di Capodimonte come aiutante di Annibale de Gasparis e, dopo un rientro nel paese natio per motivi di salute, dal 1843 al 1845 and\u00f2 all'osservatorio Ximeniano di Firenze assieme a Giuseppe Inghirami. Due anni dopo torn\u00f2 a Napoli, dove riprese ad insegnare a San Marzano sul Sarno, in una scuola privata di cui fu anche direttore, e alla Scuola dei Piloti.\nNel 1860 fu nominato professore all'Universit\u00e0 di Napoli, prima di meccanica applicata, poi 1863 anche di meccanica celeste. Nel 1863 svest\u00ec l'abito talare, ma rimase professore fino alla morte.\nTra le sue opere pi\u00f9 importanti, vi sono 15 trattati di matematica e astronomia e alcuni carmi su nebulose e sulla cometa Donati.\nLa pubblicazione delle sue opere poetiche su argomenti astronomici fu curata da Luigi Settembrini."}
{"id": "23680", "revid": "1005847", "url": "https://it.wikipedia.org/wiki?curid=23680", "title": "Pasquale Del Pezzo", "text": "Biografia.\nNato a Berlino, in Germania, da una famiglia facente parte dell'aristocrazia napoletana, portava i titoli di duca di Caianello e di marchese di Campodisola.\nNel 1880 consegu\u00ec la laurea in Giurisprudenza. Studi\u00f2 all'Universit\u00e0 di Napoli con Nicola Trudi e con Ettore Caporali, laureandosi in Matematica nel 1882. Dal 1884 insegn\u00f2 all'Universit\u00e0 di Napoli alle cattedre di Geometria superiore (dal 29/11/1894) e di Geometria proiettiva (dal 3/12/1905). Fu preside della Facolt\u00e0 di Scienze ed in seguito rettore dell'Universit\u00e0 di Napoli (dal 26/9/1909 al 1911 e dal 4/8/1919 al 1921).\nFu anche sindaco di Napoli dal 1914 al 1917 e inoltre fu ascritto al Real Monte e Arciconfraternita di San Giuseppe dell'Opera di Vestire i Nudi, istituzione benefica e gentilizia di Napoli, giungendo alla carica apicale di Sopraintendente nel periodo 1875-1877.\nFu Commendatore dell'Ordine dei Santi Maurizio e Lazzaro, Grand'ufficiale dell'Ordine della Corona d'Italia e della Legion d'onore. Nominato Senatore del Regno d'Italia l'11/12/1919, ricopr\u00ec la carica fino alla sua morte.\nFu socio della Reale Accademia delle Scienze, dell'Accademia Pontaniana, di cui fu presidente dal 1932 al 1934, dell'Accademia dei Lincei e di numerose societ\u00e0 matematiche europee. Fu membro del Consiglio superiore della pubblica istruzione dal 1\u00ba luglio 1905 al 30 giugno 1909, membro della Commissione per il Giudizio dell'Alta Corte di Giustizia dal 27/12/1929 al 19/1/1934. Nel discorso di commemorazione tenuto al Senato il 15 dicembre 1936, il presidente Luigi Federzoni disse di lui: \u201c\"...attratto fin dall\u2019adolescenza agli studi matematici, nei quali raggiunse fama mondiale, era riconosciuto come uno dei creatori della Geometria a n dimensioni, e aveva dato il suo nome a teoremi divenuti classici...\u201d\" \nIniziato alla Massoneria, nel 1888 fu affiliato Maestro alla Loggia \"Fede italica\" di Napoli; prese poi parte alla scissione del Grande Oriente d'Italia del 24 giugno 1908, che port\u00f2 alla nascita della Serenissima Gran Loggia d'Italia. Dopo la morte di Leone Caetani sua figlia Sveva gli sped\u00ec tutti i vari documenti relativi all'Ordine Egizio Osirideo, del quale Caetani lo aveva nominato reggente.\nAveva sposato Anne Charlotte Leffler, autrice di teatro svedese, una delle sorelle del matematico G\u00f6sta Mittag-Leffler, sostenitrice, con la sua opera letteraria, dei diritti delle donne, compressi dalle convenzioni sociali (la Leffler \u00e8 nota anche come biografa della matematica Sof'ja Kovalevskaja, sua amica del cuore). Dall'unione nacque, nel giugno 1892, il loro unico figlio, battezzato Gaetano G\u00f6sta Leffler del Pezzo. La donna mor\u00ec in quello stesso anno per le conseguenze di un'appendicite.\nIn seguito, Del Pezzo spos\u00f2 Elin Maria Carlsson."}
{"id": "23681", "revid": "599013", "url": "https://it.wikipedia.org/wiki?curid=23681", "title": "Guelfo Del Prete", "text": "Biografia.\nStudi\u00f2 presso la Scuola Normale Superiore di Pisa e si laure\u00f2 in matematica. \nFu professore di matematica nelle scuole di Avellino e di Napoli. \nAutore di testi per il ginnasio, partecip\u00f2 nel 1901, anno della sua morte prematura, al congresso dell'associazione Mathesis di Livorno."}
{"id": "23682", "revid": "180559", "url": "https://it.wikipedia.org/wiki?curid=23682", "title": "Alfonso Del Re", "text": "Biografia.\nFiglio di Raffaele e Rosa Margotta, si trasfer\u00ec a Napoli all'et\u00e0 di quindici anni e vi comp\u00ec gli studi superiori. Si laure\u00f2 a Napoli nel 1886 dove inizi\u00f2 anche la sua carriera accademica quale assistente universitario. Nel 1889 fu nominato professore di Geometria analitica e proiettiva alla facolt\u00e0 di Matematica dell'Universit\u00e0 di Roma, e nel 1892 pass\u00f2 per la stessa cattedra all'Universit\u00e0 di Modena e Reggio Emilia. Nel 1899 fu infine richiamato presso la facolt\u00e0 di matematica dell'Universit\u00e0 di Napoli per insegnare Geometria descrittiva. Intorno al 1910 fu anche professore di matematica presso la Scuola Militare Nunziatella.\n\u00c8 stato autore di pi\u00f9 di un centinaio di lavori di geometria, di statica e di logica matematica, la maggior parte in forma di pamphlet."}
{"id": "23684", "revid": "1442080", "url": "https://it.wikipedia.org/wiki?curid=23684", "title": "Ettore Del Vecchio", "text": "Biografia.\nLaureatosi in matematica presso l'Universit\u00e0 di Torino nel 1914, due anni dopo divenne assistente di Enrico D'Ovidio presso lo stesso ateneo.\nPass\u00f2 quindi all'insegnamento medio (prima all'Istituto industriale di Novara e poi a quello di Torino). Libero docente di Matematica finanziaria dal 1933, nel 1935 era diventato professore straordinario di Matematica generale e finanziaria presso la \u201cR.Universit\u00e0 di Economia e Commercio\u201d di Trieste, dove gi\u00e0 prima era stato professore incaricato. Fu espulso dall'Universit\u00e0 dopo le infami leggi razziali fasciste del 1938.\nFinita la guerra negli anni successivi insegn\u00f2 Matematica finanziaria presso la facolt\u00e0 di Economia e Commercio dell'Universit\u00e0 di Genova fino al pensionamento.\nLa sua produzione scientifica riguardava le equazioni differenziali paraboliche del 3\u00ba ordine e argomenti vari della matematica finanziaria"}
{"id": "23688", "revid": "713168", "url": "https://it.wikipedia.org/wiki?curid=23688", "title": "Ercole Dembowski", "text": "La vita.\nIl padre era Jan Dembowski (1773-1823), un polacco entrato al servizio come militare nell'esercito del Regno d'Italia dove raggiunse il grado di generale e in seguito fu nominato barone. La madre, Matilde Viscontini (1790-1825), patriota di grande bellezza, corteggiata da Ugo Foscolo e da Stendhal, partecip\u00f2 alle cospirazioni anti-austriache del 1821.\nErcole Dembowski aveva un fratello di nome Carlo. Nel 1819 i due ragazzi si trovarono in un collegio a Volterra. Rimasto orfano, nel 1825 Ercole entr\u00f2 nel collegio austriaco di Marina in Venezia. Durante il ritorno da Smirne a Venezia, a bordo del vascello \"Bravo\", ebbe l'occasione di mostrare il suo valore nell'attacco dei pirati in difesa della piccola nave presso San Giorgio, nell'isola di Sciro.\nNel 1833 fu promosso al grado di alfiere di marina: in questo periodo fece vari viaggi in America e in Oriente. Agli ordini dell'ammiraglio Bandiera prese parte alla spedizione coloniale organizzata dalle potenze europee in Siria, nella quale furono bombardate le fortificazioni di San Giovanni d'Acri. Nel 1842 fece un viaggio in Inghilterra a bordo della fregata Bellona. \nNel 1843 diede le dimissioni volontarie della marina nel 1844 si trasfer\u00ec a Napoli ove si spos\u00f2 con la baronessa Enrichetta Bellelli dalla quale ebbe tre figli. A San Giorgio a Cremano costru\u00ec, nel 1851, una piccola specola ove inizi\u00f2 le sue osservazioni astronomiche.\nNel 1860 prese in affitto una villa a Cassano Magnago, presso Gallarate, ove costru\u00ec un osservatorio. Tra il 1864 e il 1878 pubblic\u00f2 le sue \"Misurazione delle distanze reciproche delle stelle doppie\"; riprese alcune misure eseguite 40 anni prima e not\u00f2 che la posizione di alcune stelle era diversa. L'insieme delle osservazioni da lui effettuate nel 1863-1870 si basavano sulle stelle del catalogo di Pulkovo.\nNel 1879 si trasfer\u00ec presso Villa Maria https://maps.google.it/maps?hl=it&amp;tab=wl a Monte di Solbiate Arno, allora piccola frazione del comune di Albizzate, ove trascorse l'ultimo periodo della sua vita. Fu sepolto nell'antico cimitero di Solbiate Arno e successivamente traslato nell'attuale cimitero, ove sorge il suo monumento funebre, formato dal basamento del suo telescopio. \u00abSempre si studi\u00f2 di essere, e poco si cur\u00f2 di parere, \u2026 Possa l'Italia nuova vantare molti uomini simili a lui\u00bb con queste parole Giovanni Schiaparelli concludeva la commemorazione funebre di Ercole Dembowski. I biografi raccontano che furono in molti, quel freddo pomeriggio di gennaio, a venire a Milano da altre citt\u00e0 italiane ed europee: il funerale fu addirittura ritardato di quattro giorni per permettere agli astronomi dell'Osservatorio di Pulkovo di arrivare in Italia; si racconta che viaggiarono giorno e notte, cambiando i cavalli ogni quattro ore per rendere l'estremo saluto a uno dei pi\u00f9 famosi astronomi della fine dell'Ottocento. Fu Schiaparelli, direttore dell'Osservatorio Milanese di Brera, ma soprattutto uno dei massimi astronomi del XIX secolo, ad apporre una targa di bronzo al basamento del suo telescopio che divenne anche la sua pietra tombale a Monte. Non tutti sanno, per\u00f2 quale importante contributo al mondo dell'astronomia ha lasciato il barone Ercole Dembowski.\nI suoi strumenti furono in parte acquistate dal Governo italiano e destinati all'Osservatorio del Collegio Romano e all'Universit\u00e0 di Padova. Il suo nome \u00e8 stato dato a un cratere lunare del diametro di 26\u00a0km e a un asteroide, il 349 Dembowska.\nLe stelle doppie.\nErcole Dembowski era un osservatore instancabile.\nEgli misur\u00f2 la distanza di molte stelle doppie, riprendendo le misure gi\u00e0 effettuate in precedenza nel catalogo di Dorpat di Friederich Struve.\nSi accorse cos\u00ec che alcune avevano cambiato posizione nel corso degli anni e ci\u00f2 era dovuto alla loro orbita reciproca come stelle binarie.\nPer i suoi studi Dembowski ottenne la Medaglia d'oro della Royal Astronomical Society nel 1878.\nCertamente gi\u00e0 ai tempi di Dembowski, con il buon clima italiano fu facile osservare le stelle, grazie al cielo sereno e alla trasparenza dell'aria.\nDembowski voleva fare almeno tre misure di tutte le stelle doppie.\nIl numero totale delle stelle da lui misurate in Gallarate \u00e8 di 3800 triple e multiple stelle.\nEgli realizz\u00f2 delle misurazioni per qualit\u00e0 superiori a qualsiasi ragionevole aspettativa, straordinariamente esatte e complete anche con gli strumenti odierni."}
{"id": "23689", "revid": "1477950", "url": "https://it.wikipedia.org/wiki?curid=23689", "title": "Alfonso Di Legge", "text": "Biografia.\nFiglio di Filippo, avvocato originario di Priverno, e di Teresa Baffi, si laure\u00f2 dapprima in ingegneria poi in matematica, nel 1869. Nello stesso anno entr\u00f2 all'Osservatorio astronomico del Campidoglio come collaboratore di Lorenzo Respighi.\nI suoi primi studi riguardarono principalmente l'algebra e la trigonometria ma ben presto si dedic\u00f2 agli studi di astronomia (prevalentemente nell'indirizzo osservativo), in particolare del Sole ed alla compilazione dei cataloghi stellari.\nNel 1879 spos\u00f2 Virginia Santi, che mor\u00ec di parto un anno dopo, nel dare alla luce la figlia Rosa. Da allora, si dedic\u00f2 esclusivamente all'educazione della figlia, agli studi ed alle ricerche di astronomia e geodesia.\nNel 1889 vinse il concorso per la cattedra di astronomia presso l'Universit\u00e0 di Bologna ma pochi mesi dopo fu chiamato a ricoprire la medesima cattedra dell'Universit\u00e0 di Roma, lasciata vacante per la morte del Respighi. Fu quindi direttore dell'Osservatorio astronomico del Campidoglio fino al 1922 quando, a 75 anni, fu collocato a riposo per limiti di et\u00e0.\nMor\u00ec a Roma, il 19 aprile del 1938, all'et\u00e0 di 91 anni.\nTra i suoi lavori, molte osservazioni di spettroscopia solare, la determinazione delle latitudini, longitudini ed ascensioni medie di migliaia di stelle e, soprattutto, la pubblicazione, con Francesco Giacomelli, del Catalogo Stellare Capitolino, lavoro iniziato dal suo maestro Respighi.\nFu membro dell'Accademia Nazionale dei Lincei e, nel 1922, venne decorato con la Gran Croce dell'Ordine della Corona d'Italia."}
{"id": "23690", "revid": "180559", "url": "https://it.wikipedia.org/wiki?curid=23690", "title": "Giovanni Di Pirro", "text": "Biografia.\nLaureatosi in matematica nel 1894, \u00e8 stato docente di elettrotecnica presso la \"Scuola degli Ingegneri\" di Roma e direttore dell\"'Istituto Superiore Postale e Telegrafico\" di Roma. Nel 1923 \u00e8 stato l'artefice della fondazione della \"Scuola superiore di specializzazione in telecomunicazioni\", attivata nell'ambito dell'Istituto superiore delle comunicazioni e delle tecnologie (ISCOM). \nHa pubblicato numerosi articoli e note relativi, tra gli altri argomenti, alle trasformazioni delle equazioni della dinamica, agli integrali primi quadratici delle equazioni della meccanica, ai circuiti telefonici ad attenuazione costante e ai circuiti non uniformi, alle perturbazioni induttive sui circuiti telegrafici e telefonici."}
{"id": "23691", "revid": "1272592", "url": "https://it.wikipedia.org/wiki?curid=23691", "title": "Ulisse Dini", "text": "Biografia.\nAllievo di Enrico Betti e continuatore delle sue ricerche, perfezion\u00f2 la sua preparazione per un anno a Parigi sotto la guida di Hermite e Bertrand.\nTornato in Italia, fu nominato professore presso l'Universit\u00e0 di Pisa nel 1866. Nel 1871 ottenne la cattedra di analisi e geometria, sino allora tenuta da Betti. Dal 1888 al 1890 fu rettore dell'Universit\u00e0 di Pisa, e, dal 1874 al 1876 e poi dal 1908 fino alla morte, della Scuola normale. Partecip\u00f2 anche alla vita politica italiana divenendo prima deputato al Parlamento e quindi senatore nel 1892.\nNel 1913 istitu\u00ec a Pisa la \"Scuola d'Applicazione per gl'Ingegneri\", che diverr\u00e0 poi la Facolt\u00e0 di Ingegneria, della quale egli fu il primo Direttore.\nFu tra i primi matematici italiani a comprendere la necessit\u00e0 di rielaborare l'analisi infinitesimale secondo un'impostazione pi\u00f9 rigorosa; consegu\u00ec inoltre importanti risultati nello studio delle serie, nell'integrazione di funzioni di variabile complessa e della sviluppabilit\u00e0 in serie di funzioni arbitrariamente date in un intervallo, campo di suo principale interesse.\nMolto importante \u00e8 il teorema che in Italia porta il suo nome, indicante alcune condizioni sufficienti affinch\u00e9 una funzione di variabile reale espressa nella forma implicita formula_1, possa essere scritta localmente nella forma esplicita formula_2.\nDona il nome al dipartimento di matematica dell'Universit\u00e0 degli Studi di Firenze, situato nella zona universitaria-ospedaliera di viale Morgagni, e al dipartimento di matematica applicata dell'Universit\u00e0 degli Studi di Pisa.\nA lui \u00e8 inoltre intitolato il pi\u00f9 antico liceo scientifico di Pisa."}
{"id": "23692", "revid": "1543377", "url": "https://it.wikipedia.org/wiki?curid=23692", "title": "Giovanni Battista Donati", "text": "Biografia.\nNato a Pisa, studi\u00f2 nella locale Universit\u00e0 fisica e astronomia con Carlo Matteucci (1811-1868) e Ottaviano Fabrizio Mossotti (1791-1863). Trasferitosi a Firenze, lavor\u00f2 intensamente nell'osservatorio astronomico annesso al Museo di Fisica e Storia Naturale, utilizzandone la strumentazione - in particolare gli obiettivi di Giovanni Battista Amici (1786-1863) - per l'osservazione e la ricerca delle comete. Subentrato nel 1859 a Giovanni Battista Amici nella direzione della Specola del Museo fiorentino, continu\u00f2 gli studi spettroscopici precedentemente iniziati. Le sue osservazioni sugli spettri stellari furono i primi studi di carattere astrofisico compiuti a Firenze e tra i primi nel mondo. Donati promosse anche la costruzione del nuovo osservatorio di Firenze sulla collina di Arcetri. Mor\u00ec a Firenze di colera nel 1873.\nDurante la sua attivit\u00e0 fu lo scopritore o coscopritore di 5 comete: C/1855 L1 (Donati), C/1857 V1 (Donati-van Arsdale), C/1858 L1 (Donati), la pi\u00f9 famosa, conosciuta come la Cometa Donati, C/1864 O1 (Donati-Toussaint) e C/1864 R1 (Donati). Il cratere Donati sulla Luna e l'asteroide 16682 Donati sono stati cos\u00ec chiamati in suo onore."}
{"id": "23693", "revid": "205250", "url": "https://it.wikipedia.org/wiki?curid=23693", "title": "Luigi Donati", "text": "Biografia.\nLaureatosi in fisica nel 1871 all'Universit\u00e0 di Pisa, quale convittore pure della Scuola Normale Superiore dal 1868, divenne, nel 1876, professore di \u00abfisica speciale\u00bb al Politecnico di Milano, quindi pass\u00f2, l'anno successivo, all'Universit\u00e0 di Bologna ove insegn\u00f2 fisica matematica. Fu docente anche di fisica tecnica ed elettrotecnica alla Scuola d'applicazioni per ingegneri di Bologna, di cui fu anche direttore.\nSi occup\u00f2 prevalentemente di teoria dell'elasticit\u00e0 e di elettromagnetismo.\nFu socio dell'Accademia dei Lincei (1902).\nBibliografia.\nFonti e Bibl.: Annuario dell'Universit\u00e0 di Bologna, anno accad. 1922-23, 1924-25 e ss.;"}
{"id": "23694", "revid": "968255", "url": "https://it.wikipedia.org/wiki?curid=23694", "title": "Paolo Dore", "text": "Biografia.\nNato a Firenze da famiglia di origini sarde, si laurea in matematica a Bologna nel 1914. In questa Universit\u00e0 - dopo un periodo di insegnamento in altre citt\u00e0, tra cui Palermo e Modena - torner\u00e0 ad insegnare nel 1927, succedendo nella cattedra di Geodesia e Topografia al suo maestro, Federigo Guarducci. Manterr\u00e0 la titolarit\u00e0 di questa cattedra fino al 1962, anno di collocamento fuori ruolo.\nNella lunga carriera ebbe modo di ricoprire vari rilevanti incarichi scientifici ed accademici. Preside della Facolt\u00e0 di Ingegneria dell'Universit\u00e0 di Bologna dal 1947 al 1965. Presidente della Commissione italiana del Comitato internazionale di geofisica, Presidente della commissione per la Geodesia e Geofisica del CNR, Accademico dei Lincei, Accademico Benedettino dell'Accademia delle Scienze dell'Istituto di Bologna.\nL'attivit\u00e0 di ricerca e di pubblicazione spazier\u00e0 dai temi pi\u00f9 strettamente legati alla geodesia (geodesia dinamica, determinazione del geoide attraverso misure di gravit\u00e0, geodesia geometrica), affrontata sia sotto l'aspetto teorico sia sotto quello sperimentale (campagne di misura in Italia ed in Africa), alla fotogrammetria, alla teoria degli errori, all'analisi statistica nelle applicazioni ingegneristiche.\nFu anche chiamato quale consigliere nei consigli d'amministrazione della T.I.M.O. e della S.T.E.T."}
{"id": "23695", "revid": "1965277", "url": "https://it.wikipedia.org/wiki?curid=23695", "title": "Alessandro Dorna", "text": "Biografia.\nTerminati gli studi nella citt\u00e0 natale, s'iscrisse all'Universit\u00e0 di Torino diventando allievo di Giovanni Plana e laureandosi in ingegneria nel 1848. Due anni dopo lo stesso Plana, che lo aveva indirizzato verso gli studi di Astronomia e Matematica, lo propose per la cattedra di Meccanica Razionale all'Accademia Militare, cattedra che Dorna tenne per tutto il corso della vita. \nDivenuto direttore dell'Osservatorio di Torino nel 1865, alla morte di Plana, pubblic\u00f2 il \"Trattato di meccanica razionale\", che venne ristampato pi\u00f9 volte e il \"Bollettino meteorologico dell'Osservatorio\" a cura dell'Accademia delle Scienze. \nDorna ottenne un incremento dei finanziamenti con i quali riusc\u00ec a dotare l'Osservatorio di nuovi strumenti tra i quali un potente rifrattore, che rimase il principale telescopio dell'Osservatorio fino alla prima met\u00e0 del Novecento, promosse un ampliamento dei locali e nuove strumentazioni per rilevare le nuove osservazioni astronomiche sulle stelle cadenti, fenomeno che andava proprio in quegli anni a trovare una spiegazione per merito di Giovanni Schiaparelli. \nLe registrazioni della loro caduta furono raccolte con coordinate e posizioni nel \"Catalogo di 634 stelle principali visibili alla latitudine media di 45\u00b0\".\nDorna fu eletto socio al Regio Istituto Lombardo nel 1867, all'Accademia delle Scienze di Torino nel 1869 e all'Accademia dei Lincei nel 1872. Fece parte di numerose commissioni scientifiche, ricoprendo cariche anche presso la Scuola di Guerra.\nNel 1874 Dorna fu chiamato da Pietro Tacchini a far parte della spedizione in India per l'osservazione del fenomeno del transito di Venere sul disco solare del 9 dicembre 1874. I suoi calcoli pubblicati nel 1882 furono riconosciuti tra i pi\u00f9 accurati.\nAmmalatosi gravemente, fu costretto a ritirarsi nella sua villa di Borgo San Pietro (presso Sant'Ambrogio di Torino) ove mor\u00ec il 19 agosto 1886.\nAlla morte di Alessandro Dorna, la direzione dell'Osservatorio pass\u00f2 a Francesco Porro de' Somenzi, che rimase in carica fino al 1903."}
{"id": "23696", "revid": "180559", "url": "https://it.wikipedia.org/wiki?curid=23696", "title": "Enrico Ducci", "text": "Biografia.\nSi laurea a Napoli nel 1887, insegna alla scuola media e al Collegio militare di Napoli sino al 1931, \u00e8 autore di oltre 30 lavori di matematica, inclusi tre libri di didattica, occupandosi in particolare di teoria dei numeri. \u00c8 conosciuto per le \"sequenze di Ducci\" o \"mappe di Ducci\" o \"gioco n-number\", sulle quali sono stati scritti pi\u00f9 di 80 articoli.\nNon \u00e8 chiaro se Ducci abbia pubblicato un lavoro su questa sua osservazione, che gli viene attribuita nel necrologio pubblicato sul Periodico di Matematiche."}
{"id": "23697", "revid": "72396", "url": "https://it.wikipedia.org/wiki?curid=23697", "title": "Renato Einaudi", "text": "Biografia.\nNipote di Luigi Einaudi, \nlaureato in Fisica a Torino nel 1931 e subito trasferito a Roma, fu segretario aggiunto del Comitato per la Fisica del C.N.R. e lavor\u00f2 sotto la guida di Enrico Fermi (1901-1954). \nNell'anno accademico 1932-33, vinta una borsa di studio, si dedic\u00f2 a studi di Meccanica teorica sotto la guida di Tullio Levi-Civita. \nIn seguito, usufruendo del premio Fano, studi\u00f2 a Parigi sotto la direzione di Jacques Hadamard e poi ancora a Roma, dove nel frattempo era diventato assistente presso l'Istituto Nazionale per le Applicazioni del Calcolo. \nIn questo periodo collabor\u00f2 attivamente con Giulio Krall alla stesura di un famoso trattato di \u201cMeccanica delle vibrazioni\u201d. \nOttenuta nel 1935 la libera docenza in Meccanica razionale, tenne per incarico a Messina i corsi di Meccanica razionale e Fisica matematica. \nL'anno successivo vinse il concorso a cattedra e fu professore a Messina (1936), a Modena (1937) e infine a Torino (1938), prima alla Facolt\u00e0 di Scienze (dal 1938 al 1961) e poi al Politecnico (1961-64). \nDall'anno accademico 1964-65 si trasfer\u00ec alla Facolt\u00e0 d'Ingegneria di Pisa, tenendo anche per incarico il corso di Istituzioni di Fisica matematica presso la Facolt\u00e0 di Scienze. \nFu socio dell'Accademia Peloritana di Messina e, dal 1940, dell'Accademia delle Scienze di Torino.\nGli anni di Torino.\nGrazie al suo impegno si ripristin\u00f2 la disponibilit\u00e0 della Casa dello studente a Torino, che essendo stata usata come ospedale durante la guerra si trovava in condizioni di abbandono. Renato Einaudi ne divenne commissario straordinario e ne segu\u00ec l'attivit\u00e0. Oggi la ex \"casa dello studente\" \u00e8 stata ribattezzata \"Collegio universitario Renato Einaudi\".\nContributi scientifici.\nFra i suoi risultati scientifici meritano di essere segnalati quelli conseguiti in uno studio sulle onde di Love e quelli sulle onde epicentrali del tipo di Rayleigh. Ancora pi\u00f9 importanti sono i suoi risultati nello studio di problemi di stabilit\u00e0, sia per sistemi discreti che per sistemi elastici."}
{"id": "23698", "revid": "124816992", "url": "https://it.wikipedia.org/wiki?curid=23698", "title": "Federigo Enriques", "text": "Biografia.\nNato in una famiglia di ebrei italiani di origine portoghese, nel 1882 si trasfer\u00ec a Pisa. Suo fratello Paolo Enriques, zoologo, fu padre di Enzo Enriques Agnoletti e Anna Maria Enriques Agnoletti. Dopo il diploma di liceo, comp\u00ec gli studi universitari presso l'Universit\u00e0 di Pisa e la Scuola Normale Superiore, dove si laure\u00f2 in matematica nel 1891. Svolse quindi un anno di perfezionamento alla Scuola Normale di Pisa e uno all'Universit\u00e0 di Roma, dove ebbe modo di incontrare e collaborare col matematico Guido Castelnuovo, che poi divenne marito di sua sorella Elbina. Inizi\u00f2 inoltre a collaborare con i matematici Luigi Cremona, Corrado Segre e Ugo Amaldi. \nNel 1894 si trasfer\u00ec all'Universit\u00e0 di Bologna, dove insegn\u00f2 geometria proiettiva e descrittiva, assumendone la titolarit\u00e0 di cattedra a partire dal 1896, dopo aver conseguito l'ordinariato. \nNel 1922 fu chiamato dall'Universit\u00e0 di Roma per occupare la cattedra di matematiche superiori e di geometria superiore. Nel 1937 venne invitato da Otto Neurath a divenire un collaboratore dell\"Encyclopaedia of Unified Science\", pensata quale strumento per lo sviluppo dell'unit\u00e0 della scienza. Quando per\u00f2 furono promulgate le leggi razziali antiebraiche, nel 1938, fu espulso dall'insegnamento e da qualsiasi altro incarico ufficiale. Durante l'occupazione tedesca fu dapprima nascosto in casa dell'allievo Attilio Frajese, quindi fu nascosto a San Giovanni in Laterano. Negli anni della segregazione, insegn\u00f2 a Roma nella scuola ebraica clandestina, fondata dal cognato Guido Castelnuovo, per i giovani ebrei estromessi dalle universit\u00e0 italiane, riuscendo altres\u00ec a pubblicare alcuni articoli in forma anonima sul \"Periodico delle Matematiche\" (di cui era stato direttore). Torn\u00f2 a insegnare all'universit\u00e0 nel 1944 per altri due anni, quando mor\u00ec, a Roma, il 14 giugno 1946.\nTra i principali fondatori della scuola italiana di geometria algebrica, settore in cui raggiunse livelli internazionali, Enriques allarg\u00f2 gli orizzonti del dibattito scientifico occupandosi di filosofia e storia della scienza (collaborando con Giorgio De Santillana), con particolare attenzione alla storia e didattica della matematica. Nel 1906 fond\u00f2 la \"Societ\u00e0 filosofica italiana\" (di cui fu presidente fino al 1913) e, nel 1907 (assieme a Giuseppe Bruni, Antonio Dionisi, Eugenio Rignano e Andrea Giardina), fond\u00f2 la rivista internazionale \"Rivista di Scienza\". Nel 1921 fu nominato direttore del \"Periodico di matematiche\" (diretto fino alla morte), organo della Societ\u00e0 Mathesis (che presiedette dal 1922 al 1934). Fu socio dell'Accademia Nazionale dei Lincei. Diresse, tra l'altro, la sezione di matematica dell\"Enciclopedia Italiana\".\nOpere di matematica.\nEnriques fu un matematico di notevole livello e la sua fama fu internazionalmente riconosciuta. I suoi contributi allo sviluppo della geometria algebrica furono rilevanti, per importanza e originalit\u00e0. Il periodo in cui si trov\u00f2 a vivere era un periodo di cambiamenti epocali, cambiamenti che interessarono anche i concetti base della matematica e della fisica. Enriques recep\u00ec immediatamente la portata delle novit\u00e0 introdotte dalle opere di Einstein, che fu da lui invitato a tenere una conferenza all'Universit\u00e0 di Bologna, nel 1921.\nNel campo della didattica e dei fondamenti della matematica si ricordano i testi scolastici di grande diffusione, rivolto all'insegnamento nei licei e scuole superiori, nei quali la geometria euclidea, l'algebra elementare e la trigonometria vengono presentate con il metodo razionale deduttivo. Fra le sue opere pi\u00f9 diffuse di \"matematica elementare\" si ricordano:\nCome opere principali di \"matematica superiore\" si ricordano in particolare:\nOpere di storia e filosofia della scienza.\nFederigo Enriques, oltre alla sua attivit\u00e0 come matematico, svilupp\u00f2 significative ricerche di epistemologia, storia della scienza e filosofia della scienza. Questo suo impegno per il rinnovamento della cultura, avvenne in un periodo non facile, sia per gli eventi bellici, sia per la cultura dominante nella prima met\u00e0 del Novecento, caratterizzata dalla filosofia idealistica e dal ridotto interesse verso la cultura scientifica.\nFra le sue numerose opere in queste materie si ricordano:\nFederigo Enriques nelle sue opere dedicate alla storia e filosofia della scienza svilupp\u00f2 una corrente di pensiero vicina al razionalismo. Assieme a Giuseppe Peano si pu\u00f2 considerare uno dei principali scienziati italiani che si sono dedicati allo studio della logica e della filosofia della scienza nella prima met\u00e0 del Novecento.\nIn generale Enriques ha messo in luce due aspetti fondamentali del pensiero scientifico internazionale nella prima met\u00e0 del sec XX: la sempre maggiore specializzazione delle discipline fisiche, tecniche, ecc. e la tendenza al rinnovamento che si \u00e8 avuta sia nei fondamenti della matematica, sia nella fisica moderna.\n\"Scientia\".\nNel 1907, assieme al chimico Giuseppe Bruni, al medico Antonio Dionisi, allo zoologo Andrea Giardina e all'ingegnere Eugenio Rignano, Enriques fond\u00f2 la rivista di ricerca e divulgazione scientifica \"Rivista di scienza\" (rinominata successivamente \"Scientia\"), con l'obiettivo dichiarato di superare le divisioni disciplinari in nome dell'unit\u00e0 del sapere scientifico e filosofico e contro l'eccessiva specializzazione accademica:\nEnriques condusse la rivista dal 1907 al 1915, quando un articolo di Rignano sulle cause della guerra lo costrinse a rassegnare le dimissioni. Torn\u00f2 alla direzione nel 1922, alla morte di quest'ultimo (e sotto sua esplicita richiesta) fino al 1938, anno delle leggi razziali. Abbandonato ogni incarico, ritorn\u00f2 infine alla guida di \"Scientia\" a due anni dalla morte, nel 1944.\nProblemi della scienza.\nIl primo libro significativo dedicato da Enriques a questioni di metodo e filosofia della conoscenza \u00e8 l'opera \"Problemi della scienza\" (1906) nella quale compie un'analisi articolata delle varie discipline della matematica, della geometria, della meccanica, della fisica e della chimica alla fine del XIX secolo.\nEnriques mette in evidenza l'importanza che lo scienziato deve analizzare con la massima attenzione, sia i fondamenti logici e sperimentali delle diverse discipline, sia il contesto storico e le situazioni in cui i principi scientifici sono stati scoperti.\nIn quest'opera Enriques indica che: \"... una visione dinamica della scienza, porta naturalmente nel terreno della storia\". I fondamenti della scienza quindi non possono essere capiti completamente se non si analizza anche il contesto storico e culturale nel quale sono stati formulati. L'opera ebbe maggiore fortuna e diffusione all'estero, che non in Italia, dominata agli inizi del Novecento dalla cultura letteraria e della filosofia idealistica.\nNegli anni 1909-1914 il saggio \"Problemi della scienza\" fu tradotto in tedesco, francese, inglese, russo e spagnolo. Il suo pensiero trova riscontro nelle teorie elaborate dai massimi epistemologi del XX secolo fra cui l'austriaco Karl Popper (1902-1994) l'ungherese Imre Lakatos (1922-1974), e l'americano Thomas Kuhn (1922-1996). In particolare nel pensiero di Lakatos e di Kuhn viene sviluppata la concezione della formazione storica dei concetti scientifici, come opera di pi\u00f9 autori e ricercatori, che in un determinato periodo storico elaborano una serie di principi-base sui quali viene sviluppata una teoria ipotetico-deduttiva e le successive verifiche sperimentali.\nImportante \u00e8 anche la presa di posizione sia rispetto alla filosofie idealistiche del \u2018900, che hanno tralasciato gli aspetti della filosofia della scienza, sia la sua posizione critica rispetto alla filosofia di Kant. In particolare Enriques critica il concetto di \"giudizio sintetico a priori\" di Immanuel Kant (Critica della ragion pura 1787).\nSecondo Enriques i \"principi fondamentali\" delle scienze sono elaborazioni razionali derivate per induzione dall'esperienza e dalla percezione sensoriale e non sono \"giudizi sintetici a priori\". In questo saggio Enriques porta alcuni esempio fondamentali: i \"postulati della geometria\" sono generalizzazioni, per astrazione, di semplici esperienze geometriche, che ogni allievo compie fin dalle prime osservazioni razionali del mondo esterno, svolte anche in ambito scolastico. Per Enriques i principi della geometria sono generalizzazioni di \"esperienze sensoriali concrete\".\nAllo stesso modo anche i principi della Fisica e della Chimica derivano direttamente da generalizzazioni di esperimenti reali: ad esempio la Legge di conservazione della massa dovuta al chimico Antoine Lavoisier non \u00e8 un \"giudizio sintetico a priori\", come credeva Kant. \u00c8 noto infatti che deriva da semplici esperimenti fisici, svolti pesando i \"composti chimici\" prima e dopo una \"reazione chimica\".\nLa nuova impostazione razionalistica e storica fu avviata in Italia da Enriques, in Francia da Pierre Duhem e in Austria da Ernst Mach e da altri autori riunitisi intorno al Circolo di Vienna. Fu poi sviluppata ulteriormente in Italia da Ludovico Geymonat (1908-1991) e dalla sua scuola milanese che nella seconda met\u00e0 del XX secolo ha ripreso gli studi di Enriques, sviluppando i temi di storia della scienza e di filosofia della scienza.\nPer la storia della logica.\nUn'altra opera fondamentale di Enriques \u00e8 \"Per la storia della logica\" (1921) che mette in evidenza l'importanza della deduzione, della induzione e gli altri aspetti interpretativi ed epistemologici della logica.\nIl saggio ha un approccio storico e descrittivo della logica \u00e8 ricco di citazioni originali, e affronta questo difficile argomento anche con una certa ironia ed eleganza letteraria. Nell'opera, sono illustrati in modo semplice e sintetico i contributi portati a questa disciplina dai vari filosofi e scienziati nelle varie epoche. Si pu\u00f2 considerare uno dei pochi testi in cui la materia \u00e8 esposta in modo chiaro, essenziale e interessante.\nStoria del pensiero scientifico.\nDi notevole interesse per le fonti storiche citate e per la narrazione della genesi dei concetti scientifici sono la serie di opere dedicate alla storia della scienza.\nIl primo trattato fu la Storia del pensiero scientifico (1932) scritto in collaborazione con G. Santilana. Quest'opera ripercorre la storia delle scienze matematiche, geometriche, astronomiche, meccaniche e fisiche dall'antica Grecia fino ai giorni nostri, con numerose citazioni e fonti storiche degli autori originari.\nA esso seguirono altri testi di approfondimento, sia in lingua italiana sia in altre lingue europee, fra cui \"Il significato della storia del pensiero scientifico\" (1936) e \"La teoria della conoscenza scientifica da Kant ai nostri giorni\" (1938).\nLineamenti di filosofia della scienza.\nDelle numerose opere di Federigo Enriques dedicate agli aspetti storici e filosofici della scienza si desumono i principali lineamenti del suo pensiero razionalista, che, a titolo orientativo si possono cercare di sintetizzare nei seguenti punti:\nEdizione nazionale.\n\u00c8 in corso una edizione nazionale delle opere di Federigo Enriques.\nL'autore ha curato una decina di manuali didattici di geometria e algebra elementare e oltre 20 trattati di matematica superiore. Ha inoltre pubblicato un'ampia serie di testi di storia e di filosofia della scienza e numerosi articoli specializzati. L'elenco completo delle sue opere comprende oltre 300 titoli, fra saggi, articoli e trattati scientifici."}
{"id": "23701", "revid": "729019", "url": "https://it.wikipedia.org/wiki?curid=23701", "title": "Francesco Fa\u00e0 di Bruno", "text": "Dopo aver militato nell'esercito sabaudo, divenne professore di matematica presso l'universit\u00e0 e l'accademia militare di Torino. Pubblic\u00f2 importanti studi sulle teorie dell'eliminazione e degli invarianti e sulle funzioni ellittiche. In seguito venne ordinato sacerdote e fond\u00f2 l'Opera di Santa Zita, la congregazione delle Suore Minime di Nostra Signora del Suffragio e un istituto scolastico a Torino, che oggi comprende scuola materna, elementare e media. \u00c8 stato beatificato da papa Giovanni Paolo II il 25 settembre 1988. \u00c8 considerato, ancorch\u00e9 non canonizzato, uno dei santi sociali torinesi.\nBiografia.\nGiovinezza.\nFu il dodicesimo e ultimo figlio di Lodovico Fa\u00e0 di Bruno, marchese di Bruno, e di Carolina Sappa de' Milanesi. Fratello minore del futuro capitano di vascello Emilio Fa\u00e0 di Bruno, proveniva da una famiglia della nobilt\u00e0 piemontese. Il suo nome completo \u00e8 Francesco da Paola, Virginio, Secondo, Maria. Nel 1834, a 9 anni, perse la madre. Nel 1836 entr\u00f2 nel collegio dei Padri Somaschi a Novi Ligure. Nel 1840 entr\u00f2 nell'Accademia militare di Torino.\nCarriera militare.\nDopo aver frequentato l'Accademia militare fu nominato ufficiale, distinguendosi negli studi geografici e nella cartografia. Nel 1848-49 partecip\u00f2 alla Prima guerra di indipendenza italiana. Combatt\u00e9 a Peschiera ed effettu\u00f2 rilievi topografici del territorio lombardo, che l'esercito piemontese percorse; ci\u00f2 gli permise di realizzare la \"Gran carta del Mincio\", che fu molto utile ai piemontesi durante la seconda guerra di indipendenza nel 1859, contribuendo alla vittoria nella battaglia di Solferino e San Martino. Nel 1849 fu promosso Capitano di Stato Maggiore. Rimase ferito in combattimento a Novara. Fu decorato per il suo comportamento in battaglia.\nScelto da Vittorio Emanuele II quale precettore dei figli, si rec\u00f2 a Parigi, alla Sorbona, per poter approfondire gli studi matematici e astronomici ed essere sufficientemente preparato al compito assegnatogli. Consegu\u00ec la licenza in scienze matematiche nel 1851. A seguito del suo rifiuto, motivato dalla sua fede cattolica, di battersi in duello con un ufficiale che lo aveva offeso (asserendo che non fosse in grado di ottenere una laurea invece di una semplice licenza), dopo il congedo ottenuto nel 1853 si rec\u00f2 nuovamente alla Sorbona, conseguendo la laurea in scienze matematiche e astronomiche, vincendo cos\u00ec, a modo suo, il suo sfidante a duello.\nCarriera scientifica.\nNel 1855 cominci\u00f2 a lavorare presso l'Osservatorio nazionale francese sotto la direzione di Urbain Le Verrier. Nel 1857 inizi\u00f2 a insegnare all'Universit\u00e0 di Torino Matematica e Astronomia. Da allora non cess\u00f2 mai di insegnare, soprattutto all'universit\u00e0 ma anche nell'Accademia Militare e nel Liceo Fa\u00e0 di Bruno. A causa degli attriti fra il mondo cattolico e lo Stato italiano, in quel periodo anticlericale, non fu mai nominato professore ordinario. Fu nominato professore straordinario solo nel 1876. Il contenuto dei suoi corsi spaziava in ambiti inusuali, come la teoria dell'eliminazione, la teoria degli invarianti e le funzioni ellittiche. Pubblic\u00f2 vari trattati e memorie. Nel 1859 pubblic\u00f2 a Parigi, in francese, la \"Th\u00e9orie g\u00e9n\u00e9rale de l'\u00e9limination\", in cui viene esposta la formula, che da lui prende il nome, della derivata n-esima di una funzione composta. La sua fama in matematica \u00e8 per\u00f2 legato soprattutto al trattato sulla teoria delle forme binarie.\nSi dedic\u00f2 anche all'ingegneria, e fu inventore: oltre a varie strumentazioni per la ricerca scientifica, nel 1856, di fronte alla cecit\u00e0 di sua sorella Maria Luigia, progett\u00f2 e brevett\u00f2 uno scrittoio per ciechi, premiato con medaglia d'argento all'Esposizione nazionale dei prodotti dell'industria del 1858. Nel 1878, avvertendo la necessit\u00e0 di scandire i tempi della giornata, brevett\u00f2 uno \"svegliarino elettrico\". Invent\u00f2 anche un barometro a mercurio.\nEsegu\u00ec i calcoli costruttivi e segu\u00ec la realizzazione del campanile della chiesa di Nostra Signora del Suffragio e Santa Zita, a Torino, a volte conosciuta come chiesa di Santa Zita, collaborando con Arborio Mella, che progett\u00f2 la chiesa nel suo complesso. Si trattava, all'epoca, del secondo edificio pi\u00f9 alto della citt\u00e0 dopo la Mole Antonelliana: oltre 80 metri. Secondo una leggenda, il motivo per cui volle realizzare quest'opera \u00e8 prettamente sociale: voleva evitare che le lavoratrici e i lavoratori della citt\u00e0 venissero ingannati sull'orario di lavoro e aveva calcolato che un orologio di due metri di diametro, collocato sulle varie facce del campanile a 80 metri di altezza, sarebbe stato visibile in gran parte della citt\u00e0 e liberamente consultabile da tutti.\nUomo di fede.\nFu costantemente un uomo di fede. Nel periodo in cui era militare scrisse un \"Manuale del soldato cristiano\". Su invito di Augustin Cauchy, suo professore alla Sorbona, il 25 aprile 1856 fu uno dei membri del primo Consiglio Generale de l'\u0152uvre des \u00c9coles d'Orient, associazione francese oggi conosciuta come L'\u0152uvre d'Orient, ente al servizio dei cristiani d'Oriente da pi\u00f9 di 160 anni. Visse con disagio il suo desiderio patriottico di vedere l'Italia unita, di fronte all'ideologia anticlericale (e a tratti filo-massonica) che perme\u00f2 la sua concreta realizzazione. Da scienziato afferm\u00f2 sempre di trovare un'assoluta armonia fra la scienza e la fede.\nCome amante della musica pubblic\u00f2 una rivista di musica sacra: \"la Lira cattolica\". Egli stesso compose melodie sacre, apprezzate da Franz Liszt. Fond\u00f2 scuole di canto domenicali, frequentate da quelle donne di servizio a cui dedic\u00f2 una parte delle sue opere. All'epoca la situazione delle donne di servizio era difficile: sfruttamento del lavoro, povert\u00e0, emarginazione erano all'ordine del giorno. Era frequente che una donna di servizio rimanesse incinta e venisse quindi allontanata dalla famiglia. Intraprese una serie di iniziative in aiuto di queste persone, fondando anche una casa di accoglenza per ragazze madri. Il cardine di questa attivit\u00e0 fu l'Opera di Santa Zita, fondata nel 1859.\nApr\u00ec un Collegio professionale con ritiri estivi a Benevello d'Alba. Dopo la costruzione della chiesa di Nostra Signora del Suffragio, iniziata nel 1868 nel quartiere di San Donato (il \"Borgo\"), nacque una congregazione di suore: le Minime di Nostra Signora del Suffragio. La consegna delle mantelline alle prime postulanti avvenne nel 1869, ma le prime professioni solenni poterono avvenire solo nel 1893, dopo la sua morte, perch\u00e9 fu necessario attendere il riconoscimento ufficiale della Chiesa, che espresse inizialmente qualche riserva. Fu amico di Don Bosco, che operava a Torino in quello stesso periodo.\nIl 22 ottobre 1876 fu ordinato sacerdote. Desiderava questa ordinazione anche per seguire meglio la congregazione di suore. Attorno alla congregazione sorsero diverse opere, fra cui, fin dallo stesso anno 1868, un complesso scolastico che esiste tuttora, con una scuola superiore che \u00e8 oggi il Liceo Fa\u00e0 di Bruno.\nMorte e beatificazione.\nMor\u00ec improvvisamente per un'infezione intestinale, poco dopo Don Bosco. Subito ebbe fama di santit\u00e0. Fu riconosciuto beato nel 1988, nel centenario della sua morte. Il 27 marzo \u00e8 la data stabilita per la memoria liturgica del beato, che \u00e8 patrono del Corpo degli Ingegneri dell'Esercito Italiano (gi\u00e0 Corpo Tecnico). I suoi resti sono tumulati in un'urna esposta nella cappella laterale della chiesa di Nostra Signora del Suffragio e Santa Zita.\nIl museo.\nA Torino, nei pressi della chiesa di Nostra Signora del Suffragio, un museo ospita in nove sale una raccolta di strumenti scientifici usati o inventati dal beato, una ricca biblioteca scientifica e una raccolta di paramenti sacri, fra i quali spicca un calice donato da papa Pio IX in occasione dell'ordinazione sacerdotale di Francesco Fa\u00e0 di Bruno."}
{"id": "23703", "revid": "121041541", "url": "https://it.wikipedia.org/wiki?curid=23703", "title": "Giovanni Fagnano dei Toschi", "text": "Biografia.\nGiovanni Fagnano era il figlio di Giulio Fagnano. Giovanni nacque il 31 gennaio 1715 in una delle principali famiglie di Sinigaglia e mor\u00ec nella citt\u00e0 stessa il 14 maggio 1797. La citt\u00e0, ora nota come Senigallia, \u00e8 in Italia centrale e al momento della nascita di Giulio faceva parte degli Stati Pontifici. In effetti andando indietro di molte generazioni nella famiglia si trova che uno dei loro membri nel XII secolo fu Lamberto Scannabecchi che divenne Papa Onorio II nel 1124.\nIl padre di Giovanni, Giulio Fagnano fu insignito di alte cariche a Sinigaglia. Egli fu nominato gonfaloniere nel 1723 quando Giovanni aveva otto anni. Gonfaloniere significa letteralmente \u201ccolui che porta il gonfalone\u201d ed era un titolo di alti magistrati civici conferito nelle citt\u00e0 stato italiane medioevali quale Sinigaglia.\nGiovanni era uno dei 12 figli della sua famiglia, ma l'unico che segu\u00ec l'interesse del padre per la matematica. Entrato in chiesa, essendo stato ordinato sacerdote, e poi nominato canonico della cattedrale di Sinigaglia nel 1752 e nel 1755 fu nominato arciprete, un alto e ambito grado per quei tempi.\nContributi.\nFagnano ha continuato il lavoro di suo padre sui triangoli ed ha scritto un trattato non pubblicato su tale tema. Vale la pena citare un teorema sui triangoli che ha scoperto: le altezze di un triangolo acutangolo sono le bisettrici del suo triangolo ortico, dunque l'ortocentro del primo \u00e8 l'incentro del secondo. In realt\u00e0 questo teorema pu\u00f2 essere visto come la conseguenza di un famoso problema detto problema di Fagnano: \"come si devono scegliere tre punti P, Q, R sui tre lati di un triangolo acutangolo ABC affinch\u00e9 sia minimo il perimetro del triangolo PQR?\". Il problema viene risolto da L. Feyer in modo originale fissando arbitrariamente il punto R sul lato AB e chiedendosi come si debbono scegliere i punti P (sul lato BC) e Q (sul lato AC) per minimizzare la lunghezza formula_1. Risolto questo problema sfruttando particolari simmetrie si vedr\u00e0 in seguito che la scelta di R come piede dell'altezza per C minimizzi il perimetro del triangolo iscritto e individua gli altri punti P e Q anch'essi come piedi dell'altezza, ed infine sempre grazie ad alcuni accorgimenti di simmetrie tra rette si ha la tesi del teorema proposto.\nFagnano ha anche trovato le formule per gli integrali delle funzioni\nInoltre ha calcolato i seguenti integrali:\nAlcune delle pubblicazioni del Fagnano compaiono nel \"Nova acta eruditorum\" nel 1774. Tuttavia, non ha mai raggiunto il livello internazionale del padre anche se ha fatto pubblicare parte dei suoi lavori al di fuori dell'Italia."}
{"id": "23704", "revid": "1124164", "url": "https://it.wikipedia.org/wiki?curid=23704", "title": "Giulio Fagnano dei Toschi", "text": "Viene identificato anche come \"Giulio Carlo, Conte Fagnano e Marchese de' Toschi e di Sant'Onofrio\".\nBiografia.\nIl padre di Giulio Fagnani era Francesco Fagnani e sua madre era Camilla Bartolini. Giulio nacque il 26 di settembre del 1682 in una delle principali famiglie di Sinigaglia e mor\u00ec il 18 di maggio del 1766. La citt\u00e0 di Sinigaglia, ora conosciuta come Senigallia ed appartenente alla provincia di Ancona, al momento della nascita di Giulio faceva parte degli Stati Pontifici. Va segnalato che andando indietro di molte generazioni nella famiglia si trova che uno dei loro membri, nel XII secolo, fu Lamberto Scannabecchi da Fagnani, il quale divenne Papa Onorio II nel 1124.\nFagnani ha seguito la tradizione di famiglia nell'assunzione di alte cariche a Sinigaglia. Egli \u00e8 stato nominato gonfaloniere nel 1723. Gonfaloniere significa letteralmente \u201ccolui che porta il gonfalone\u201d ed era un titolo di alti magistrati civici nelle citt\u00e0 stato italiane medioevali come Sinigaglia. Tali cariche non erano facili da gestire in quel periodo e Giulio Fagnano fu sottoposto a molte false accuse formulate nei suoi confronti da invidiosi cittadini e da qualche malintenzionato che cercava di screditare la sua reputazione. Fagnano ebbe 12 figli, uno dei quali fu Giovanni Fagnano che ha seguito le sue orme nella matematica ottenendo importanti risultati.\nGiulio Fagnano comp\u00ec i primi studi nel collegio Clementino a Roma. Era autodidatta in matematica ed ha fatto di essa il suo hobby. Tuttavia raggiunse giustamente una notevole fama internazionale come matematico, grazie ai suoi notevolissimi contributi su diversi argomenti.\nLa sua salma fu inumata nella chiesa di Santa Maria Maddalena di Senigallia, dove \u00e8 ancora visibile l'epigrafe.\nContributi.\nFagnano ha suggerito nuovi metodi di soluzione delle equazioni algebriche di grado 2, 3 e 4. Ha migliorato il lavoro del Rafael Bombelli sui numeri complessi dimostrando una formula famosa\nUno dei temi per i quali Fagnano \u00e8 famoso \u00e8 il suo lavoro sui triangoli. Natucci, nella sua biografia pubblicata nel \"Dictionary of Scientific Biography\" scrive:\nTra i problemi che ha esaminato sui triangoli vi sono:\nDato un triangolo ABC, trovare il punto P che minimizzi formula_2\nDato un quadrilatero ABCD, trovare il punto P che minimizzi formula_3\nEgli ha inoltre scoperto che, se \"X\" \u00e8 il centroide del triangolo ABC allora\nformula_4.\nNel suo studio sulla rettificazione della lemniscata, Fagnano ha introdotto trasformazioni analitiche ingegnose che hanno gettato la base per la teoria degli integrali ellittici ed il suo lavoro ha contribuito alla introduzione delle funzioni ellittiche. Fagnano ha raccolto molti dei suoi lavori pubblicati, e alcuni inediti, e ha prodotto il volume composto da due trattati \u201c Produzioni matematiche\u201d nel 1750.\nNel 1751 \u00e8 stato chiesto a Eulero di esaminare le Produzioni matematiche ed ha trovato in questo trattato le relazioni tra particolari tipi di integrali ellittici, che esprimono la lunghezza di un arco di una lemniscata, risultato questo abbastanza inaspettato. Generalizzando i risultati di Fagnano, Eulero ha creato una teoria generale di questi integrali, in particolare dando la famosa formula di addizione per gli integrali ellittici. Fagnano aveva dimostrato la formula di duplicazione, un caso particolare della formula di addizione per gli integrali.\nIn effetti Fagnano aveva dimostrato le propriet\u00e0 notevoli delle lemniscate, compreso il fatto che gli archi possono essere divisi in n parti uguali usando solo riga e compasso, dove\nformula_5 oppure formula_6.\nFagnano ha dato molti altri contributi importanti alla matematica, non senza polemiche. Fu coinvolto nelle dispute con Nicolaus I Bernoulli e, nella grande disputa di quel periodo fra i sostenitori di Newton e quelli di Leibniz. Brook Taylor sfid\u00f2 sia Bernoulli che Giulio Fagnano alla quale entrambi risposero. Gli aspetti di questa controversia sono analizzati da L. Conte.\nMolto importanti furono pure le memorie sopra il calcolo combinatorio, il gioco del lotto e la determinazione della probabilit\u00e0 che, su m numeri estratti, p escano con ordine determinato.\nFagnano ebbe anche il merito di sostenere alcuni giovani matematici del tempo, fra i quali Joseph-Louis Lagrange.\nEbbe molte onorificenze. Egli aveva il titolo di contabile conferito da Luigi XV nel 1721 e fu console del re di Spagna e Sicilia in Sinigaglia. Fu eletto alla Royal Society di Londra nel 1723, e fu marchese di Sant'Onofrio nel 1745. Inoltre fu eletto all'Accademia delle Scienze di Berlino e proposto per la Acad\u00e9mie des Sciences di Parigi nel 1766, ma mor\u00ec prima che potesse essere eletto. Divent\u00f2 accademico dell'Arcadia a 16 anni col nome di \"Floristo Gnausonio\"."}
{"id": "23705", "revid": "31886", "url": "https://it.wikipedia.org/wiki?curid=23705", "title": "Aureliano Faifofer", "text": "Biografia.\nStudi\u00f2 matematica all'Universit\u00e0 di Padova dove ebbe come insegnante di geometria Giusto Bellavitis.\nDopo alcuni anni come assistente a Padova, ottenne nel 1868 la cattedra di matematica al Liceo Foscarini di Venezia dove rimase per tutta la vita. \u00c8 conosciuto soprattutto per le sue straordinarie capacit\u00e0 didattiche per le quali Federigo Enriques lo defin\u00ec \"didatta insigne\". Tra i suoi studenti al Liceo Foscarini vanno segnalati due importanti matematici: Guido Castelnuovo e Guido Fubini.\nLe sue attitudini didattiche lo spinsero a realizzare una serie di manuali di aritmetica, geometria, trigonometria che ebbero larghissima diffusione nelle scuole italiane fino all'inizio del Novecento e furono tradotte in inglese, tedesco, e persino in giapponese.\nFu anche attivo come traduttore in italiano di manuali di matematica stranieri."}
{"id": "23706", "revid": "6923", "url": "https://it.wikipedia.org/wiki?curid=23706", "title": "Antonio Fais", "text": "Biografia.\nFu allievo del Convitto nazionale \"Canopoleno\" e prima delle Scuole Pie di Sassari; rettore dell'Universit\u00e0 di Cagliari dal 1897 al 1898.\nAntonio Fais \u00e8 stato un matematico italiano e un ingegnere ferroviario.\nIn qualit\u00e0 di ingegnere ha lavorato per le Regie Ferrovie Sarde per sviluppare la linea ferroviaria di Oristano.\nSi laure\u00f2 in ingegneria a Torino nel 1864 e nel 1865 divenne professore di calcolo e analisi algebrica all'Universit\u00e0 di Cagliari.\nSi spost\u00f2 all'Universit\u00e0 di Bologna nel 1876, dove ha insegnato calcolo infinitesimale e algebra, e statica grafica, ma nell'80 torn\u00f2 a Cagliari insegnando per un breve periodo anche nelle scuole medie.\nDivenne preside della facolt\u00e0 di Scienze di Cagliari e nel 1897/98 rettore.\nLa sua attivit\u00e0 di ricerca era lo studio di geometria differenziale di curve e superfici e le equazioni differenziali, pubblicando numerosi articoli."}
{"id": "23708", "revid": "118584566", "url": "https://it.wikipedia.org/wiki?curid=23708", "title": "Gino Fano", "text": "Biografia.\nNacque in una famiglia benestante ebrea di Mantova, iscritto nei registri della comunit\u00e0 ebraica di Mantova con il nome di Gino Angelo Moise, primo figlio di Prospero Ugo e di Angelica Fano. Il padre Ugo, patriota e garibaldino in giovent\u00f9, volendo che il figlio Gino entrasse nell'Esercito del nuovo stato unitario italiano, gli fece frequentare il collegio militare di Milano che per\u00f2 abbandon\u00f2, diciassettenne, nel 1888, per iscriversi al Politecnico di Torino. Passato alla Facolt\u00e0 di Scienze dell'Universit\u00e0 di Torino, si laure\u00f2 in Matematica nel 1892, sotto la guida di Corrado Segre, con una tesi sulla \"geometria iperspaziale\". \nTrascorso un anno di perfezionamento a Gottinga con Felix Klein, rientr\u00f2 in Italia e a Roma, dal 1894 al 1898, \u00e8 assistente di Guido Castelnuovo, quindi, dal 1899, insegna geometria analitica all'Universit\u00e0 di Messina fino al 1901, quando passa alla stessa cattedra dell'Universit\u00e0 di Torino. \nNel 1911 sposa Rosetta Cassin da cui nacquero Ugo e Roberto, poi docenti negli USA.\nNel 1938, per via delle persecuzioni antiebraiche, lasci\u00f2 l'Italia per trasferirsi in Svizzera dove continu\u00f2 a insegnare. Dopo la fine della II guerra mondiale, si rec\u00f2 pi\u00f9 volte negli USA. \nFra le sue opere, \"Lezioni di geometria descrittiva\" (1914), \"Lezioni di geometria analitica e proiettiva\" (1930) e \"Geometria non euclidea. Introduzione geometrica alla teoria della relativit\u00e0\" (1935).\nFra i maggiori rappresentanti della Scuola italiana di geometria algebrica, coadiuv\u00f2 Giuseppe Peano nella redazione del Formulario mathematico.\nA lui si deve, tra l'altro, il cosiddetto piano di Fano, il pi\u00f9 piccolo esempio di piano proiettivo, contenente 7 punti e 7 rette, con 3 punti su ogni retta e ciascun punto attraversato da 3 rette."}
{"id": "23712", "revid": "1075510", "url": "https://it.wikipedia.org/wiki?curid=23712", "title": "Antonio Favaro", "text": "Biografia.\nNacque da Giuseppe Favaro, dottore in matematica, e da Caterina Turri, appartenente a una famiglia nobile del Polesine.\nSi laure\u00f2 in matematica all'Universit\u00e0 di Padova nel 1866 e in ingegneria alla Scuola di Applicazione di Torino nel 1869.\nNel 1870 Domenico Turazza lo chiam\u00f2 come suo assistente all'Universit\u00e0 di Padova.\nNel 1872 vi fu nominato professore di statica grafica, e nei decenni successivi vi insegn\u00f2 anche analisi matematica, geometria proiettiva e storia delle matematiche.\nSpos\u00f2 Giuseppina, figlia del Turazza, da cui ebbe un figlio, Giuseppe, anatomista e anch'egli storico della scienza, e due figlie: Maria e Lena.\nFu socio di varie societ\u00e0 scientifiche e accademie, tra cui l'Istituto veneto di scienze, lettere ed arti, di cui divenne anche presidente tra il 1905 e il 1907, e l'Accademia Nazionale dei Lincei.\nCarriera.\nDopo un iniziale interesse per l'ingegneria civile e la sismologia, fu alla storia della matematica che Favaro rivolse la sua attenzione e si dedic\u00f2 a questa disciplina per il resto della sua vita. Un ruolo importante nell'indirizzare la sua attivit\u00e0 in questa direzione lo ebbe Baldassarre Boncompagni Ludovisi, fondatore e direttore del \"Bullettino di bibliografia e di storia delle scienze matematiche e fisiche\", una delle prime riviste dedicate alla storia della scienza, sul quale Favaro avrebbe poi pubblicato molte importanti ricerche, compiendo anche studi sulla storia dell'Universit\u00e0 di Padova, e in particolare della sua facolt\u00e0 di matematica.\nA partire dal 1880 circa, Favaro concentr\u00f2 il suo impegno su Galileo e su di lui pubblic\u00f2 diverse opere, tra cui \"Galileo Galilei e lo Studio di Padova\" (1883). Constatando l'insufficienza delle edizioni esistenti degli scritti di Galileo, compresa quella recente curata da Eugenio Alberi (1842-1856), viziata da numerosi errori e omissioni, Favaro propose la realizzazione di una nuova edizione nazionale della sua opera omnia. La proposta fu approvata dal ministero dell'Istruzione nel 1887; Favaro ne fu il curatore, con la collaborazione di Isidoro Del Lungo e Umberto Marchesini. Il primo volume fu pubblicato a Firenze dalla tipografia Barbera nel 1890; il completamento del progetto richiese quasi vent'anni e fu portato a termine, con l'uscita del ventesimo volume, nel 1909. Il criterio ispiratore fu quello di raccogliere e riprodurre nel modo pi\u00f9 completo, fedele e accurato possibile tutti gli scritti di Galileo, presentati in ordine strettamente cronologico, e di includere anche scritti di altri autori coevi (allievi, corrispondenti, oppositori, ecc.) che ebbero legami con lui, nonch\u00e9 reperti d'archivio, per documentare anche il contesto storico e culturale. Favaro ebbe anche la possibilit\u00e0 di consultare, negli archivi Vaticani, i documenti riguardanti il processo intentato dall'Inquisizione a Galileo, e ne incluse gli atti nell'edizione nazionale.\nL'opera, nonostante la sua grande importanza ed elevata qualit\u00e0, ebbe una diffusione limitata, poich\u00e9 ne vennero stampate soltanto 500 copie fuori commercio (un'edizione rivista fu pubblicata a partire dal 1929 e un'ulteriore ristampa nel 1964).\nA questa grande opera si accompagnarono altre serie voluminose di pubblicazioni di argomento galileiano: \"Bibliografia galileiana (1568-1895)\" (1896, in collaborazione con Alarico Carli), \"Amici e corrispondenti di Galileo\" (41 volumi, 1894-1919), \"Oppositori di Galileo\" (6 volumi, 1892-1921), \"Scampoli galileiani\" (24 serie, 1886-1914), \"Adversaria Galilaeiana\" (7 volumi, 1916-1923). Nell'intento di Favaro, questa imponente raccolta di materiali su Galileo doveva culminare con la redazione di una biografia scientifica del grande scienziato, che tuttavia egli non arriv\u00f2 mai a scrivere (solo un breve profilo divulgativo fu pubblicato da Formiggini nel 1910).\nNel periodo in cui la grande opera galileiana si avviava al completamento, Favaro rivolse i suoi interessi a un altro grande ingegno italiano, Leonardo da Vinci; nel 1918 entr\u00f2 a far parte della commissione che doveva curare la pubblicazione dell'edizione nazionale delle opere di Leonardo, e, insieme a Enrico Carusi, cur\u00f2 la pubblicazione di \"Del moto e misura dell'acqua\" (1923). Tra le sue ultime opere vi fu anche il \"Saggio di bibliografia dello Studio di Padova, 1500-1920\", pubblicato nel 1922, in occasione del settimo centenario dalla fondazione dell'universit\u00e0 di Padova.\nTutta l'opera storica di Favaro, influenzata dal clima culturale del positivismo, fu ispirata a principi di rigore filologico e assoluto rispetto dei documenti originali, che miravano a ottenere una ricostruzione dei fatti del passato attendibile, completa e oggettiva. Egli si concentr\u00f2 molto sugli aspetti biografici dei personaggi e sulla storia delle istituzioni accademiche, ma raramente si occup\u00f2 di ricostruire lo sviluppo delle idee scientifiche o di fornire interpretazioni. Tuttavia l'ampiezza e la qualit\u00e0 della sua opera di ricostruzione documentaria costituirono un contributo di grande importanza per la comprensione dell'opera di Galileo e dell'ambiente in cui si svilupp\u00f2.\nOpere.\nCome curatore:"}
{"id": "23714", "revid": "180559", "url": "https://it.wikipedia.org/wiki?curid=23714", "title": "Gaetano Fazzari", "text": "Biografia.\nHa fondato a Palermo nel 1895 la rivista mensile di storia della matematica \"Il Pitagora\", di rilievo nel \"panorama internazionale\" di quel periodo."}
{"id": "23715", "revid": "3115", "url": "https://it.wikipedia.org/wiki?curid=23715", "title": "Urbano Federighi", "text": "Biografia.\nHa conseguito la laurea in matematica nel 1923, invitato a proseguire gli studi da Giacomo Albanese. Dal 1946 al 1969 ha insegnato presso l'Accademia Navale di Livorno.\nHa condotto studi sia di Matematica pura (sui circolanti di tipo algebrico e a proposito del teorema fondamentale di Cauchy per le funzioni analitiche), sia di Matematica applicata, nell'ambito della sua attivit\u00e0 presso l'Accademia e del Centro Applicazione Militari per l'Energia Nucleare (C.A.M.E.N.), presso San Piero a Grado - oggi Centro Interforze Studi Applicazioni Militari (C.I.S.A.M.).\nHa condotto studi sulla soluzione dell'equazioni del moto di fisica dei plasmi, in particolare con lo scopo di sviluppare un reattore nucleare a fusione e di descrivere il campo elettrico attorno ad un satellite in moto nella ionosfera."}
{"id": "23716", "revid": "1075510", "url": "https://it.wikipedia.org/wiki?curid=23716", "title": "Riccardo Felici", "text": "Biografia.\nFra le tante difficolt\u00e0 economiche riusc\u00ec, all'et\u00e0 di 20 anni, a recarsi a Pisa per studiare all'universit\u00e0. Orientato inizialmente verso studi di ingegneria, si dedic\u00f2 a ricerche di fisica sotto la guida di Carlo Matteucci. Nominato suo aiuto nel 1846, fu poi professore aggregato della Facolt\u00e0 di Scienze Naturali, continuando a supplire il Matteucci, impegnato in politica. Nel 1859 divenne professore effettivo e direttore del Gabinetto di Fisica dell'universit\u00e0, sostituendo completamente Matteucci, che poi diverr\u00e0 ministro. Nel 1849-50 ebbe il ruolo di professore di fisica e nel 1851 intraprese lo studio sistematico dei fenomeni di induzione elettromagnetica. Si occup\u00f2 anche di problemi di ottica. A Pisa si adoperer\u00e0 alla cura degli allievi fisici, creando una delle prime e pi\u00f9 rinomate scuole di fisica dell'Italia postunitaria. \nNel 1849, prese parte alla battaglia di Curtatone insieme a Ottaviano Fabrizio Mossotti, Carlo Matteucci, Leopoldo Pilla e Gaetano Giorgini.\nSi spos\u00f2 con Elisa Frullini nel 1854, da cui ebbe una sola figlia, Isabella. Dal 1870 al 1882 fu rettore dell'Universit\u00e0 di Pisa ad anni alterni. Membro di varie accademie scientifiche e della R. Accademia dei Lincei (1875), verso la fine della sua vita diresse, insieme a Enrico Betti, la rivista \"Il Nuovo Cimento\" (dal 1893 al 1900), di cui divenne proprietario e che poi lasci\u00f2 in eredit\u00e0 alla neonata Societ\u00e0 italiana di Fisica.\nLa sua notoriet\u00e0 \u00e8 dovuta soprattutto alla legge di elettrodinamica che porta il suo nome, tramite la quale \u00e8 possibile calcolare la carica totale che passa in un circuito soggetto ad una corrente indotta come differenza fra il flusso finale e quello iniziale del campo magnetico, diviso per la resistenza elettrica del circuito. Questa legge venne formulata negli anni in cui Neumann, Weber, Helmholtz, Lenz e altri studiavano il fenomeno dell'induzione.\nMor\u00ec a S. Alessio di Lucca l'11 giugno 1902, e il 2 dicembre fu commemorato alla R. Accademia dei Lincei dal suo allievo, poi docente universitario Antonio Roiti.\nSempre nel 1902, Angelo Battelli, che lo sostitu\u00ec nel 1893 alla cattedra di fisica e nella direzione dell'Istituto di Fisica dell'universit\u00e0 pisana, ne fece la commemorazione nella rivista \"Il Nuovo Cimento\".\nNelle \"Notizie sull'Istituto di Fisica sperimentale dello Studio Pisano\" del 1914, Augusto Occhialini riferisce della suddetta commemorazione di Angelo Battelli, si traccia una sua bella biografia, con un disegno del famoso interruttore di Felici, nonch\u00e9 si rammenta l'episodio, tanto epico quanto curioso, relativo alla ricerca con metodi fisici del proiettile rimasto, dopo la ferita subita all'Aspromonte, nel malleolo di Giuseppe Garibaldi che fu portato, nel 1862, a Pisa per tentare di estrarglielo. Il Felici, con due bacchette di rame montate su un blocchetto d'osso terminante con due lastrine d'argento sottilissime, collegate a una pila e a un galvanometro, riusc\u00ec a capire se la sonda toccava o meno il proiettile, individuandolo."}
{"id": "23717", "revid": "1781168", "url": "https://it.wikipedia.org/wiki?curid=23717", "title": "Emanuele Fergola", "text": "Biografia.\nFiglio del generale borbonico Gennaro Fergola, proveniva da una famiglia di artisti e scienziati, tra cui ricordiamo il pittore Salvatore Fergola, il matematico Nicola Fergola, il geodeta Francesco Fergola ed il matematico e astronomo Gabriele Fergola.\nAmmesso nel 1849 come alunno all'Osservatorio astronomico di Capodimonte, vi pass\u00f2 tutta la sua vita scientifica. Prima dell'unificazione italiana, insegn\u00f2 matematica alla Scuola Militare Nunziatella. Nel 1860, fu nominato da Garibaldi professore d'introduzione al calcolo sublime all'universit\u00e0 di Napoli (vi insegn\u00f2, a partire dal 1863, anche analisi superiore).\nTra i vari incarichi di prestigio ricoperti, si ricordano quello di Professore di Astronomia all'Universit\u00e0 di Napoli (1890-1910); di Rettore dell'Universit\u00e0 di Napoli (1889-1891); Direttore dell'Osservatorio astronomico di Capodimonte (Specola di Napoli) (1890-1910); e Presidente dell'Accademia Pontaniana di Napoli (1900-1903) (1906-1909). Socio dell'Accademia dei Lincei, nel 1905 fu nominato senatore del Regno d'Italia.\nAttivit\u00e0 scientifica.\nSino al 1863, Fergola produsse numerosi lavori di matematica pura (inviluppi, numeri di Bernoulli, serie).\nSuccessivamente a tale data, la sua produzione scientifica diventa pi\u00f9 marcatamente legata allo studio dell'Astronomia.\nQuesti ultimi lavori, cui \u00e8 legata la sua fama di studioso, concernono principalmente argomenti quali calcoli d'orbite di asteroidi, calcolo di differenze di longitudini, la posizione dell'asse di rotazione della Terra ed il connesso problema della variazione delle latitudini."}
{"id": "23718", "revid": "1226", "url": "https://it.wikipedia.org/wiki?curid=23718", "title": "Nicola Fergola", "text": "Biografia.\nNicola Fergola fece dapprima studi umanistici e giuridici; dopo una laurea in legge, studi\u00f2 matematica con Giuseppe Marzucco (1713\u20141800), di cui fu successore nella cattedra all'Universit\u00e0 di Napoli nel 1800.\nSembra che attorno al 1771 Fergola abbia aperto una scuola privata a Napoli; nello stesso periodo fu nominato professore al \"Liceo del Salvatore\", un istituto regio fondato nel 1770 in luogo di un collegio della Compagnia di Ges\u00f9, soppressa da Papa Clemente XIV nel 1769. Al \"Liceo del Salvatore\" per molti anni Fergola fu professore di \"Filosofia\"; ottenne la cattedra di \"Matematica analitica e di fisica matematica\", con obbligato alla pubblicazione delle lezioni, solo alla fine del 1789. Alcune delle opere pi\u00f9 interessanti, per esempio le \"Prelezioni sui Principi matematici della filosofia naturale del cavaliere Isacco Newton\" (1792-93), sono nate come dispense delle lezioni. Al \"Liceo del Salvatore\" Fergola ebbe numerosi allievi: Felice Giannattasio, Carlo Forti, Pietro Schioppa, Francesco Bruno, Luigi Telesio (che divenne biografo di Fergola), Vincenzo Flauti, Giuseppe Scorza e soprattutto Annibale Giordano il quale giovanissimo, nel 1787, pubblic\u00f2 una generalizzazione del \"problema di Pappo\" (o di Castillon).\nPoliticamente conservatore, devoto alla religione cattolica e alla dinastia borbonica, Fergola visse appartato durante il periodo francese. Nominato membro dell'\"Istituto Nazionale\" durante la Repubblica Napoletana (1799), alla quale peraltro aveva aderito con entusiasmo Annibale Giordano, negli anni successivi rifiut\u00f2 perfino incarichi di insegnamento attuando una forma di resistenza passiva molto lodata dagli elementi filoborbonici. Nel 1821, colpito da ictus cerebrale, rimase paralizzato; dopo la morte del Fergola (1821) l'allievo Vincenzo Flauti ne compr\u00f2 i manoscritti, che erano raccolti in ben ventuno volumi, e ne cur\u00f2 una parte per la pubblicazione postuma; i manoscritti inediti sono conservati nella Biblioteca Nazionale di Napoli e in fondi archivistici della biblioteca dell'Universit\u00e0 di Princeton."}
{"id": "23719", "revid": "180559", "url": "https://it.wikipedia.org/wiki?curid=23719", "title": "Gaspare Stanislao Ferrari", "text": "Di nobile famiglia, entra nell'ordine dei gesuiti a 18 anni. Insegna in diverse scuole dell'ordine fino al 1865 quando entra come aiutante nell'Osservatorio del Collegio Romano, nel 1878 viene nominato direttore. Tale nomina non venne per\u00f2 riconosciuta dallo Stato Italiano, per questo motivo Ferrari pass\u00f2 all'Universit\u00e0 Gregoriana, dove fond\u00f2 la specola detta della Cecchina, e fu il direttore fino al 1894. Si ritira quindi a Parigi, dove mor\u00ec pochi anni dopo.\nTra i suoi lavori, ricordiamo gli scritti di astrofisica pubblicati quasi tutti negli Atti dei Nuovi Lincei."}
{"id": "23721", "revid": "183694", "url": "https://it.wikipedia.org/wiki?curid=23721", "title": "Giuseppe Ferrario (ingegnere)", "text": "Biografia.\nLaureatosi in Ingegneria al Politecnico di Torino nel 1910, fu assistente di Giovanni Celoria al Regio Istituto Tecnico Superiore di Milano e quindi docente di Geodesia, Topografia e Cartografia nello stesso istituto, di cui fu anche vicedirettore e dove diresse il gabinetto di topografia (dal 1915) e l'istituto di geodesia (dal 1922).\nLa sua vita accademica e le sue opere scritte furono dedicate essenzialmente allo studio e all'insegnamento. Si occup\u00f2 maggiormente di topografia o, meglio, di \"eidipsometria\", termine di uso ottocentesco per indicare la fase di rilevamento planimetrico e altimetrico propedeutica alla stesura di una carta topografica vera e propria. In quest'ambito rientrano anche i suoi limitati impegni al di fuori del mondo accademico, come fu ad esempio la partecipazione al progetto di Piano regolatore generale di Lecco nel 1907, per i rilievi topografici.\nDopo la sua morte, nel comune di Mergozzo, sulla facciata della casa in piazza Marconi 5 dove villeggiava, \u00e8 stata apposta una lapide in marmo bianco a commemorazione dei soggiorni estivi di Giuseppe Ferrario nel piccolo paese della Val d'Ossola sulle sponde del lago omonimo."}
{"id": "23722", "revid": "124593915", "url": "https://it.wikipedia.org/wiki?curid=23722", "title": "Galileo Ferraris", "text": "Biografia.\nFiglio di un farmacista, Luigi Ferraris, e di Antonia Messia, cresce in una famiglia numerosa con tre fratelli e altrettante sorelle. Rimane per\u00f2 orfano di madre all'et\u00e0 di 8 anni e inizia cos\u00ec a istruirsi presso la casa di Torino di uno zio medico. Dopo aver frequentato il collegio di San Francesco da Paola di Torino, che sarebbe poi diventato il liceo classico Vincenzo Gioberti, si laurea in ingegneria civile a 22 anni e diventa assistente di fisica tecnica presso il Regio museo industriale italiano (il futuro Politecnico di Torino) a partire dal 1877. Dallo stesso anno fino alla morte fu anche professore di fisica alla Scuola di guerra di Torino.\nSi dedica quindi agli studi dell'elettromagnetismo e nel 1885 riesce a dimostrare l'esistenza di un campo magnetico rotante generato da due bobine fisse, ortogonali e percorse da correnti alternate della stessa frequenza e sfasate di 90\u00b0. La scoperta del campo magnetico rotante fu esposta ufficialmente in una nota presentata all'Accademia delle Scienze di Torino solo il 18 marzo 1888. In seguito nacquero alcune contestazioni sulla priorit\u00e0 di tale scoperta, soprattutto dopo che lo stesso Ferraris accus\u00f2 lo scienziato serbo Nikola Tesla di frode. \nDue mesi dopo la pubblicazione della nota di Ferraris, Tesla ottenne 5 brevetti sulla costruzione dei motori asincroni da lui studiati indipendentemente. Vennero poi acquistati dalla Westinghouse Electric, e portarono Tesla alla realizzazione dei motori elettrici su scala industriale e alla nascita di un importante settore industriale.\nNel 1889 fonda presso il Regio museo industriale italiano una Scuola di elettrotecnica, la prima scuola di questo genere in Italia che successivamente sar\u00e0 incorporata nel Politecnico di Torino. In questa scuola insegna fino alla sua morte. Nel 1896 Galileo Ferraris fonda l'Associazione elettrotecnica italiana e ne diventa il primo presidente nazionale. Nello stesso anno viene nominato senatore del Regno ma, tre mesi dopo, muore di polmonite a neanche 50 anni. \u00c8 sepolto nel cimitero monumentale di Torino (prima ampliazione arcata 166).\nL'archivio.\nL'archivio privato di Galileo Ferraris \u00e8 sempre stato conservato dagli eredi, la famiglia Botto-Buzzi, in particolare dalla nipote Luigia Botto, figlia di Teresa, sorella di Galileo, e moglie di Tullio Buzzi, direttore della Regia scuola di tessitura e tintoria di Prato. La famiglia Buzzi-Ferraris (i figli di Teresa e Tullio al cognome Buzzi aggiunsero Ferraris) si trasfer\u00ec a Milano e questo spiega perch\u00e9 una parte delle carte \u00e8 attualmente conservata presso il Politecnico di Milano; una seconda parte si trova a Livorno Ferraris nel Museo Ferraris (gi\u00e0 Museo-Sacrario Ferraris).\nGrazie a una donazione nel 2004 la Biblioteca del Museo Galileo ha acquisito una raccolta di documenti recuperati sul mercato antiquario: un ampio carteggio essenzialmente di carattere familiare, numerosi atti amministrativi e giudiziari della famiglia Ferraris, scritti e appunti di Galileo e dei suoi familiari e compiti degli allievi della Scuola di applicazione per gli ingegneri di Torino. Col materiale d'archivio il Museo Galileo ha acquisito anche circa duecento pubblicazioni.\nRiconoscimenti.\nNel 1925 la sua citt\u00e0 natale, in suo onore, ha cambiato il nome da Livorno Piemonte a Livorno Ferraris; nella piazza principale c'\u00e8 una statua bronzea dedicata. Nella cittadina esiste anche un interessante Museo Ferraris.\nLa citt\u00e0 di Torino gli ha dedicato una delle sue strade principali, il lungo corso Galileo Ferraris, e un monumento tra Corso Montevecchio e Corso Trieste; inoltre porta il suo nome il primo liceo scientifico istituito dalla citt\u00e0, nel 1923.\nBibliografia.\nPer ulteriori approfondimenti vedere:"}
{"id": "23723", "revid": "1776051", "url": "https://it.wikipedia.org/wiki?curid=23723", "title": "Camillo Ferrati", "text": "Biografia.\nFu senatore del Regno d'Italia nella XVI legislatura.\nLaureato in ingegneria a Torino nel 1841, fu professore di geometria pratica e poi di geodesia all'Universit\u00e0 di Torino, in cui si occup\u00f2 anche di geometria descrittiva (1856 - 1863); dal 1845 al 1862 insegn\u00f2 anche all'Accademia militare.\nFu membro di una Commissione per il Catasto, da cui si dimise per protesta: il suo gesto provoc\u00f2 un intervento parlamentare di Camillo Cavour. Nel 1862 partecip\u00f2 ad una missione geodetica in Iran (misur\u00f2 il monte Demavend) e poco dopo entr\u00f2 in politica, diventando deputato nazionale per quattro legislature, segretario generale del Ministero della Pubblica Istruzione e senatore del Regno dal 7 giugno 1886."}
{"id": "23724", "revid": "729019", "url": "https://it.wikipedia.org/wiki?curid=23724", "title": "Annibale Ferrero", "text": "Biografia.\nInsignito della laurea \"honoris causa\" dalle Universit\u00e0 di Cambridge e Glasgow per i suoi meriti scientifici e per l'ideazione del \"pi\u00f9 conveniente\" sistema di proiezione (\"poliedrale\"), che illustr\u00f2 in una sua memoria nel 1873.\nGi\u00e0 tenente generale dell'Esercito fu a capo dei lavori di rilevamento geodetico del suolo italiano."}
{"id": "23727", "revid": "1318658", "url": "https://it.wikipedia.org/wiki?curid=23727", "title": "Alessandro Fig\u00e0 Talamanca", "text": "Biografia e carriera.\nDopo la laurea in matematica all'Universit\u00e0 degli Studi di Roma La Sapienza, con una borsa di studio Fulbright nel 1964 consegu\u00ec il PhD all'Universit\u00e0 della California, Los Angeles (UCLA), quindi insegn\u00f2 al MIT dal 1966 al 1968, ed in molte altre prestigiose universit\u00e0 americane fino agli anni '70. Professore incaricato di analisi matematica all'Universit\u00e0 di Genova dal 1966, in ruolo dal 1970, divenne professore ordinario di analisi matematica a \"La Sapienza\" di Roma nel 1977, dove ha poi svolto l'intera carriera accademica fino al collocamento fuori ruolo nel 2008, quindi la nomina a professore emerito; la sua attivit\u00e0 di ricerca ha riguardato principalmente il settore dell'analisi armonica. \nSi \u00e8 occupato a lungo degli aspetti politico-organizzativi della ricerca matematica in Italia e del sistema universitario in generale, con interventi, talvolta molto decisi sui giornali nazionali, in particolare sui quotidiani la Repubblica e il Riformista.\nEsponente della cultura laica italiana, \u00e8 stato uno stretto collaboratore di Carlo Pucci, proseguendone l'opera ed al contempo impegnandosi pure nei programmi di formazione dei giovani matematici e nel collegamento fra la matematica italiana e gli ambienti di ricerca internazionali. \nPresidente dell'Unione Matematica Italiana per due trienni (1988-1993) e membro del Consiglio Scientifico da oltre 20 anni, \u00e8 stato altres\u00ec presidente dell'Istituto Nazionale di Alta Matematica (INdAM) dal 1995 al 2003, membro del Consiglio Universitario Nazionale e del comitato direttivo della Scuola Matematica Interuniversitaria, nonch\u00e9 membro del Comitato Nazionale per la Valutazione del Sistema Universitario (CNVSU) dal 1999 al 2004.\nDal 2007 al 2009, \u00e8 stato direttore del Dipartimento di Matematica \"Guido Castelnuovo\" dell'Universit\u00e0 di Roma \"La Sapienza\".\nAl di fuori della comunit\u00e0 dei matematici, \u00e8 noto anche per la stringente critica al sistema dell'impact factor per la valutazione delle pubblicazioni scientifiche."}
{"id": "23728", "revid": "113667271", "url": "https://it.wikipedia.org/wiki?curid=23728", "title": "Aldo Finzi (matematico)", "text": "Biografia.\nSi laurea all'Universit\u00e0 di Padova nel 1899. Dopo aver adempiuto all'obbligo di leva, diventa professore nelle scuole medie. In seguito diviene preside e ispettore regionale. Successivamente alla riforma Gentile, ricopre l'incarico provveditore agli studi della regione Campania fino all'ultimo anno della sua vita, quando, a causa di una grave malattia, chiede e ottiene di essere spostato al Ministero.\n\u00c8 autore di alcune pubblicazioni sulla geometria differenziale e di numerosi libri di testo.\nA lui si deve la redazione del capitolo \"Progressioni\" presente nella \"Prima parte\" del \"Volume 1\" de \"Enciclopedia delle Matematiche elementari e complementi\" edita dalla Hoepli nel 1930."}
{"id": "23729", "revid": "1543377", "url": "https://it.wikipedia.org/wiki?curid=23729", "title": "Bruno Finzi", "text": " Diede notevoli contributi alla geometria differenziale (in particolare, il calcolo tensoriale), alla fluidodinamica, all'aerodinamica, alla teoria classica dei campi (elasticit\u00e0, elettromagnetismo) ed alla fisica relativistica.\nBiografia e carriera.\nFinzi consegu\u00ec la laurea in ingegneria industriale nel 1920 presso il Politecnico di Milano, quindi quella in matematica, l'anno successivo, presso l'Universit\u00e0 di Pavia con Umberto Cisotti. Nel 1922 si trasfer\u00ec, assieme a quest'ultimo, a Milano, dove divenne suo assistente al Politecnico. Nel 1925, consegu\u00ec la libera docenza in meccanica razionale. Tenne, per incarico, gli insegnamenti di analisi matematica e complementi di analisi matematica. Nel 1931, conseguito l'ordinariato, ebbe la cattedra di meccanica razionale all'Universit\u00e0 degli Studi di Milano, ma ritorn\u00f2 poi al Politecnico, nel 1946, per subentrare alla cattedra lasciata da Cisotti dopo la sua morte, assumendo pure la carica di direttore dell'Istituto Matematico dal 1946 al 1967. Tuttavia, all'Universit\u00e0 di Milano, tenne pure, per diversi anni, l'incarico d'insegnamento in fisica matematica. Nel 1949 gli venne altres\u00ec affidata la direzione dell'Istituto di Aeronautica, appena costituito (poi Istituto di Ingegneria Aerospaziale) dal 1950 al 1969. Nel 1967, alla vigilia dei disordini del \"Sessantotto\", pass\u00f2 alla cattedra di aerodinamica, e, nello stesso anno, venne eletto Rettore del Politecnico per il triennio 1967-69. Diresse pure il \"Seminario Matematico e Fisico dell'Universit\u00e0 e del Politecnico di Milano\", dal 1946 al 1952.\nEra membro dell'Accademia Nazionale dei Lincei e socio di svariate altre accademie locali e nazionali. Medaglia d'Oro dei Benemeriti della Scuola, della Cultura e dell'Arte, aveva ottenuto anche il \u201dPremio Kramer\u201c (1936) dell'Istituto lombardo di scienze e lettere per una monografia di ricerca scritta con Gino Bozza, nonch\u00e9 il Premio Feltrinelli (1958) dell'Accademia dei Lincei per la Meccanica e le sue applicazioni.\nL'8 aprile 1964 divenne socio dell'Accademia delle scienze di Torino. Fu anche Presidente, dal 1965 al 1969, dell'Associazione Nazionale di Meccanica Teorica ed Applicata (AIMETA).\nTra gli allievi di Finzi che raggiunsero poi la cattedra universitaria ricordiamo Maria Pastori, Gino Bozza, Emilio Clauser, Bartolomeo Todeschini, Franca Graiff ed Elisa Brinis Udeschini al Politecnico di Milano, Paolo Udeschini a Pavia e Aldo Pratelli al Politecnico di Torino.\nA lui \u00e8 intitolato l'edificio 2 del Politecnico di Milano.\n\u00c8 il suocero di Amalia Ercoli-Finzi e padre di Leo Finzi.\nAttivit\u00e0 scientifica e di ricerca.\nBruno Finzi fu senz'altro maestro e caposcuola di eccezionali doti. Il celebre testo \"Calcolo Tensoriale ed Applicazioni\", scritto con la collega Maria Pastori, che poi gli succedette nella cattedra all'Universit\u00e0 di Milano quando Finzi pass\u00f2 al Politecnico, ancora oggi rimane insuperato per chiarezza espositiva, completezza di trattazione e lucidit\u00e0 di argomentazione, rimanendo un testo di riferimento non solo per gli specialisti ma anche per chi si accosta, per la prima volta, al calcolo tensoriale. In questo testo, originali e notevoli sono le applicazioni del calcolo tensoriale alla meccanica analitica, alla teoria classica dei campi e alla relativit\u00e0. Molti risultati di Finzi, soprattutto alcuni riguardanti le teorie relativistiche (argomento peraltro della sua tesi di laurea in matematica con Cisotti), hanno avuto molta risonanza e si trovano riportati anche in vari trattati: fra questi la deduzione variazionale, da un principio di azione stazionaria, delle comuni equazioni relativistiche del campo elettromagnetico e di campi pi\u00f9 generali (come quello di Yukawa). Si occup\u00f2 pure, con successo, di fisica atomica e meccanica ondulatoria.\nTra i tanti risultati conseguiti da Finzi nell'ambito dell'idrodinamica classica ricordiamo gli studi sulle singolarit\u00e0 analitiche corrispondenti a punti di irregolarit\u00e0 (cuspidi) del profilo investito (in collaborazione con Umberto Cisotti), sul paradosso di D'Alembert nei liquidi viscosi, sull'interpretazione energetica di un corollario del teorema di Kutta-Joukowski. Nell'ambito della teoria classica dei campi, ricordiamo gli studi sulle equazioni intrinseche dei continui perfettamente o imperfettamente flessibili, sulle onde di discontinuit\u00e0 provocate in un mezzo continuo da brusche sollecitazioni al di l\u00e0 della soglia elastica, sui tensori elastici per deformazioni finite, sulla propagazione ondosa nei continui anisotropi e sulla resistenza fluidodinamica con applicazioni aeronautiche (in collaborazione con Gino Bozza). \nInfine, nell'ambito della relativit\u00e0, ricordiamo alcuni sui studi sui fenomeni di irradiamento atomico, sulla meccanica relativistica ereditaria, sulla formulazione variazionale delle leggi elettromagnetiche nello spazio-tempo, sulle discontinuit\u00e0 del fronte d'onda delle azioni gravitazionali, in aerodinamica relativistica, sulle teorie relativistiche unitarie, sull'astrofisica relativistica. Nel 1955, nella curatela \"Cinquant'anni di relativit\u00e0\", Finzi espose i fondamenti e le formulazioni matematiche della teoria della relativit\u00e0 (ristretta, generale, unitaria), trattazione che lo stesso Einstein menzion\u00f2 nella prefazione al volume."}
{"id": "23730", "revid": "92920", "url": "https://it.wikipedia.org/wiki?curid=23730", "title": "Cesare Finzi", "text": "Biografia.\nDopo la laurea in matematica all'Universit\u00e0 di Pisa con Enrico Betti, qui insegn\u00f2 algebra dal 1871 al 1900 e fu altres\u00ec professore interno alla Scuola Normale Superiore. Fu tra i soci fondatori della Societ\u00e0 toscana di Scienze Naturali."}
{"id": "23731", "revid": "110157", "url": "https://it.wikipedia.org/wiki?curid=23731", "title": "Free Software Foundation Europe", "text": "La Free Software Foundation Europe (FSFE), attiva dal 10 marzo 2001, supporta a livello europeo il software libero in tutti i suoi aspetti e in modo particolare il Progetto GNU. Formalmente \u00e8 una e.V., ovvero un ente senza fini di lucro, che rappresenta il nucleo centrale di una federazione di associazioni nazionali presenti in vari stati dell'Europa.\nSostiene attivamente lo sviluppo di software libero e il progresso dei sistemi operativi basati su GNU, come GNU/Linux. Inoltre fornisce assistenza a politici, avvocati e giornalisti, con l'obiettivo di assicurare un futuro legale, politico e sociale al software libero.\nTramite la Freedom Task Force fornisce servizi di educazione e informazione legale tramite una rete di consulenti e volontari, cui partecipano anche a titolo personale rappresentanti dell'industria del software. Si tratta di una divisione operativa della FSFE che si occupa delle questioni legali e attinenti alle libert\u00e0 digitali, come ad esempio il rispetto delle licenze di software libero.\nProgetti.\nQuesta \u00e8 una lista degli progetti di FSFE.\nFellowship.\nDal 2005 ha attivato la \"Fellowship of Free Software Foundation Europe\" (\"la compagnia della FSFE\"), un portale dedicato a persone che supportano il software libero; con i soldi dell'iscrizione si sovvenziona la FSFE e si guadagnano una smart card, spazio web, un blog e un alias di posta elettronica, oltre a partecipare all'estrazione di PDA e computer portatili.\nOrganizzazioni associate.\nOltre ad essere in contatto regolare con le altre \"Free Software Foundation\" (FSF, FSFI, FSFLA), la struttura di FSFE prevede una rete di organizzazioni associate (19 ad agosto 2019). Queste sono prevalentemente associazioni di promozione del software libero di livello nazionale; ad esempio, in Italia fino al 2006 \u00e8 stata associata a FSFE l'Associazione per il software libero, e a partire dal 2018 Wikimedia Italia."}
{"id": "23766", "revid": "1305772", "url": "https://it.wikipedia.org/wiki?curid=23766", "title": "Marco Antonio Gordiano", "text": "Esistono pi\u00f9 persone che hanno questo nome:"}
{"id": "23767", "revid": "471", "url": "https://it.wikipedia.org/wiki?curid=23767", "title": "Marcus Antonius Gordianus", "text": ""}
{"id": "23768", "revid": "28402", "url": "https://it.wikipedia.org/wiki?curid=23768", "title": "Attivit\u00e0 sportive", "text": ""}
{"id": "23769", "revid": "1798099", "url": "https://it.wikipedia.org/wiki?curid=23769", "title": "Juventus", "text": ""}
{"id": "23775", "revid": "466539", "url": "https://it.wikipedia.org/wiki?curid=23775", "title": "Cuiab\u00e1", "text": "Cuiab\u00e1 \u00e8 una citt\u00e0 del Brasile, capitale dello Stato del Mato Grosso, parte della mesoregione del Centro-Sul Mato-Grossense e della microregione di Cuiab\u00e1.\nSorge sulle rive del Rio Cuiab\u00e1, affluente del fiume Paraguay e con la vicina V\u00e1rzea Grande forma un unico agglomerato urbano di pi\u00f9 di 850.000 abitanti.\nSport.\nCalcio.\nLa squadra principale della citt\u00e0 \u00e8 il Cuiab\u00e1 Esporte Clube militante in S\u00e9rie A. \u00c8 una delle 12 citt\u00e0 brasiliane che hanno ospitato il Campionato mondiale di calcio 2014."}
{"id": "23778", "revid": "2225", "url": "https://it.wikipedia.org/wiki?curid=23778", "title": "Blow up", "text": ""}
{"id": "23780", "revid": "110157", "url": "https://it.wikipedia.org/wiki?curid=23780", "title": "Bel\u00e9m", "text": "Bel\u00e9m \u00e8 una citt\u00e0 del Brasile, capitale dello Stato del Par\u00e1, parte della mesoregione Metropolitana de Bel\u00e9m e della microregione di Bel\u00e9m; \u00e8 situata sulla sponda meridionale della baia di Maraj\u00f3 a dall'Oceano Atlantico.\nInsieme a Manaus \u00e8 la citt\u00e0 pi\u00f9 importante di tutta la regione amazzonica. Soprannominata \"Cidade das Mangueiras\" (citt\u00e0 della mangifera, l'albero del mango) per i brasiliani \u00e8 comunemente anche \"Bel\u00e9m do Par\u00e1\" cos\u00ec da distinguersi da Betlemme che in portoghese \u00e8 chiamata appunto \"Bel\u00e9m\". Il suo territorio \u00e8 per due terzi formato da isole.\nGeografia fisica.\nClima.\nIl clima \u00e8 tipicamente equatoriale, sole molto intenso e piogge frequenti durante tutto l'anno. Temperature medie annuali di 28 gradi (24,25 min-31,32 massima) con umidit\u00e0 elevata, pesante, in media non molto diversa tra la notte e il giorno. Ventilazione accettabile data la relativa vicinanza dell'Oceano.\nStoria ed economia.\nFondata nel 1616 dai portoghesi come roccaforte per proteggere il Rio delle Amazzoni dagli olandesi e dagli inglesi, dopo un periodo di grande prosperit\u00e0 legato al commercio della canna da zucchero (XVII secolo) Bel\u00e9m attravers\u00f2 una serie di fasi cicliche di decadenza e di prosperit\u00e0 economica. I periodi di ripresa erano legati all'affermarsi dell'allevamento del bestiame, delle piantagioni di riso, cotone e caff\u00e8 (XVIII secolo) e in seguito, quando tali colture si svilupparono maggiormente nel Brasile meridionale, alla raccolta e all'esportazione del caucci\u00f9 (fino al primo decennio del XX secolo).\nCollegata attraverso una ferrovia alla costa, la citt\u00e0 \u00e8 servita da un attivo aeroporto e dal maggior porto sul Rio delle Amazzoni ed \u00e8 il pi\u00f9 grande mercato dei prodotti agricoli e forestali dell'Amazzonia (cacao, manioca, arance, riso, miglio, legname, caucci\u00f9), di cui \u00e8 considerata la porta d'accesso."}
{"id": "23783", "revid": "712828", "url": "https://it.wikipedia.org/wiki?curid=23783", "title": "Yoshida Kenk\u014d", "text": "Biografia.\nConosciuto anche come Kaneyoshi o Hoshi Kenko. \u00c8 lo scrittore pi\u00f9 importante dell'epoca Kamakura. Poche sono le notizie biografiche che ci sono giunte, le stesse date di nascita e di morte sono molto incerte. In particolare, la data di nascita \u00e8 stata ricavata calcolandlao a partire dalla data di morte, poich\u00e9 \u00e8 noto che mor\u00ec all'et\u00e0 di sessantotto anni. La famiglia di Kenko apparteneva all'alta burocrazia imperiale e sia il padre che un fratello maggiore ricoprivano cariche molto prestigiose.\nAnch'egli non si sottrasse alla tradizione di famiglia e, grazie al suo precoce ingegno, serv\u00ec la casa imperiale durante il regno di Go-Nij\u014d (1301-1308). Probabilmente i suoi incarichi a corte continuarono anche con l'imperatore successivo, Hanazono, ma non per molto: poco tempo dopo l'avvento al trono del nuovo imperatore, Kenko si ritir\u00f2 in un convento. Sui motivi della decisione non ci sono certezze, si ipotizza che il suo ritiro dalla vita di corte sia da connettere con la scomparsa del figlio di Go Nijo, principe Kuninaga. Questa scomparsa era stata infatti cos\u00ec dolorosa da indurre molti degli amici del defunto ad abbracciare la vita religiosa.\nNegli anni successivi, Kenko era sempre pi\u00f9 pervaso da un forte desiderio di solitudine. Cambi\u00f2 molte volte luogo di residenza: prima il tempio di Yogawa nei pressi di Ky\u014dto, poi la collina di Narabi. Altri luoghi di permanenza sono pi\u00f9 incerti, spesso frutto di rivendicazioni infondate provocate dalla grande fama dello scrittore.\nLo \"Tsurezuregusa\".\nL'analisi della personalit\u00e0 di Kenko \u00e8 un problema assai complesso, essendo basata in maggior parte sulla sua opera pi\u00f9 nota: lo \"Tsurezuregusa.\" Normalmente il titolo \u00e8 tradotto con \"Ore d'ozio\" o \"Saggi sull'ozio\". Letteralmente il significato \u00e8 \"Appunti presi durante le ore d'ozio\", intendendosi questo termine nel significato romano di \"otium cum dignitate\", cio\u00e8 il tempo sottratto al \"negotium\", al lavoro e agli affari e dedicato allo studio, alla riflessione e alla composizione di scritti.\nFormalmente lo \"Tsurezuregusa\" \u00e8 una raccolta di 243 prose, di varia lunghezza, nelle quali si tratta degli argomenti pi\u00f9 vari, spesso esprimendo giudizi contrastanti sui medesimi oggetti, dovuti alla diversit\u00e0 del tempo di composizione o al variare degli stati d'animo. Tuttavia l'opera contiene motivi conduttori che richiamano i concetti del buddhismo zen."}
{"id": "23784", "revid": "41310", "url": "https://it.wikipedia.org/wiki?curid=23784", "title": "Santa Teresa del Bambin Ges\u00f9", "text": ""}
{"id": "23785", "revid": "41310", "url": "https://it.wikipedia.org/wiki?curid=23785", "title": "Th\u00e9r\u00e8se Francoise Marie Martin", "text": ""}
{"id": "23786", "revid": "104216", "url": "https://it.wikipedia.org/wiki?curid=23786", "title": "Ross 248", "text": "Ross 248, o HH Andromedae nella nomenclatura delle stelle variabili, \u00e8 una stella distante dal Sole 10,32 anni luce, situata nella costellazione di Andromeda, a sud di \u03bb Andromedae in prossimit\u00e0 di \u03ba Andromedae e \u03b9 Andromedae. \u00c8 una stella troppo debole per poter essere vista ad occhio nudo, infatti ha una magnitudine apparente di +12,29 e una magnitudine assoluta di 14,8. Fu scoperta nel 1925 da Frank Elmore Ross.\nCaratteristiche fisiche.\nSi tratta di una nana rossa con classe spettrale compresa tra M5,5 e M4,9Ve. I suoi parametri fisici non sono noti con certezza: la massa dovrebbe essere compresa tra il 7% e il 25% della massa solare, il raggio tra il 7% e il 17% di quello solare, la luminosita \u00e8 circa 10\u00a0000 volte inferiore a quella del sole. \u00c8 una stella variabile con due periodi primari di variabilit\u00e0 di 4,2 anni e di 4 mesi e cinque altri periodi secondari compresi tra 60 e 291 giorni. Questa variabilit\u00e0 potrebbe dipendere da una stella o un pianeta non ancora individuato.\nIn passato si ipotizz\u00f2 la presenza di un compagno con un periodo orbitale di otto anni. Tuttavia gi\u00e0 verso la fine degli anni ottanta, utilizzando una misurazione multipla di spostamento Doppler verso il rosso si escludeva la possibilit\u00e0 di oggetti di almeno e localizzato entro le . Anche le pi\u00f9 recenti ricerche con il Telescopio spaziale Hubble non hanno trovato evidenza di oggetti di tipo gioviano o di nane brune.\nDistanza dal sole.\nRoss 248 tra circa anni sar\u00e0 la stella pi\u00f9 vicina al Sole, quando raggiunger\u00e0 la distanza di 2,845 anni luce dalla Terra, e rimarr\u00e0 la stella pi\u00f9 vicina per 6500 anni, prima di riallontanarsi e cedere nuovamente il passo a Proxima Centauri. Tra circa 40\u00a0000 anni invece, la sonda Voyager 2 transiter\u00e0 ad appena 1,7 anni luce da Ross 248."}
{"id": "23788", "revid": "287204", "url": "https://it.wikipedia.org/wiki?curid=23788", "title": "50 (numero)", "text": "Cinquanta (cf. latino \"quinquaginta\", greco \"\u03c0\u03b5\u03bd\u03c4\u03ae\u03ba\u03bf\u03bd\u03c4\u03b1\") \u00e8 il numero naturale dopo il 49 e prima del 51."}
{"id": "23794", "revid": "183581", "url": "https://it.wikipedia.org/wiki?curid=23794", "title": "Numero primo di Fermat", "text": ""}
{"id": "23796", "revid": "12582", "url": "https://it.wikipedia.org/wiki?curid=23796", "title": "Giudicati sardi", "text": ""}
{"id": "23802", "revid": "9", "url": "https://it.wikipedia.org/wiki?curid=23802", "title": "Ges\u00f9 di Nazareth", "text": ""}
{"id": "23817", "revid": "1718925", "url": "https://it.wikipedia.org/wiki?curid=23817", "title": "Soci dell'Accademia nazionale delle scienze", "text": "L'elenco che segue presenta in ordine alfabetico i nomi dei soci dell'Accademia nazionale delle scienze detta dei XL.\nDopo ogni nome viene indicato l'anno di ammissione all'Accademia, la sede nella quale il nuovo socio operava al momento dell'ammissione stessa e possibilmente la disciplina che il socio rappresenta. Il segno + contraddistingue i soci che sono stati nominati in soprannumero."}
{"id": "23819", "revid": "1516566", "url": "https://it.wikipedia.org/wiki?curid=23819", "title": "Bosio", "text": "Bosio (\"Beuso\" in piemontese, \"B\u00eauxo\" o \"B\u00eauzo\" in ligure, nel 1945 era chiamato Bosio dei Martiri della Benedicta) \u00e8 un comune italiano di abitanti della provincia di Alessandria in Piemonte.\nGeografia fisica.\nIl comune \u00e8 situato sull'Appennino ligure settentrionale, sulla sinistra del torrente Ardana, affluente del Lemme, a sud del capoluogo. Nella sua porzione meridionale il comune di Bosio giunge a confinare, unico comune del Piemonte, con il comune di Genova, in corrispondenza dello spartiacque appenninico che separa l'alto corso dello Stura da quello del Leira. Su questo crinale si trova il punto della regione Piemonte a minor distanza, in linea d'aria, dal Mar Ligure, da cui dista circa 7 chilometri; \u00c8 inoltre l'unico comune piemontese a confinare con un comune con accesso al mare.\nStoria.\nIl comune fu istituito con Decreto Legislativo 5 marzo 1948, separando dal comune di Parodi Ligure le frazioni di Bosio, Spessa, Serra, Costa S. Stefano e Capanne di Marcarolo. Il territorio comunale apparteneva in precedenza alla Liguria (Divisione di Genova) e fu assegnato al Piemonte ai tempi del Decreto Rattazzi.\nBosio \u00e8 tra le Citt\u00e0 decorate al Valor Militare per la Guerra di Liberazione perch\u00e9 \u00e8 stata insignita della Croce di Guerra al Valor Militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale.\nL'eccidio della Benedicta.\nIl cascinale della Benedicta, antico monastero medievale, fu scelto nella primavera del 1944 come quartier generale dei partigiani stanziati in prossimit\u00e0 del Monte Tobbio. Ad essa facevano riferimento diverse centinaia di giovani male armati e privi di addestramento militare.\nIl 7 aprile 1944, forze tedesche e fasciste circondarono la zona e passarono immediatamente all'azione. Oltre ai caduti in combattimento, furono catturate e fucilate 97 persone. Altre decine di partigiani furono in seguito fucilati al passo del Turchino, a Voltaggio, a Cravasco, localit\u00e0 poco distante da Campomorone. Altri ancora caddero nel corso del rastrellamento, protrattosi per diversi giorni.\nAlcune centinaia di partigiani riuscirono a fuggire, mentre altri 400 vennero deportati a Mauthausen (duecento di loro riuscirono, con l'aiuto della popolazione, a fuggire alla stazione di Sesto San Giovanni). Il cascinale della Benedicta venne minato e fatto saltare dai nazifascisti. L'evento \u00e8 ricordato da un sacrario commemorativo sul luogo della strage.\nNel 2001 \u00e8 sorta l'Associazione \"Memoria della Benedicta\" che si propone di costruire, presso i ruderi della Benedicta, un centro di documentazione permanente dedicato all'eccidio e, pi\u00f9 in generale, ai temi della guerra e della pace. La prima fase dei lavori dell'Associazione ha permesso di recuperare il grande cortile del cascinale e di consolidare i ruderi.\nSimboli.\nLo stemma e il gonfalone del comune di Bosio sono stati concessi con decreto del presidente della Repubblica del 16 aprile 1957.\nOnorificenze.\nBosio \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune \u00e8 sede del Parco Regionale delle Capanne di Marcarolo e faceva parte della Comunit\u00e0 Montana Alta Val Lemme e Alto Ovadese, oggi soppressa.\nEconomia.\nAgricoltura.\nImportante l'attivit\u00e0 agricola della coltivazione della vite e produzione del vino; Bosio, per la sua particolare collocazione geografica (il comune pi\u00f9 vicino al mare del Piemonte), vanta la produzione di due vini a denominazione controllata e garantita, il Gavi o Cortese di Gavi e l'Ovada o Dolcetto d'Ovada superiore e diversi altri vini a denominazione di origine controllata. Il Comune nel 2012 si \u00e8 dotato di un Albo Comunale dei Vigneti storici."}
{"id": "23838", "revid": "3115", "url": "https://it.wikipedia.org/wiki?curid=23838", "title": "Nanotubo di carbonio", "text": "I nanotubi di carbonio sono stati scoperti nel 1985 dal chimico statunitense Richard E. Smalley, il quale realizz\u00f2 che, in particolari situazioni, gli atomi di carbonio compongono delle strutture ordinate di forma sferica: i fullereni. La struttura, dopo un successivo \"rilassamento\", tende ad arrotolarsi su s\u00e9 stessa, ottenendo la tipica struttura cilindrica. Possono essere visti, analogamente al fullerene, come una delle forme allotropiche del carbonio.\nDescrizione.\nEsistono vari nanotubi. A grandi linee si possono suddividere in due tipi: \nIl corpo del nanotubo \u00e8 formato da soli esagoni, mentre le strutture di chiusura sono formate da esagoni e pentagoni, esattamente come i fullereni. Per questa ragione i nanotubi possono essere considerati come una specie di fullereni giganti. Proprio per questa conformazione di esagoni e pentagoni, i nanotubi presentano spesso difetti strutturali o imperfezioni che deformano il cilindro. Il diametro di un nanotubo a parete singola non supportato \u00e8 compreso tra un minimo di 0,4\u00a0nm e un massimo di 6\u00a0nm. L'elevatissimo rapporto tra lunghezza e diametro (nell'ordine di 104) consente di considerarli come delle nanostrutture virtualmente monodimensionali e conferisce propriet\u00e0 peculiari a queste molecole.\nScoperta.\nAnche se la scoperta dei nanotubi di carbonio \u00e8 spesso attribuita al giapponese Sumio Iijima, ricercatore della NEC Corporation, nota industria elettronica nipponica, nel 1991, in realt\u00e0 la storia della scoperta dei nanotubi \u00e8 molto pi\u00f9 articolata ed \u00e8 cominciata assai prima.\nI primi lavori su fibre grafitiche cave risalgono infatti gi\u00e0 al 1952 a opera di ricercatori russi, ma il fatto di aver pubblicato i risultati della loro ricerca in russo ne ostacol\u00f2 la diffusione in ambito occidentale.\nPropriet\u00e0 e possibili usi.\nA partire dalla scoperta dei nanotubi sono stati fatti numerosi studi per determinare le loro propriet\u00e0 fisiche e chimiche, sia per sperimentazione diretta sui campioni, sia utilizzando simulazioni al computer. Allo stesso tempo i ricercatori stanno sviluppando sistemi efficaci per poter sfruttare praticamente queste propriet\u00e0.\nIl nanotubo a singola parete \u00e8 un materiale molto resistente alla trazione. Possiede interessanti propriet\u00e0 elettriche: a seconda del suo diametro o della sua chiralit\u00e0 (il modo con cui i legami carbonio-carbonio si susseguono lungo la circonferenza del tubo) pu\u00f2 essere un conduttore di corrente, come un metallo, o un semiconduttore, come il silicio dei microchip, aprendo cos\u00ec le porte alla ricerca di nuovi metodi di costruzione nel campo dell'elettronica, realizzando chip sempre pi\u00f9 piccoli e veloci.\nI possibili utilizzi sono: transistor, LED, Laser a ultravioletti, attuatori ecc.\nRecentemente i nanotubi di carbonio sono stati utilizzati anche per applicazioni biomediche. Varie funzionalizzazioni hanno permesso di renderli solubili in acqua favorendo la biocompatibilit\u00e0 e riducendone drasticamente la citotossicit\u00e0. I nanotubi perci\u00f2 servono come carriers di farmaci, potenziali agenti per il trattamento del tumore al rene e per aumentare l'attivit\u00e0 neuronale. Nel campo diagnostico sono stati recentemente studiati in vitro ed in vivo, su suini, come possibili agenti di contrasto ecografici. (http://www.pnas.org/content/109/41/16612.long)\nApplicazioni in ambito biomedico.\nRecentemente i nanotubi di carbonio sono stati utilizzati anche per applicazioni biomediche.\nLa possibilit\u00e0 di funzionalizzare la superficie in modo da rendere i nanotubi solubili in acqua ne favorisce la biocompatibilit\u00e0 e ne riduce drasticamente la citotossicit\u00e0. Inoltre, considerando l\u2019abilit\u00e0 di queste strutture di attraversare le membrane biologiche, \u00e8 facile capire il motivo per cui i CNTs risultano particolarmente adatti all\u2019utilizzo in ambito di drug delivery, nanoteranostica e ingegneria tissutale:\nResistenza meccanica.\nLa resistenza meccanica di un corpo dipende da numerosi fattori, tra i quali la forza dei legami atomo-atomo del materiale costruttivo e l'assenza di difetti strutturali nel reticolo. La presenza di difetti gioca un ruolo fondamentale nei processi di rottura per trazione, dato che per rompere un corpo completamente privo di difetti sarebbe necessario vincere nello stesso istante tutte le forze di coesione di tutta la superficie perpendicolare alla direzione di trazione. Nella realt\u00e0 la presenza di difetti diminuisce enormemente la forza necessaria a rompere l'oggetto. Per portare a rottura un nanotubo privo di difetti occorre quindi spezzare tutti i legami ibridizzati carbonio-carbonio che lo compongono. La tensione di rottura di un nanotubo a singola parete privo di difetti \u00e8 quindi paragonabile al valore teorico corrispondente al legame carbonio-carbonio in un anello benzenico; questa caratteristica lo rende il materiale organico pi\u00f9 resistente, in grado di rivaleggiare con materiali inorganici monocristallini (i cosiddetti \"whiskers\"). Una fibra sintetica costituita da nanotubi di carbonio sarebbe quindi la pi\u00f9 resistente mai realizzata. \u00c8 stato calcolato che un nanotubo ideale avrebbe una resistenza alla trazione 100 volte pi\u00f9 grande di quella di una barretta d'acciaio ma con un peso 6 volte minore.\nSe le propriet\u00e0 di resistenza vengono rapportate alla densit\u00e0 del materiale (la cosiddetta resistenza specifica), allora possiamo affermare che il nanotubo \u00e8 il miglior materiale che la chimica abbia prodotto. Inoltre va ricordato che i nanotubi non sono solamente resistenti alla rottura per trazione, ma sono anche molto flessibili, e possono essere piegati ripetitivamente fino a circa 90\u00b0 senza rompersi o danneggiarsi. L'estrema resistenza, unita alla loro flessibilit\u00e0, li rende ideali per l'uso come fibre di rinforzo nei materiali compositi ad alte prestazioni, in sostituzione delle normali fibre di carbonio, del kevlar o delle fibre di vetro.\nAlcune applicazioni per il momento fantascientifiche sono l'uso dei nanotubi per la costruzione di nanomacchine (addirittura di pinze per \u201cafferrare\u201d gli atomi), oppure la realizzazione di una fune chilometrica, la cui resistenza consentirebbe di costruire un ascensore per lo spazio (dall'idea di Arthur C. Clarke descritta nel romanzo \"Le fontane del Paradiso\").\nSensibilit\u00e0 ai campi elettrici.\nI nanotubi possono essere trattati in maniera da diventare estremamente sensibili alla presenza di campi elettrici di elevata intensit\u00e0. Infatti essi reagiscono a tali campi piegandosi fino a 90\u00b0, per riprendere la forma originale non appena il campo elettrico viene interrotto. Le sperimentazioni in tal senso hanno dimostrato che \u00e8 possibile influenzare la frequenza di risonanza naturale del nanotubo, la quale dipende dalla lunghezza, dal diametro (come per qualsiasi sistema dinamico) e dalla morfologia; tale interessante propriet\u00e0 potrebbe essere sfruttata in numerose applicazioni di nanotecnologia (nanobilance e nanoattuatori elettromeccanici).\nConduttivit\u00e0.\nLa struttura elettronica dei nanotubi \u00e8 molto simile a quella della grafite, dotata di buone capacit\u00e0 di conduzione in direzione planare, e sarebbe quindi lecito aspettarsi un comportamento simile. I nanotubi hanno invece mostrato sorprendenti propriet\u00e0 di conduttivit\u00e0 che cambiano secondo la loro geometria: alcuni mostrano un comportamento metallico, altri comportamento metallico o semiconduttore a seconda dei casi. \u00c8 stato notato anche che, in determinate condizioni, gli elettroni possono passare all'interno di un nanotubo senza scaldarlo (fenomeno detto conduzione balistica).\nQueste propriet\u00e0 rendono i nanotubi molto interessanti per lo sviluppo di nanocavi o cavi quantici, che potrebbero affiancare il silicio nel campo dei materiali per l'elettronica, e consentire il passaggio dalla microelettronica alla nanoelettronica. Un processore con transistor di nanotubi potrebbe facilmente raggiungere i 1000\u00a0GHz, superando tutte le barriere di miniaturizzazione e di dissipazione termica che l'attuale tecnologia al silicio impone. Per fare ci\u00f2 occorrerebbe per\u00f2 sviluppare una tecnica di produzione di nanotubi di forme e dimensioni diverse e strettamente controllabile, cosa al momento ancora impossibile, oltrech\u00e9 la capacit\u00e0 di realizzare contatti, giunzioni e circuiti in enorme quantit\u00e0, per ottenere economie di scala e abbattere i costi di produzione.\nLe propriet\u00e0 di conduzione dei nanotubi pu\u00f2 essere variata \"drogandoli\", inserendo nella loro struttura atomi aventi le caratteristiche ricercate. Tra i risultati pi\u00f9 interessanti c'\u00e8 un diodo nanometrico formato da due nanotubi che permette il passaggio della corrente in un senso ma non in quello opposto.\nProduzione di nanotubi e loro purificazione.\nI nanotubi possono essere sintetizzati utilizzando diverse tecniche pi\u00f9 o meno complesse grazie alla vaporizzazione del carbonio e all'utilizzo del laser. Ci\u00f2 che accomuna i vari processi \u00e8 il risultato: una grande frazione dei nanotubi prodotti presenta imperfezioni che li rendono praticamente inutilizzabili. Nasce cos\u00ec la necessit\u00e0 di purificare il prodotto. I sistemi di purificazione sono numerosi, ma presentano tutti il problema di non essere in grado di separare i nanotubi ideali senza danneggiarli. Purificazioni molto spinte possono portare a una perdita consistente dei nanotubi prodotti e possono danneggiare seriamente la loro morfologia iniziale (alcune tecniche presentano livelli di scarto superiore al 90%). Tutto questo provoca un costo di produzione elevatissimo che porta la ricerca a essere limitata ai grandi centri di studio e sviluppo.\n\"Se i termini: Et\u00e0 della Pietra, Et\u00e0 del Bronzo ed Et\u00e0 del Ferro derivano dagli strumenti che gli esseri umani hanno fabbricato, allora, la nuova era tecnologica in cui stiamo entrando potr\u00e0 a buon diritto essere definita: Era del Diamante.\" Ralph C. Merkle - Centro di Ricerca Xerox di Palo Alto.\nSintesi.\nLe tecniche che permettono la produzione di CNT in grossa quantit\u00e0 includono:\nLa maggior parte di questi processi avviene sottovuoto o con gas di processo. Il CVD permette lo sviluppo di CNT a pressione atmosferica o sottovuoto. Una gran quantit\u00e0 di CNT possono essere sintetizzati tramite questi metodi, ma i continui progressi nella catalisi e nei processi di crescita stanno rendendo il CNT pi\u00f9 commercialmente accessibile.\nIonizzazione dei gas.\nI nanotubi sono stati osservati nel 1991 nella fuliggine di carbonio tramite elettrodi di grafite durante una scarica ad arco, utilizzando un'intensit\u00e0 di corrente pari a 100 Ampere che serviva per la produzione di fullereni. La prima produzione macroscopica di CNT risale al 1992 grazie a 2 ricercatori del NEC Corporation. Il metodo di produzione era lo stesso di quello del 1991. Durante questo processo, il carbonio contenuto nell'elettrodo negativo sublima a causa dell'alta temperatura di scarico. Poich\u00e9 questo metodo ha portato alla scoperta dei nanotubi di carbonio, \u00e8 stato anche il metodo pi\u00f9 utilizzato: ha un rendimento fino al 30% in peso e consente la produzione di nanotubi di carbonio a parete singola e a parete multipla con lunghezza complessiva fino a 50 micrometri, con pochi difetti strutturali.\nAblazione laser.\nNel processo di ablazione laser, un laser pulsante vaporizza un bersaglio di grafite all'interno di un reattore ad alta temperatura, mentre un gas inerte viene iniettato nella camera di reazione. Nanotubi si sviluppano sulle superfici pi\u00f9 fredde del reattore proprio come si condensa il carbonio vaporizzato. Una superficie raffreddata ad acqua pu\u00f2 essere inclusa nel sistema di raccolta dei nanotubi. Questo processo \u00e8 stato sviluppato dal dr. Richard Smalley e collaboratori della Rice University, che al tempo della scoperta dei nanotubi di carbonio stavano realizzando la \"sabbiatura\" di alcuni metalli con un laser per la produzione varie molecole metalliche. Quando seppero dell'esistenza dei nanotubi di carbonio hanno sostituito i metalli con grafite per creare nanotubi a parete multipla. Nello stesso anno,lo stesso team us\u00f2 un composto di grafite e di particelle metalliche catalizzatrici (il miglior rendimento \u00e8 una miscela di cobalto e nichel) per sintetizzare nanotubi di carbonio a parete singola.\nL'ablazione laser ha un rendimento circa del 70% con la produzione di nanotubi principalmente a parete singola con diametro controllabile in base alla temperatura in cui avviene la reazione.\nQuesto metodo \u00e8 pi\u00f9 costoso sia della scarica ad arco (ionizzazione dei gas) che della deposizione chimica da vapore.\nTorcia al plasma.\nNanotubi a singola parete possono essere sintetizzati con il metodo plasma termico ad induzione, scoperto nel 2005 da gruppi di ricerca della University of Sherbrooke e National Research Council of Canada. Il metodo \u00e8 simile all'arco elettrico in entrambi i metodi si utilizza gas ionizzato per raggiungere la temperatura elevata necessaria per vaporizzare il carbonio e il metallo catalizzatore necessario per la produzione del nanotubo. Il plasma termico \u00e8 indotto da correnti oscillanti ad alta frequenza in una bobina ed \u00e8 mantenuto a flusso di gas inerte . Tipicamente, utilizzando come materia prima del nerofumo e particelle di catalizzatore metallico si immettono nel plasma, e poi si raffredda per formare nanotubi di carbonio a parete singola. Tipi differenti a parete singola possono essere sintetizzati con questo metodo con diametro variabile.\nDeposizione chimica da vapore (CVD).\nQuesta tecnica \u00e8 stata descritta per la prima volta nel 1952 e utilizzata una seconda volta nel 1959. Ma \u00e8 stato solo nel 1993 che si \u00e8 potuti ottenere nanotubi di carbonio a partire da questa tecnica. Nel 2007 ricercatori dell'Universit\u00e0 di Cincinnati svilupparono un processo per far crescere matrici di nanotubi di carbonio su un sistema di crescita FirstNano ET3000 con una lunghezza di 18\u00a0mm.\nDurante il CVD, un substrato viene preparato con uno strato di particelle di catalizzatore di metallo, pi\u00f9 comunemente nichel, cobalto, ferro, o una combinazione. Le nanoparticelle metalliche possono essere prodotte anche da altri modi, tra cui la riduzione di ossidi o da ossidi di soluzioni solide. I diametri dei nanotubi che si intende coltivare sono legati alla dimensione delle particelle metalliche. Ci\u00f2 pu\u00f2 essere controllato (o mascherato) dal modello di deposizione del metallo, ricottura, o mediante incisione al plasma di uno strato di metallo.\nIl substrato viene riscaldato a circa 700\u00a0\u00b0C. Per avviare la crescita di nanotubi, due gas vengono iniettati nel reattore: un gas di processo (come ammoniaca, azoto o idrogeno) e un gas contenente carbonio (ad esempio acetilene, etilene, etanolo o metano). I nanotubi crescono nei siti del catalizzatore metallico, il gas contenente carbonio si frammenta lontano dalla superficie della particella di catalizzatore, ed il carbonio viene trasportato ai bordi della particella, dove forma nanotubi. Questo meccanismo \u00e8 ancora allo studio dei ricercatori.\nDurante il processo di crescita, le particelle di catalizzatore possono alloggiare alle punte del nanotubo crescente, o rimanerne alla base, a seconda della adesione tra la particella di catalizzatore ed il substrato. La decomposizione termica catalitica di idrocarburi \u00e8 diventata un'area attiva di ricerca e pu\u00f2 essere un percorso promettente per la produzione di massa di CNT. Reattore a letto fluido \u00e8 il reattore pi\u00f9 utilizzato per la preparazione CNT. Lo Scale-up (produzione su vasta scala) del reattore \u00e8 la principale sfida attuale.\nCVD \u00e8 un metodo comune per la produzione commerciale di nanotubi di carbonio. A questo scopo, le nanoparticelle metalliche sono mescolate con un supporto catalizzatore come MgO o Al2O3 per aumentare la superficie per una maggiore resa della reazione catalitica del carbonio con le particelle metalliche. Un problema in questa via di sintesi \u00e8 la rimozione del supporto catalitico mediante un trattamento acido, che a volte potrebbe distruggere la struttura originale dei nanotubi di carbonio. Tuttavia, supporti catalitici alternativi che sono solubili in acqua sono dimostrati efficaci per la crescita di nanotubi.\nSe il plasma viene generato dall'applicazione di un forte campo elettrico durante il processo di crescita (plasma enhanced chemical vapor deposition), allora la crescita del nanotubo seguir\u00e0 la direzione del campo elettrico. Regolando la geometria del reattore \u00e8 possibile sintetizzare nanotubi di carbonio allineati verticalmente (cio\u00e8, perpendicolare al substrato), una morfologia che \u00e8 stata di interesse per ricercatori interessati nella emissione di elettroni da nanotubi. Senza il plasma, i nanotubi risultanti sono spesso orientati casualmente. In determinate condizioni di reazione, tra cui anche in assenza di un plasma, nanotubi ravvicinati manterranno una direzione risultante di crescita in verticale, realizzando una fitta serie di tubi paragonati dagli scienziati ad un tappeto o una foresta.\nTra i vari metodi per la sintesi di nanotubi, CVD \u00e8 il pi\u00f9 promettente per la produzione su scala industriale, a causa del suo rapporto prezzo / unit\u00e0, e perch\u00e9 CVD \u00e8 in grado di produrre nanotubi direttamente su un substrato desiderato, mentre i nanotubi in altre tecniche di crescita devono essere raccolti. I siti di crescita sono controllabili da un'attenta deposizione del catalizzatore.\nNel 2007, un team dell'Universit\u00e0 di Meijo ha dimostrato una tecnica CVD ad alta efficienza per la coltivazione di nanotubi di carbonio da canfora. I ricercatori della Rice University, fino a poco tempo guidati dal compianto Richard Smalley, si sono concentrati per trovare metodi per la produzione di grandi quantit\u00e0 di particolari tipi di nanotubi. Il loro approccio consiste nel far crescere lunghe fibre da molti piccolissimi rami di nanotubo tagliati da un singolo nanotubo originale. Tutte le fibre risultanti sono risultate essere dello stesso diametro del nanotubo originale e dovrebbero essere anche dello stesso tipo del nanotubo originale.\nSuper-crescita da CVD.\nSuper crescita da CVD \u00e8 un processo che \u00e8 stato sviluppato da Kenji Hata, Sumio Iijima e collaboratori dell'AIST, Giappone. In questo processo, l'attivit\u00e0 e la vita del catalizzatore sono arricchiti con l'aggiunta di acqua nel reattore CVD. Con questo metodo sono state prodotte dense \"foreste\" di nanotubi alte pochi millimetri, allineate normalmente al substrato .Le foreste hanno un tasso di crescita espresso dall'equazione:\nIn questa equazione, \u03b2 \u00e8 il tasso di crescita iniziale e {\\ tau} _o \u00e8 la caratteristica durata del catalizzatore. La loro superficie specifica superiore a 1.000 m2 / g (limite) o di 2.200 m2 / g (non livellata),superando il valore di 400-1,000 m2 / g per i campioni HiPco.\nL'efficienza di sintesi \u00e8 circa 100 volte maggiore rispetto al metodo di ablazione laser. Il tempo richiesto per fare foreste SWNT della altezza di 2,5\u00a0mm da questo metodo era di 10 minuti nel 2004. Quelle foreste SWNT possono essere facilmente separati dal catalizzatore, producendo materiale SWNT pulito (purezza&gt; 99,98%), senza ulteriore purificazione. Per confronto a pari crescita, CNT HiPco contengono circa il 5-35% delle impurit\u00e0 metalliche, \u00e8 cio\u00e8 purificato attraverso la dispersione e la centrifugazione che danneggia i nanotubi. Il processo di super-crescita evita questo problema.\nLa densit\u00e0 di massa di CNT ottenuti dalla super-crescita \u00e8 di circa 0,037 g/cm3. \u00c8 molto inferiore a quella del convenzionale CNT in polvere (~ 1,34 g/cm3), probabilmente perch\u00e9 questi contengano metalli e carbonio amorfo. Il metodo della super-crescita \u00e8 fondamentalmente una variazione di CVD. Pertanto, \u00e8 possibile coltivare materiale contenente SWNT, DWNTs e MWNTs, e di modificare i loro rapporti regolando le condizioni di crescita. I loro rapporti cambiamento dalla magrezza del catalizzatore. Molti MWNTs sono incluse in modo che il diametro del tubo \u00e8 ampia. Le foreste nanotubi allineati verticalmente provengono dall'\"effetto zipping\" quando sono immersi in un solvente ed essiccato. L'effetto zipping \u00e8 causato dalla tensione superficiale del solvente e le forze di van der Waals fra i nanotubi di carbonio. Allinea i nanotubi in un materiale denso, che pu\u00f2 essere costituito in varie forme, ad esempio fogli e sbarre, se \u00e8 applicata una compressione debole durante il processo. La densificazione aumenta nella scala di Vickers di circa 70 volte e la densit\u00e0 \u00e8 0,55 g/cm3. I nanotubi di carbonio sono imballati per pi\u00f9 di 1\u00a0mm di lunghezza e hanno una purezza di carbonio del 99,9% o superiore.\nFiamma naturale, accidentale o controllata.\nFullereni e nanotubi di carbonio non sono necessariamente prodotti di laboratori ad alta tecnologia e si formano comunemente in luoghi banali come fiamme normali, prodotte dalla combustione di metano, di etilene, di benzene, in quanto sono stati trovati nella fuliggine dopo la combustione con i suddetti reagenti. Tuttavia, queste variet\u00e0 presenti in natura possono essere molto irregolari per dimensioni e qualit\u00e0, perch\u00e9 l'ambiente in cui vengono prodotti \u00e8 poco controllato. Cos\u00ec, anche se possono essere utilizzati in alcune applicazioni, pu\u00f2 mancare l'alto grado di uniformit\u00e0 necessario per soddisfare le molteplici esigenze della ricerca e dell'industria. I recenti sforzi si sono concentrati sulla produzione di nanotubi di carbonio pi\u00f9 uniformi in ambienti con fiamma controllata. Tali metodi hanno permesso la sintesi di nanotubi a basso costo basata su modelli teorici, anche se devono competere con la produzione in rapido sviluppo e su vasta scala del CVD.\nRimozione dei catalizzatori.\nCatalizzatori metallici nanometrici sono fattori importanti per la continua sintesi di CNT tramite il CVD. Permettono di aumentare l'efficienza di crescita di CNT e possono dare il controllo sulla loro struttura e la chiralit\u00e0. Durante la sintesi, catalizzatori possono convertire i precursori di carbonio in strutture tubolari del carbonio, ma possono anche incapsulare, andando a ricoprire il carbonio. Insieme a ossido di metallo che funge da sostegno, essi possono pertanto essere incorporati nel prodotto CNT.\nRischi per la salute.\nLa tossicit\u00e0 dei nanotubi di carbonio \u00e8 un'importante questione in nanotecnologia. Le ricerche sono iniziate ancora da poco e attualmente sono in corso numerosi studi per verificare la possibilit\u00e0 di rischi per la salute dovute all'ingestione o all'inalazione di nanotubi. I risultati preliminari evidenziano le difficolt\u00e0 nella valutazione della tossicit\u00e0 di questo materiale eterogeneo. Parametri come struttura, distribuzione dimensionale, area superficiale, chimica di superficie, carica superficiale e stato di agglomerazione e purezza dei campioni, hanno un notevole impatto sulla reattivit\u00e0 di nanotubi di carbonio. Si \u00e8 dimostrato che i nanotubi di carbonio possono attraversare le naturali difese dell'organismo, raggiungendo gli organi e scatenando reazioni infiammatorie e fibrotiche. In altre condizioni i nanotubi di carbonio possono penetrare all'interno del citoplasma e causare l'Apoptosi (morte cellulare).\nRisultati sui roditori hanno dimostrato che indipendentemente dalla modalit\u00e0 di sintesi del Nanotubo di carbonio, dal tipo e dalla quantit\u00e0 di metalli contenuti, i CNT possono causare infiammazione, granuloma epitelioide, fibrosi e cambiamenti dal punto di vista del funzionamento biochimico/tossicologico dei polmoni.\nLa forma aghiforme dei nanotubi di carbonio \u00e8 simile a quella delle fibre di amianto. Questo conduce all'idea che, proprio come l'amianto, anche i CNT possono causare mesotelioma, sia al livello del rivestimento pleurico sia al livello del rivestimento della cavit\u00e0 peritoneale. Uno studio pilota rafforza questa previsione: gli scienziati che espongono la cavit\u00e0 peritoneale a CNT osservano tumori molto simili a quelli causati dall'amianto con andamento patologico che include infiammazione e formazione di granulomi. Gli autori dello studio concludono:\nConsiderata la novit\u00e0 di queste tecnologie, si tratta naturalmente di studi da approfondire e deve essere ancora verificato se tali effetti evolvano poi in forme cancerose."}
{"id": "23841", "revid": "74801", "url": "https://it.wikipedia.org/wiki?curid=23841", "title": "Freeman Dyson", "text": "Ha teorizzato vari concetti che portano il suo nome; i pi\u00f9 importanti sono la trasformazione di Dyson, l'albero di Dyson, la serie di Dyson e la sfera di Dyson.\nBiografia.\nNato il 15 dicembre 1923 a Crowthorne in Berkshire, Dyson era figlio del compositore inglese George Dyson. Non ci sono relazioni di sangue tra lui e l'astronomo Frank Watson Dyson, ma il fatto che condividesse il cognome con Freeman incentiv\u00f2 ancor pi\u00f9 quest'ultimo nel proseguire i suoi studi ed aumentare il suo interesse per la scienza. In giovane et\u00e0, Dyson mostr\u00f2 un notevole interesse per lo studio del sistema solare e della sua logica, ed all'et\u00e0 di cinque anni calcol\u00f2 il numero di atomi presenti nel Sole.\nStudi.\nDal 1936 al 1941 frequent\u00f2 il Winchester College, dove suo padre aveva lavorato come direttore d'orchestra e maestro di Musica. All'et\u00e0 di diciassette anni studi\u00f2 con il matematico Godfrey Harlod Hardy al Trinity College (dove due anni prima aveva vinto una borsa di studio) e due anni dopo, all'et\u00e0 di diciannove anni, venne chiamato a lavorare per la Operational Research Section (ORS) del Comando Bombardieri della Royal Air Force inglese durante la Seconda guerra mondiale. Al termine di quest'ultima, Dyson venne riammesso al Trinity College, dove ottenne il \"Bachelor of Arts degree\" in matematica e dove poi si tratterr\u00e0 per qualche anno per continuare i suoi studi come collaboratore del college.\nCarriera.\nNel 1947 Dyson si trasfer\u00ec negli Stati Uniti per conseguire il dottorato in fisica assieme al fisico nucleare Tedesco Hans Bethe alla Cornell University (1947-1948). Nel giro di una settimana dal suo arrivo, Dyson fece la conoscenza del fisico teorico Richard Feynman, che riconobbe immediatamente la genialit\u00e0 di Dyson, e decise di seguirlo nei suoi studi. Negli anni successivi studi\u00f2 al Institute for Advanced Study per poi tornare nel 1949 in Inghilterra, dove divent\u00f2 ricercatore all'Universit\u00e0 di Birmingham senza, per\u00f2, riuscire mai a conseguire il dottorato.\nNel suo periodo di permanenza in Inghilterra, Dyson dimostr\u00f2 l'equivalenza di due formule in elettrodinamica quantistica facendo frequente utilizzo dei diagrammi di Feynman (cosa della quale Feynman stesso rimase molto colpito in quanto Dyson fu la prima persona ad \"apprezzare\" l'utilizzo dei diagrammi da lui studiati): la prima, appunto, era rappresentata dai diagrammi, mentre la seconda \u00e8 rappresentata dal metodo operativo sviluppato dai fisici teorici Julian Schwinger e Shin'ichir\u014d Tomonaga. Secondo Dyson, i diagrammi di Feynman non sono solamente strumenti e formule di calcolo, bens\u00ec riescono a rappresentare, grazie a formule sviluppate dallo stesso Dyson, dei potenti strumenti tramite i quali \u00e8 possibile risolvere i problemi di \"rinormalizzazione\", ovvero le problematiche derivate dal calcolo di cifre infinite che emergono nello studio di quantit\u00e0 fisiche.\nGli studi di Dyson sui diagrammi, inoltre, erano presentati in modo che anche gli altri fisici potessero facilmente comprenderli, rendendo pi\u00f9 facile la loro \"accettazione\" da parte dei fisici.\nIn particolar modo, gli studi di Dyson sul lavoro di Feynman interessarono il fisico teorico Robert Oppenheimer, che in seguito ricompens\u00f2 Dyson offrendogli la possibilit\u00e0 di continuare gratuitamente i suoi studi all'Institute for Advanced Study (citando le parole di Oppenheimer, questo decise di ricompensare Dyson per \"avergli provato di aver sbagliato\").\nNel 1949 continu\u00f2 i propri studi e concep\u00ec la serie di Dyson.\nDue anni pi\u00f9 tardi, nel 1951, entr\u00f2 alla facolt\u00e0 di Cornell come professore, pur mancando di un dottorato, e nel 1953 gli fu offerto un incarico permanente presso il Institute for Advanced Study a Princeton, nel New Jersey, nel quale ha lavorato per pi\u00f9 di sessant'anni.\nNel 1957 ricevette la cittadinanza statunitense e rinunci\u00f2 quindi alla nazionalit\u00e0 inglese: si scopr\u00ec poi che lo fece perch\u00e9 ai figli, nati negli Stati Uniti, non fu mai riconosciuta la nazionalit\u00e0 inglese.\nDal 1957 al 1961 prese parte al Progetto Orione, la possibilit\u00e0 di utilizzare nelle astronavi la propulsione dell'energia nucleare; un prototipo con esplosivi convenzionali dimostr\u00f2 la fattibilit\u00e0 del progetto. Nel 1963, per\u00f2, il Trattato sulla messa al bando parziale degli esperimenti nucleari (in inglese \"Partial Test Ban Treaty\", abbreviato in PTBT) permise solo la sperimentazione nucleare sotterranea, causando l'abbandono del progetto.\nNel 1958 ha lavorato come leader del team di design nel progetto TRIGA, un reattore nucleare abbastanza ristretto e relativamente sicuro utilizzato in ospedali ed universit\u00e0 di tutto il mondo per la produzione di isotopi a scopo medico. \nIn documento del 1966 Dyson, assieme ad Andrew Lenard, prov\u00f2 che il principio di esclusione di Pauli gioca un ruolo fondamentale nella stabilit\u00e0 della materia: non \u00e8 la repulsione elettromagnetica degli elettroni di due superfici di due blocchi di legno uno sopra l'altro a far s\u00ec che questi non collassino in un singolo ammasso di materia, ma \u00e8 il principio di esclusione, applicato a protoni ed elettroni, che genera la macroscopica \"forza normale\". Sempre nell'ambito della fisica della materia condensata, Dyson ha studiato anche la transizione del modello di Ising in una dimensione e le onde a spirale.\nDyson ha lavorato in una serie di campi oltre alla matematica, come topologia, analisi, la teoria dei numeri e le matrici casuali. Proprio riguardo a quest'ultimo campo, nel 1973 il teorico dei numeri Hugh Montgomery stava visitando il Institute for Advanced Study dopo aver scritto la sua congettura riguardante la distribuzione degli zeri nella funzione zeta di Riemann. Dopo aver mostrato la sua formula al matematico Atle Selberg, gli viene suggerito di mostrare la sua teoria a Dyson. Questo riconosce la formula come la funzione di distribuzione radiale dell'insieme unitario gaussiano e ci\u00f2 mostra un probabile rapporto tra la distribuzione dei numeri primi ed i livelli energetici dei nuclei degli elementi pesanti (come l'uranio). \nNel 1979 Dyson collabor\u00f2 con l'Institute for Energy Analysis per lo studio del clima. Il suo gruppo, sotto le direttive del fisico nucleare Alvin Weinberg, ha aperto la strada ad una moltitudine di studi climatici grazie anche al supporto fornito da un gruppo di biologi. \nNel corso degli anni '70 ha lavorato sugli studi climatici assieme al gruppo di scienziati d'\u00e9lite statunitensi chiamato JASON.\nNonostante sia stato premiato numerose volte, Dyson non ha mai ricevuto il Premio Nobel. Secondo il fisico teorico e Premio Nobel Steven Weinberg tale decisione fu errata da parte del Comitato Nobel, ma Dyson ha ricordato, nel 2009, che \"[pensa] sia quasi vero, senza eccezioni, che se si vuole vincere il Nobel si dovrebbe prendere un lungo periodo di attenzione e concentrarsi su un problema profondo per dieci anni. Ci\u00f2 non era nel mio stile.\"\nDyson ha contribuito regolarmente al The New York Review of Books e, nel 2012, ha pubblicato assieme all'astrofisico William Henry Press un nuovo risultato riguardante il Dilemma del prigioniero sulla rivista scientifica statunitense PNAS.\nSi professava cristiano anche se non si curava molto della dottrina.\n\u00c8 morto il 28 febbraio 2020, all'et\u00e0 di 96 anni.\nRiconoscimenti.\nNel 1993 \u00e8 stato insignito del Premio Enrico Fermi dal Dipartimento dell'energia degli Stati Uniti d'America.\nNel 1996 ha ricevuto dall'Accademia Nazionale dei Lincei il Premio Internazionale Feltrinelli.\nNel 2000 gli \u00e8 stato assegnato il Premio Templeton.\nOpere.\nTra i suoi libri pubblicati in Italia: "}
{"id": "23845", "revid": "590", "url": "https://it.wikipedia.org/wiki?curid=23845", "title": "Stephen Baxter", "text": "\u00c8 laureato in matematica e ingegneria. I suoi scritti rientrano in tre categorie principali, ciascuna con uno stile e un tono molto differente.\nLe storie della sua \"Sequenza Xeelee\" sono ambientate in un futuro remoto, in cui l'umanit\u00e0 si eleva a divenire la seconda pi\u00f9 potente razza dell'universo, al fianco dei semidei Xeelee.\nCome avviene spesso nelle opere di fantascienza hard, lo sviluppo dei personaggi in queste storie si pone in secondo piano rispetto alla descrizione di teorie e idee avanzate, come ad esempio la vera natura del Grande Attrattore, delle singolarit\u00e0 nude e la grande battaglia tra forme di vita Barioniche (Baryonic) e fotoniche (Photonic). Esempi di romanzi scritti in questo stile sono: \"Ring\" e \"Infinito\" (\"Timelike Infinity\").\nLe sue storie della Terra al tempo presente sono molto pi\u00f9 umane, e i personaggi vengono ritratti con molta pi\u00f9 profondit\u00e0 e cura. Indugiano spesso sul \"se solo\" (if only) e sul principio della storia alternativa, immaginando che cosa potrebbe realizzare l'umanit\u00e0 esplorando lo spazio.\nTuttavia, questi romanzi hanno un tono molto pi\u00f9 tetro rispetto a quello delle altre sue storie e spesso non ritraggono molta speranza per umanit\u00e0 come specie morale. Esempi di romanzi scritti in questo stile sono: \"Voyage\", vincitore del Sidewise Award for Alternate History; \"Titan\" e \"Moonseed\".\nLe sue storie dell'\"Evoluzione\" narrano il successivo sviluppo dell'umanit\u00e0. Queste storie sembrano avere origini in altri suoi stili di scrittura, come ad esempio quelli di \"Mammoth\" e \"Manifold: Origine\". Un esempio di romanzo scritto in questo stile \u00e8: \"Evolution\".\nBaxter \u00e8 inoltre autore di numerosi altri stili: le sue storie di \"Mammoth\", apparentemente rivolte ai pi\u00f9 piccoli, possono essere molto apprezzate anche da un pubblico adulto, mentre \"L'incognita tempo\" (\"The Time Ships\", seguito autorizzato de \"La macchina del tempo\" di H. G. Wells) \u00e8 considerato uno dei suoi maggiori romanzi. Ha vinto il Premio John Wood Campbell Memorial ed il British SF Award, ed \u00e8 stato nominato per altri importanti premi di letteratura fantascientifica."}
{"id": "23852", "revid": "1543377", "url": "https://it.wikipedia.org/wiki?curid=23852", "title": "Carl Sagan", "text": "\u00c8 stato uno dei pi\u00f9 famosi astronomi, astrofisici, astrobiologi e astrochimici del Novecento. Lo si ricorda inoltre come grande divulgatore scientifico, come scrittore di fantascienza e come epistemologo in qualit\u00e0 di uno dei maggiori esponenti dello scetticismo scientifico.\nNel corso della sua vita Sagan pubblic\u00f2 pi\u00f9 di 600 tra articoli scientifici e di divulgazione scientifica, e fu autore, coautore o editore di pi\u00f9 di 20 libri. Nelle sue opere ha frequentemente appoggiato l'analisi scettica, l'umanesimo secolare e il metodo scientifico. \u00c8 stato uno dei fondatori del Progetto SETI per la ricerca delle intelligenze extraterrestri.\nBiografia.\nCarl Edward Sagan nasce il 9 novembre 1934 a New York, nel quartiere di Brooklyn, da una famiglia ebraica di origine russa.\nHa avuto una sorella, Carol, e la famiglia ha vissuto in un modesto appartamento vicino all'oceano Atlantico, in Bensonhurst, un quartiere di Brooklyn. Secondo Sagan i suoi genitori erano ebrei riformati, la pi\u00f9 liberale delle tre principali correnti dell'ebraismo moderno. Sia Carl sia sua sorella convengono circa il fatto che loro padre non era particolarmente osservante della tradizione religiosa, mentre la loro madre \"sicuramente credeva in Dio, ed era attiva presso il tempio... e serviva solo carne kosher\".\nLaureato in fisica, si specializz\u00f2 in astrofisica presso l'Universit\u00e0 di Chicago, dove consegu\u00ec il dottorato di ricerca nel 1960. Durante i suoi studi, spese diverso tempo lavorando nel laboratorio del genetista Hermann Joseph Muller.\nDal 1962 al 1968 lavor\u00f2 presso lo Smithsonian Astrophysical Observatory a Cambridge, Massachusetts.\nPresso la Cornell University, Sagan diresse poi il Laboratorio per gli studi planetari e come docente, tenne corsi di pensiero critico fino alla propria morte. Sebbene i posti disponibili per ogni semestre fossero solo venti, questi corsi contavano centinaia di iscritti all'anno. Dopo la morte di Sagan, i corsi furono interrotti, per essere ripresi solo nel 2000 dal dottor Yervant Terzian.\nSagan era uno studioso profondamente appassionato dei misteri di Marte: il suo grande sogno era lo sbarco dell'uomo sul pianeta rosso, avvenimento che era certo si sarebbe realizzato presto.\nPioniere dell'esobiologia, consulente della NASA per le pi\u00f9 importanti missioni spaziali planetarie americane e ideatore del progetto SETI. Fu lui assieme a Frank Drake a far apporre sulla sonda Pioneer 10 la famosa targa che reca i \"saluti\" del genere umano a eventuali intelligenze aliene elaborandone il messaggio in informazioni elementari in grado di essere comprese da membri di una razza extraterrestre e del pi\u00f9 complesso Voyager Golden Record caricato sulle sonde del Programma Voyager.\nBrillante scrittore e conferenziere scientifico, vinse nel 1978 il Premio Pulitzer per la saggistica con \"\" (\"The Dragons of Eden\").\nNel 1980 ha fondato con Bruce Murray e Louis Friedman la \"Planetary Society\", una societ\u00e0 senza fini di lucro, con la missione di \"ispirare i popoli della Terra a esplorare altri mondi, comprendere il nostro, e cercare vita altrove\", un'organizzazione che raccoglie oggi pi\u00f9 di 100\u00a0000 membri appassionati dalle avventure spaziali e dell'esplorazione del sistema solare. La societ\u00e0 si \u00e8 occupata di creare un DVD contenente, tra gli altri, anche un messaggio di Carl Sagan a eventuali futuri visitatori marziani, che al momento si trova sulla sonda Phoenix, atterrata su Marte nel maggio del 2008.\nMor\u00ec dopo una lunga e difficile battaglia contro un cancro ematico, la mielodisplasia, che incluse tre trapianti di midollo osseo; Sagan mor\u00ec per una polmonite a 62 anni al Fred Hutchinson Cancer Research Center di Seattle, il 20 dicembre 1996. Il suo corpo \u00e8 sepolto presso il Lakeview Cemetery di Ithaca.\nRisultati scientifici.\nNel corso degli anni sessanta e settanta collabor\u00f2 con la NASA per le missioni dei programmi Mariner, Voyager e Viking.\nIl contributo di Sagan fu essenziale alla scoperta delle alte temperature della superficie del pianeta Venere; secondo Sagan la superficie di Venere era secca ed estremamente calda, contrariamente all'immagine di un piacevole paradiso che altri pensatori avevano immaginato. Avendo studiato le emissioni radio da Venere, Sagan concluse che sul pianeta vi era una temperatura superficiale di circa 500\u00a0\u00b0C dovuto sicuramente al pesante effetto serra, risultato confermato nel 1962 dalla sonda NASA Mariner 2, al cui progetto lo stesso Sagan lavor\u00f2.\nSagan fu tra i primi a ipotizzare che una delle lune di Saturno, Titano, potesse possedere oceani di composti liquidi in superficie, e che Europa, una luna del pianeta Giove, potesse possedere oceani d'acqua liquida al di sotto di una spessa crosta di ghiaccio. Questo potrebbe fare di Europa un mondo potenzialmente sede di forme di vita. L'esistenza sotto i ghiacci di Europa di un oceano d'acqua \u00e8 stata in seguito indirettamente confermata dalla sonda Galileo.\nSagan, meditando sulla questione se la vita terrestre potesse essere facilmente rilevata dallo spazio, progett\u00f2 una serie di esperimenti nei tardi anni ottanta utilizzando gli strumenti della stessa sonda Galileo da compiere durante il primo flyby della Terra della missione nel dicembre 1990. Dopo l'acquisizione e l'elaborazione dei dati, Sagan fece una pubblicazione sulla rivista Nature nel 1993 dove present\u00f2 i risultati degli esperimenti formulando i cosiddetti \"criteri di Sagan per la vita\"\", che la sonda Galileo in seguito trov\u00f2, ovvero:\nSagan ha inoltre contribuito a risolvere l'enigma rappresentato dalla foschia rossa osservata su Titano, concludendo che \u00e8 composta di molecole organiche complesse che piovono sulla superficie della luna di Saturno. Contribu\u00ec con ulteriori intuizioni riguardanti le atmosfere di Venere e Giove e il ciclo stagionale su Marte. Sagan stabil\u00ec che l'atmosfera di Venere \u00e8 estremamente calda e densa, con pressioni che aumentano progressivamente fino alla superficie.\nConsiderava inoltre il riscaldamento globale dovuto all'effetto serra come una crescente minaccia creata dall'uomo, assimilabile al naturale sviluppo di Venere in un pianeta rovente, ostile alla vita, attraverso un effetto serra sfuggito al controllo.\nSagan \u00e8 comunque pi\u00f9 noto per le sue ricerche sulla possibile esistenza di vita extraterrestre ed eventuali civilt\u00e0 aliene, incluse dimostrazioni sperimentali della produzione di amminoacidi a partire da composti chimici semplici per azione degli effetti dovuti a un'eventuale esposizione a delle radiazioni, esperimenti che ricordano molto l'esperimento di Miller-Urey per l'azione analoga delle scariche elettriche dell'esperimento e delle radiazioni nelle dimostrazioni di Sagan. Partendo da questi presupposti, in cui grazie all'azione di scariche elettriche nella formazione di amminoacidi organici, Sagan e il suo collega Edwin Ernest Salpeter della Cornell University specularono riguardo alla possibilit\u00e0 della vita nelle nubi di Giove, data la composizione della densa atmosfera del gigante gassoso, ricca di molecole organiche. I tre ipotetici organismi su Giove sono stati definiti da Sagan e Salpeter rispettivamente \"galleggiatori\", \"sprofondatori\" e \"cacciatori\" (in lingua inglese, \"floaters\", \"sinkers\" e \"hunters\"), e sono stati immaginati come delle creature simili a bolle di dimensioni gigantesche che si muovono per propulsione, espellendo l'elio atmosferico.\nInsieme ai colleghi J. B. Pollack e R. M. Goldstein ha effettuato importanti studi radar sul pianeta Marte. Dallo studio della variazione osservata da molti scienziati nella colorazione della superficie di Marte, Sagan concluse che questa variazione di colore non era stagionale o dovuta al ciclo di qualche vegetazione come molti credevano, quanto piuttosto da spostamenti della polvere superficiale causata da tempeste di sabbia.\nAltri risultati.\nPlacche dei Pioneer.\nFu Sagan assieme a Frank Drake a far apporre sulla sonda Pioneer 10 la famosa targa. Si trattava di effigi presenti su placche commemorative in alluminio anodizzato con oro che furono posizionate a bordo delle sonde \"Pioneer 10\" e \"Pioneer 11\", rispettivamente nel 1972 e nel 1973, nell'eventualit\u00e0 che le due sonde venissero intercettate da esseri extraterrestri. Queste placche mostrano le immagini nude di un uomo e una donna, contornate da vari simboli che hanno il fine di fornire informazioni sull'origine delle sonde, come: la transizione iperfine per inversione di spin dell'idrogeno neutro, il numero binario uno, la posizione relativa del Sole rispetto al centro della galassia, un diagramma schematico del sistema solare e infine, dietro le figure degli esseri umani, \u00e8 rappresentato il contorno della sonda Pioneer nella stessa scala cos\u00ec la taglia degli esseri umani pu\u00f2 essere dedotta misurando la navicella.\nLe sonde \"Pioneer\" sono stati i primi oggetti costruiti dall'uomo ad avventurarsi verso le regioni esterne del sistema solare. Le targhe sono fissate sui fronti dei supporti delle antenne in una posizione che le protegge dall'erosione della polvere interstellare.\nNel 1977 l'iniziativa \u00e8 stata ripetuta col Voyager Golden Record, elaborando un messaggio pi\u00f9 complesso e dettagliato veicolato da un disco fissato alle sonde Voyager e contenente suoni e filmati.\nVoyager Golden Record.\nIl \"Voyager Golden Record\" \u00e8 un disco per grammofono inserito nelle due sonde spaziali del Programma Voyager, lanciato nel 1977, contenente suoni e immagini selezionate al fine di portare le diverse variet\u00e0 di vita e cultura della Terra. \u00c8 concepito per qualunque forma di vita extraterrestre o per la specie umana del futuro che lo possa trovare. La sonda Voyager impiegher\u00e0 40\u00a0000 anni per arrivare nelle vicinanze di un'altra stella.\nLe probabilit\u00e0 che venga trovato da qualcuno sono estremamente remote in rapporto alla vastit\u00e0 dello spazio interstellare. Un suo possibile ritrovamento da parte di una forma di vita aliena potr\u00e0 avvenire soltanto in un futuro molto lontano. Il suo lancio \u00e8 infatti visto pi\u00f9 che altro come qualcosa di simbolico che non un tentativo reale di comunicare con forme di vita extraterrestri.\nSagan fu il presidente del comitato che selezion\u00f2 i contenuti delle registrazioni che le sonde del programma Voyager portarono con s\u00e9 su un disco registrato di rame e placcato d'oro (il cosiddetto Voyager Golden Record) contenente immagini e suoni della Terra. Le istruzioni per accedere alle registrazioni sono incise sulla custodia del disco, nel caso \"qualcuno lo trovasse\". Il disco contiene una variet\u00e0 di 115 immagini e un gran numero di suoni naturali, come quelli prodotti dalle onde, dal vento, dai tuoni e suoni prodotti da animali, come il canto degli uccelli e quello delle balene. Con questi venne inserita una selezione musicale proveniente da diverse culture e diverse epoche, oltre ai saluti di abitanti della Terra in 55 lingue diverse e la riproduzione del messaggio del presidente degli U.S.A. Jimmy Carter e del Segretario generale delle Nazioni Unite Kurt Waldheim. Dopo le critiche ricevute dalla NASA sull'inserimento nelle placche del programma Pioneer dell'immagine di un corpo maschile e uno femminile nudo, l'agenzia spaziale non permise a Sagan di inserire immagini di uomini e donne nude. I saluti nelle diverse lingue iniziano con l'accadico, parlato dagli Assiri circa 5\u00a0000 anni fa, e finiscono con la lingua wu, parlata attualmente in Cina.\nIl Pale Blue Dot.\nFu Sagan a fare pressioni sulla NASA per ottenere dalle sonde Voyager le immagini cosiddette \"ritratto di famiglia e Pale Blue Dot\" famose foto fatte dalla sonda Voyager 1 che ritraggono rispettivamente il sistema solare e la Terra. Nella foto ripresa dalla sonda a sei miliardi di chilometri oltre l'orbita di Plutone, la Terra viene mostrata come solo un \"pallido punto azzurro\".\nAltre attivit\u00e0.\nDivulgazione scientifica e attivit\u00e0 letteraria.\nSagan era dotato di uno spiccato talento per la divulgazione, che utilizzava al servizio della scienza e dei progetti da lui sostenuti.\nL'abilit\u00e0 di Sagan nel trasmettere le sue idee permise a molti di comprendere meglio il cosmo - allo stesso tempo enfatizzando il valore e l'importanza dell'uomo e la relativa insignificanza della Terra in confronto all'universo. Tra il 1978 e il 1980, con la collaborazione della moglie Ann Druyan e di Steven Soter, scrisse, produsse e present\u00f2 \"Cosmo\" (\"Cosmos\"), un popolare documentario televisivo in tredici puntate della PBS.\n\"Cosmo\" copriva un vasto insieme di argomenti scientifici che vanno dall'origine della vita alla prospettiva del nostro posto nell'Universo. La serie venne messa in onda la prima volta dalla PBS nel 1980, vincendo un Emmy e un Peabody Award. Da allora \u00e8 stata trasmessa in pi\u00f9 di 60 paesi e vista da oltre 500 milioni di persone, il che ne fa il pi\u00f9 visto programma della storia della PBS.\nSagan scrisse inoltre diversi libri di divulgazione scientifica, come \"Cosmos\" che espande e approfondisce alcuni temi dell'omonima serie TV e che divenne il pi\u00f9 venduto libro di divulgazione scientifica mai pubblicato in inglese;\n\"\", che vinse un Premio Pulitzer; e \"Il romanzo della scienza. Il cervello di Paul Broca e altre storie\". Sagan scrisse inoltre il romanzo di fantascienza \"Contact\", in cui si immagina che venga ricevuto un messaggio alieno proveniente dalla stella Vega, e che questo induca un progetto internazionale per costruire il sistema di trasporto descritto nel messaggio. Sagan non visse tuttavia fino a vedere nel 1997 la trasposizione cinematografica del suo romanzo (diretto da Robert Zemeckis con Jodie Foster come protagonista), che vinse il Premio Hugo nel 1998 nella categoria per la migliore rappresentazione drammatica.\nNel 1994 scrisse un seguito di \"Cosmos\", \"Pale Blue Dot: A Vision of the Human Future in Space\", che nel 1995 venne segnalato come eccellente dal \"New York Times\", Sagan scrisse inoltre un'introduzione per il bestseller di Stephen Hawking \"Dal big bang ai buchi neri. Breve storia del tempo\", Sagan era noto, oltre che per le sue opere di divulgazione scientifica, per i suoi sforzi per migliorare la comprensione della scienza tra il grande pubblico, e per la sua posizione in favore dello scetticismo scientifico e contro le pseudoscienze. Un'opera epistemologica e divulgativa di Sagan \u00e8 il saggio \"Il mondo infestato dai demoni - La scienza e il nuovo oscurantismo\",\nPer segnare il decimo anniversario della morte di Sagan, David Morrison, un ex studente di Sagan, nello \"Skeptical Inquirer\" ricord\u00f2 \"l'immenso contributo di Sagan allo studio dei pianeti, la divulgazione scientifica e il movimento scettico\".\nNei suoi ultimi anni Sagan propugn\u00f2 la creazione di un'organizzazione per la ricerca di oggetti vicino alla Terra (NEO, asteroidi, comete, e altri oggetti simili) che potrebbero colpirla. Quando venne suggerita la creazione di potenti bombe nucleari che si sarebbero dovute impiegare per alterare l'orbita di oggetti NEO in rotta di collisione con la Terra per evitare l'impatto, Sagan propose il cosiddetto \"Dilemma della Deflessione\": se noi creiamo la capacit\u00e0 di deflettere un asteroide lontano dalla Terra, allora creiamo anche la capacit\u00e0 di deflettere un asteroide verso la Terra - fornendo a eventuali malintenzionati un vero ordigno dell'apocalisse..\nPacifismo antinucleare.\nDa giovane partecip\u00f2 a uno studio, il Project A119, per l'utilizzo di un'arma nucleare sulla Luna.\nLa profonda preoccupazione di Sagan relativamente alla potenziale distruzione della civilt\u00e0 umana in un olocausto nucleare lo port\u00f2 negli anni ottanta a diventare pi\u00f9 attivo politicamente, soprattutto nell'opporsi all'intensificarsi della corsa alle armi nucleari sotto il presidente Ronald Reagan.\nAl culmine della guerra fredda Sagan fu coinvolto negli sforzi per informare il pubblico circa gli effetti di un conflitto nucleare quando un modello matematico del clima sugger\u00ec che un ampio scambio nucleare avrebbe potuto rovinare il delicato equilibrio su cui si basa la vita sulla Terra (vedi inverno nucleare).\nNel marzo 1983, Reagan annunci\u00f2 un progetto multimiliardario di difesa contro un eventuale attacco nucleare sovietico, la Strategic Defense Initiative, presto soprannominato il programma \"Guerre stellari\". Sagan si schier\u00f2 contro tale progetto, argomentando che era tecnicamente impossibile sviluppare un sistema dotato della precisione richiesta, inutile nonostante l'alto costo perch\u00e9 facilmente superabile con contromisure poco costose, e concludendo che l'eventuale costruzione di un tale sistema di difesa avrebbe seriamente destabilizzato l'equilibrio nucleare tra Stati Uniti e Unione Sovietica, rendendo ulteriori progressi verso il disarmo nucleare impossibili.\nAgnosticismo.\nSagan era notoriamente uno scettico in materia di religione. Famoso un suo articolo, dal titolo \"C'\u00e8 un drago nel mio garage\", in cui mette in guardia contro i facili finalismi e la pretesa di voler credere in certe cose solo perch\u00e9 la loro non esistenza non \u00e8 dimostrabile; spiega attraverso la storia di un uomo che sostiene di avere un animale mitologico nel garage ma che non lascia alcuna traccia reale per essere percepito che, con simili premesse, si potrebbe sostenere l'esistenza di qualunque cosa. Sagan ribadisce pertanto che l'onere della prova sta a chi asserisce l'esistenza di qualcosa, non a chi la nega (il problema venne gi\u00e0 affrontato da Bertrand Russell nella sua famosa storia della teiera di Russell), ragionamento basato sul concetto popperiano di falsificabilit\u00e0 di una teoria (scientifica, di solito).\nSagan scrisse frequentemente riguardo alla religione e il rapporto che essa ha con la scienza, esprimendo il proprio scetticismo riguardo al comune concetto di Dio:\nNonostante il suo scetticismo nei riguardi della religione, Sagan ha sempre negato di essere ateo, affermando che\nSagan si definiva \"agnostico\".\nSagan e l'ufologia.\nSagan aveva qualche interesse circa i rapporti sugli UFO almeno dal 1964, quando ebbe diverse discussioni sul soggetto con Jacques Vall\u00e9e. Bench\u00e9 piuttosto scettico relativamente a qualsiasi \"straordinaria\" risposta alla questione UFO, Sagan pensava che gli scienziati avrebbero dovuto studiare tale \"fenomeno\", non fosse altro che per il diffuso interesse che destava nel pubblico.\nStuart Appelle, studioso del fenomeno UFO e dei rapimenti alieni, osserva che Sagan \"scrisse frequentemente su quelli che lui considerava errori logici ed empirici della questione UFO e dei rapimenti alieni. Sagan rifiutava una spiegazione extraterrestre al fenomeno UFO, ma sentiva che esistevano benefici sia empirici sia pedagogici derivanti da uno studio circa gli UFO, e che quindi il soggetto era un legittimo argomento di studio.\"\nNel 1966 Sagan divenne membro della Commissione Ad Hoc per la Revisione del Progetto Blue Book, il progetto di indagine sugli UFO della U.S. Air Force. La Commissione concluse che il Progetto Blue Book era carente come studio scientifico e raccomand\u00f2 l'istituzione di un progetto di ricerca universitario per sottoporre il fenomeno UFO a un'accurata analisi scientifica. Il risultato fu l'istituzione della Commissione Condon (1966\u20131968), guidata dal fisico nucleare Edward Condon, che nel suo rapporto finale concluse formalmente che gli UFO, al di l\u00e0 di ci\u00f2 che potevano effettivamente essere, non costituivano una minaccia alla sicurezza nazionale.\nIl sociologo americano Ron Westrum scrisse che \"L'apice del trattamento della questione UFO da parte di Sagan fu il simposio dell'AAAS del 1969. I partecipanti offrirono un ampio spettro di opinioni sul soggetto, includendo non solo fautori degli UFO quali James McDonald e J. Allen Hynek ma anche scettici quali gli astronomi William Hartmann e Donald Menzel. La lista degli oratori era equilibrata, e questo simposio ebbe luogo proprio per merito di Sagan, nonostante la pressione contraria esercitata da Edward Condon\". Con il fisico Thornton Page, Sagan pubblic\u00f2 i testi delle conferenze fatte al simposio, e dei dibattiti a esse seguenti, nel 1972 col titolo \"UFOs: A Scientific Debate\". Alcuni dei molti libri di Sagan (come anche un episodio di \"Cosmos\") esaminano la questione degli UFO, che Sagan affermava avere anche aspetti religiosi per parte del pubblico.\nPi\u00f9 volte nei suoi scritti Sagan ha argomentato che la possibilit\u00e0 che un'astronave extraterrestre visiti la Terra \u00e8 infinitamente piccola. Comunque Sagan credeva plausibile l'ipotesi che preoccupazioni dovute alla guerra fredda potessero avere contribuito a spingere vari governi a ingannare i propri cittadini riguardo agli UFO, e che \"alcuni rapporti e analisi sugli UFO, e forse voluminosi incartamenti, siano stati resi non consultabili al pubblico che paga i conti ... \u00e8 tempo che questi incartamenti siano declassificati e resi disponibili a tutti.\" Sagan mise anche in guardia dal giungere a conclusioni azzardate circa la soppressione di dati sugli UFO e sottoline\u00f2 che non c'era nessuna forte evidenza che gli alieni abbiano mai visitato la Terra, n\u00e9 oggi n\u00e9 tempo addietro.\nProgetto SETI.\nSagan fu tra i fondatori del progetto \"SETI\", acronimo di Search for Extra-Terrestrial Intelligence (Ricerca di intelligenza extraterrestre), un progetto dedicato alla ricerca della vita, e della vita intelligente in particolare, nel cosmo tramite esperimenti radio e ottici.\nSagan credeva che dall'equazione di Drake si potesse supporre l'esistenza di numerose civilt\u00e0 extraterrestri; la mancanza di indizi che confermassero tale supposizione (vedi paradosso di Fermi) veniva interpretata da Sagan come dovuta al termine L dell'equazione, il tempo che intercorre tra quando una civilt\u00e0 inizia a produrre radioonde, diviene cio\u00e8 \"visibile\", a quando muore, suggerendo che le civilt\u00e0 tecnologiche tendono ad autodistruggersi piuttosto velocemente (quali possibili cause: inquinamento, guerra nucleare, sovrappopolazione).\nQueste considerazioni lo portarono a impegnarsi per diffondere tra il grande pubblico la consapevolezza e il pericolo dei mezzi e comportamenti tramite i quali la specie umana potrebbe autodistruggersi, nella speranza di riuscire a evitare un tale infausto destino.\nIl SETI si occupa anche dell'invio nello spazio di messaggi diretti a eventuali civilt\u00e0 extraterrestri come il famoso messaggio di Arecibo. Proprio questo tentativo di ricerca di vita extraterrestre gli attir\u00f2 varie critiche, di cui una delle pi\u00f9 note fu quella dello psicologo Jack Catran.\nEredit\u00e0.\nDopo la morte di Sagan ci sono state diverse dediche e continuazioni del suo lavoro.\nIl film del 1997 \"Contact\", basato sull'omonimo romanzo di Sagan e finito dopo la sua morte, termina con la dedica \"For Carl\".\nNick Sagan, uno dei figli di Carl Sagan, ha scritto diversi episodi dell'universo di \"Star Trek\", Nell'episodio della serie \"\" sono mostrati i resti del rover Sojourner, parte della missione Mars Pathfinder, con una targa riportante una citazione da Sagan: \"Qualsiasi sia la ragione per cui sei su Marte, sono felice che tu ci sia, e mi piacerebbe essere l\u00ec con te.\"\nSteve Squyres, uno studente di Sagan, guid\u00f2 il gruppo che fece atterrare sulla superficie marziana i rover Spirit e Opportunity nel 2004.\nNel 2014 il format di \"Cosmo\" viene ripreso ed esce \"\", condotto da Neil deGrasse Tyson, uno degli allievi di Sagan, che viene spesso ricordato negli episodi e a cui la serie \u00e8 dedicata.\nNel 2015 la band symphonic metal Nightwish pubblica la canzone Sagan (B-side del singolo \"\u00c9lan\") come omaggio a Carl Sagan.\nIl DVD sulla sonda Phoenix.\nL'associazione Planetary Society fondata da Sagan ha composto un DVD che \u00e8 stato agganciato sul lander Phoenix, atterrato su Marte nel 2008, contenente una collezione multimediale di letteratura e di arte che riguarda il pianeta rosso chiamata \"Visions from Mars\". Tra le opere sono stati inclusi il testo de \"La Guerra dei Mondi\" di H.G. Wells (e la famigerata trasmissione radio di Orson Welles), \"Mars as the Abode of Life\" di Percival Lowell con una mappa dei canali di Marte, le \"Cronache marziane\" di Ray Bradbury e \"Green Mars\" di Kim Stanley Robinson. Sono anche presenti dei messaggi destinati ai futuri visitatori marziani, tra cui quelli scritti da Sagan stesso e Arthur C. Clarke. Nell'autunno 2006, la Planetary Society ha anche raccolto circa 250\u00a0000 nomi inviati attraverso internet. Il DVD \u00e8 costituito di un particolare materiale che \u00e8 stato pensato per resistere alle condizioni climatiche di Marte, in modo da conservare per centinaia (e forse migliaia) di anni i dati.\nRiconoscimenti.\nGli sono stati intitolati vari premi:\nGli \u00e8 stato dedicato un asteroide, 2709 Sagan e un cratere da impatto di 95\u00a0km di diametro situato nei pressi dell'equatore marziano porta il suo nome (su Marte i grandi crateri da impatto ricevono spesso nomi di scienziati o artisti scomparsi che si sono particolarmente interessati al pianeta).\nIl lander della Mars Pathfinder \u00e8 stato rinominato in suo onore Carl Sagan Memorial Station.\nNel 2015 la band symphonic metal finlandese Nightwish ha composto una canzone dal titolo \"Sagan\" in onore di Carl Sagan."}
{"id": "23857", "revid": "1739253", "url": "https://it.wikipedia.org/wiki?curid=23857", "title": "Materia esotica", "text": "La materia esotica \u00e8 materia composta prevalentemente da particelle \"effimere\", ovvero che decadono dopo poco tempo dalla loro produzione. Studiate attraverso i raggi cosmici, possono anche essere prodotte in laboratorio (ad esempio negli esperimenti condotti negli acceleratori). Sono composte principalmente da muoni, tau e dai tre tipi di neutrini e tutta una serie di \"particelle strane\", ovvero particelle composte da quark di tipo \"strange\", \"charm\", \"bottom\", \"top\".\nCon l'aggettivo \"esotico\" si indicano in fisica spesso anche particelle, campi o pi\u00f9 in generale condizioni e oggetti che non sono previste dalla teoria comunemente accettata nel campo della fisica a cui si fa riferimento, e richiederebbero una modificazione di essa. Il termine in genere non viene utilizzato in modo univoco.\nIl 4 ottobre 2016, David Thouless, Duncan Haldane e Michael Kosterlitz, vincono il Premio Nobel per la Fisica in quanto \"hanno contribuito a comprendere i comportamenti esotici della materia\"."}
{"id": "23858", "revid": "1543377", "url": "https://it.wikipedia.org/wiki?curid=23858", "title": "Donna che si pettina", "text": "Donna che si pettina (\"Femme se coiffant\") \u00e8 un pastello su carta grigia applicata a cartone di Edgar Degas, di 82x57\u00a0cm, conservato nel Mus\u00e9e d'Orsay di Parigi, e dipinto tra il 1887 ed il 1890.\nStoria.\nNegli anni 1890 Degas \u00e8 colpito da un serio problema agli occhi, per cui decide di dedicarsi spesso ai pastelli, tecnica veloce che gli evitava di affaticare la vista: cos\u00ec negli ultimi vent'anni della sua vita la sua produzione di nudi alla toeletta si compone di almeno 300 disegni fra i quali \"La tinozza\" del 1886 e \"La pettinatrice\" del 1896. Inoltre il pittore, a differenza degli altri impressionisti, non amava molto dipingere \"\u201cen plein air\u201d\" (all'aperto), ma preferiva raffigurare i suoi nudi nell'intimit\u00e0, descrivendone i gesti quotidiani. La volont\u00e0 dell'autore era di rappresentare le donne non nella loro bellezza idealizzata, ma nella vita intima quotidiana.\nDescrizione.\nQuest'opera \u00e8 un capolavoro per l'invenzione del taglio e la resa coloristica. Il quadro ritrae una donna mentre si pettina: la prospettiva \u00e8 dal basso verso l'alto, ed il corpo femminile \u00e8 in parte nascosto dalla lunga chioma rossiccia e dall'asciugamano attorno alla vita. La donna \u00e8 rappresentata in un curioso atteggiamento, che la fa assomigliare ad un violinista: il pettine nella mano destra sembra l'archetto di un violino, e la mano sinistra sembra tesa ad ascoltare meglio le note suonate. Capigliatura e gesto occupano il primo piano e caratterizzano la composizione, mentre l'artista cancella il viso della donna, girato e confuso nell'ombra. La figura \u00e8 resa in modo sintetico: la linea, elemento fondamentale nella pittura di Degas, si spande per far s\u00ec che il colore varchi i suoi limiti senza che l'immagine perda consistenza, mentre la luce, che proviene da destra, colpisce il braccio piegato in alto e si condensa nel drappo bianco girato intorno ai fianchi."}
{"id": "23860", "revid": "12290", "url": "https://it.wikipedia.org/wiki?curid=23860", "title": "Le d\u00e9jeuner des canotiers", "text": ""}
{"id": "23864", "revid": "21880", "url": "https://it.wikipedia.org/wiki?curid=23864", "title": "Eudromia elegans albida", "text": ""}
{"id": "23865", "revid": "21880", "url": "https://it.wikipedia.org/wiki?curid=23865", "title": "Eudromia elegans devia", "text": ""}
{"id": "23867", "revid": "21880", "url": "https://it.wikipedia.org/wiki?curid=23867", "title": "Eudromia elegans intermedia", "text": ""}
{"id": "23868", "revid": "21880", "url": "https://it.wikipedia.org/wiki?curid=23868", "title": "Eudromia elegans magnistriata", "text": ""}
{"id": "23870", "revid": "21880", "url": "https://it.wikipedia.org/wiki?curid=23870", "title": "Eudromia elegans numida", "text": ""}
{"id": "23871", "revid": "21880", "url": "https://it.wikipedia.org/wiki?curid=23871", "title": "Eudromia elegans patagonica", "text": ""}
{"id": "23873", "revid": "21880", "url": "https://it.wikipedia.org/wiki?curid=23873", "title": "Eudromia elegans wetmorei", "text": ""}
{"id": "23882", "revid": "1610933", "url": "https://it.wikipedia.org/wiki?curid=23882", "title": "Tinamo del Chaco", "text": ""}
{"id": "23885", "revid": "196390", "url": "https://it.wikipedia.org/wiki?curid=23885", "title": "Nus masculins", "text": ""}
{"id": "23887", "revid": "125662912", "url": "https://it.wikipedia.org/wiki?curid=23887", "title": "Costante Girardengo", "text": "Professionista dal 1912 al 1936, fu il primo \"Campionissimo\" nella storia del ciclismo italiano, vincendo due volte il Giro d'Italia (nel 1919 e 1923), sei volte la Milano-Sanremo (nel 1918, 1921, 1923, 1925, 1926 e 1928), tre volte il Giro di Lombardia, tre volte il Giro del Piemonte, cinque volte la Milano-Torino e altrettante il Giro dell'Emilia, detenendo inoltre anche il record di vittorie nei campionati italiani su strada con nove successi totali, ottenuti consecutivamente.\nCarriera.\nGli inizi e i primi anni da professionista.\nNativo di Novi Ligure, quarto dei sette figli di Carlo e Gaetana Girardengo, inizi\u00f2 a gareggiare nel ciclismo all'et\u00e0 di quattordici anni. Dopo aver lavorato per un certo periodo anche a Lecco e Sestri Levante, dal 1910 cominci\u00f2 a prestare servizio presso le officine ALFA a Tortona, e a percorrere quotidianamente 40-50\u00a0km in bicicletta tra andata e ritorno a casa. Tra il 1910 e il 1911 si afferm\u00f2 intanto in numerose gare per indipendenti: soprattutto nel 1911, anche grazie agli allenamenti con l'affermato Giovanni Cuniolo, ottenne, su 29 gare disputate, ben 22 vittorie, tra cui quella nella Coppa d'Inverno a Cant\u00f9.\nDivenne professionista nel maggio 1912, a soli diciannove anni, ingaggiato dalla formazione alessandrina Maino; nell'occasione fu costretto al \"salto\" tra i professionisti dall'Unione Velocipedistica Italiana, cui era stata segnalata una pubblicit\u00e0 con il suo nome su un giornale locale, in violazione ai regolamenti sul dilettantismo. In quel primo anno da \"pro\" ottenne per\u00f2 solo una vittoria, in Toscana, oltre ad alcuni piazzamenti, tra cui il terzo posto al Giro dell'Emilia e il nono posto al Giro di Lombardia, e a diversi incidenti e ritiri. Gi\u00e0 l'anno successivo, pur gareggiando perlopi\u00f9 come gregario di Carlo Oriani e Ugo Agostoni, conquist\u00f2 il primo dei suoi nove titoli italiani per professionisti su strada, imponendosi nella prova in linea con partenza ad Alessandria e arrivo a Spinetta Marengo. In quella stagione vinse anche una tappa del Giro d'Italia, in cui concluse al sesto posto della classifica finale, e due importanti gare di lunga distanza, la Gran Fondo a Milano e la Roma-Napoli-Roma, affermandosi da subito tra i migliori ciclisti italiani; fu invece urtato da Henri P\u00e9lissier e cadde nella volata finale del Giro di Lombardia, dovendo ritirarsi.\nNel 1914, oltre a un secondo titolo italiano per professionisti, si aggiudic\u00f2 la sua prima classica, la Milano-Torino, dedicata in quell'occasione a Paolo Magretti, ideatore della corsa appena scomparso, oltre alla tappa pi\u00f9 lunga mai disputata al Giro d'Italia, la Lucca-Roma di 430\u00a0km. In stagione partecip\u00f2 anche al suo primo Tour de France, correndo per la prima volta all'estero, ma senza andare oltre un quarto posto di giornata e ritirandosi dopo poche tappe; concluse inoltre secondo al Giro di Romagna e sesto al Giro di Lombardia. Nel 1915 pass\u00f2 a vestire la maglia della milanese Bianchi: durante l'anno vinse la Milano-Sanremo, venendo per\u00f2 squalificato per aver erroneamente tagliato il percorso a Porto Maurizio, e per la seconda volta la Milano-Torino.\nA fine 1915, con l'ingresso dell'Italia nella prima guerra mondiale, venne richiamato alle armi nel 5\u00ba Reggimento bersaglieri e inviato prima a Cairo Montenotte e poi a Savona, dovendo interrompere l'attivit\u00e0 agonistica. Nel 1916 fu impiegato come operaio in una fabbrica di Sestri Levante, e prese parte a sole due gare. Torn\u00f2 ad allenarsi con regolarit\u00e0 e a gareggiare nel 1917, stagione in cui si piazz\u00f2 secondo alla Milano-Sanremo e terzo al Giro dell'Emilia, e in cui stabil\u00ec, al velodromo Sempione di Milano, il record italiano dell'ora con 41,032\u00a0km. L'anno successivo vinse finalmente la Milano-Sanremo con 13 minuti netti di vantaggio sullo storico rivale Gaetano Belloni: a fine carriera le sue vittorie nella \"Classicissima\" saranno sei, un record battuto solamente cinquant'anni dopo da Eddy Merckx. Dopo aver vinto anche il Giro dell'Emilia (primo di cinque successi), nell'autunno 1918 fu costretto per due mesi a letto a causa di una polmonite da spagnola.\n1919-1925: le grandi vittorie.\nRitornato in forze, per il 1919 Girardengo fu messo sotto contratto dalla milanese Stucchi. In stagione riusc\u00ec a imporsi per la prima volta al Giro d'Italia: in quella corsa vinse sette tappe su dieci, fu \"leader\" della classifica generale dal primo all'ultimo giorno e nella graduatoria finale precedette di oltre 50 minuti Belloni. Durante l'anno conquist\u00f2 tra le altre anche la Roma-Trento-Trieste, la Milano-Torino, il Giro dell'Emilia, il Giro di Lombardia (il primo con passaggio sul Ghisallo) e il suo terzo campionato italiano, per la prima volta svoltosi come competizione multiprova e assegnato con una classifica a punti; concluse inoltre secondo, alle spalle di Angelo Gremo dopo aver forato sul Capo Berta, alla Milano-Sanremo. Proprio in seguito a queste sue continue vittorie (17 su 22 gare disputate in stagione, oltre al titolo nazionale a punti), il direttore della \"Gazzetta dello Sport\" Emilio Colombo coni\u00f2 in suo onore l'appellativo di \"Campionissimo\", epiteto che verr\u00e0 poi attribuito tre decenni dopo anche a Fausto Coppi.\nTra il 1920 e il 1922 Girardengo non riusc\u00ec a ripetersi al Giro d'Italia: in tutte e tre le edizioni fu infatti costretto al ritiro, nel 1920 e nel 1921 per cadute (rispettivamente sul Monte Ceneri e sulla salita di Rocca Pia in Abruzzo), mentre nel 1922 su decisione della sua nuova squadra, la Bianchi, che opt\u00f2 per un ritiro in blocco in segno di protesta contro la giuria della corsa. Al Giro vinse tuttavia le prime quattro tappe nell'edizione 1921 e una frazione, la seconda, l'anno dopo. Continu\u00f2 comunque a vincere il titolo italiano (sar\u00e0 campione ininterrottamente fino al 1925) e si aggiudic\u00f2 numerose prove in linea, tra cui la Milano-Torino nel 1920, la Milano-Sanremo nel 1921 in volata su Brunero, il Giro dell'Emilia nel 1921 e 1922 e il Giro di Lombardia nel 1921 e nel 1922. Fu anche terzo alla Milano-Sanremo 1920, preceduto da Belloni e P\u00e9lissier, mentre nella \"Classicissima\" 1922 ebbe un incidente con un addetto gara mentre si apprestava alla volata finale contro Brunero, dovendo accontentarsi del secondo posto.\nNel 1923, tornato alla Maino, fece sue la Milano-Sanremo per la terza volta (in volata), e la Milano-Torino per la quinta volta, record ancora ineguagliato. Ravviv\u00f2 quindi i fasti del 1919 vincendo ben otto tappe su dieci al Giro d'Italia e la classifica finale della corsa, con soli 37\" di margine su Giovanni Brunero. Nel dicembre di quell'anno fu anche protagonista di una sfida a P\u00e9lissier, al V\u00e9lodrome d'Hiver di Parigi, che lo vide trionfatore in tutte le specialit\u00e0 (velocit\u00e0, inseguimento, tandem). Nel 1924 si impose tra le altre al Giro del Piemonte, al Giro di Toscana e nel prestigioso Grand Prix Wolber in Francia, in volata su P\u00e9lissier e F\u00e9lix Sellier; alla Milano-Sanremo concluse invece terzo in volata, mentre al Giro di Lombardia chiuse secondo, anticipato nettamente da Brunero. Non partecip\u00f2 invece al Giro d'Italia, disertato quell'anno dalle case costruttrici e dai principali campioni per disaccordi con gli organizzatori.\nIl 1925 vide la stella di Girardengo risplendere ancora: ingaggiato dalla Wolsit (sottomarca della Legnano), vinse per la nona volta il titolo italiano, primeggi\u00f2 per la quarta volta alla Milano-Sanremo (in volata su Brunero) e giunse al secondo posto, dietro all'astro nascente Alfredo Binda, di nove anni pi\u00f9 giovane, al Giro d'Italia; in quel Giro ottenne comunque sei vittorie di tappa su dodici, dimostrando di essere in grado di compiere grandi imprese anche all'et\u00e0 di trentadue anni. In stagione fu anche settimo alla Parigi-Roubaix, danneggiato in volata dai fratelli P\u00e9lissier, vincitore per la quinta e ultima volta al Giro dell'Emilia, e infine secondo al Giro di Lombardia, anticipato da Binda dopo un lungo duello (sar\u00e0 poi squalificato per non aver firmato il foglio di controllo a Grantola).\n1926-1936: l'infortunio, il declino e gli ultimi anni.\nNel 1926 colse la quinta vittoria alla Milano-Sanremo, con un vantaggio di quasi sette minuti sul secondo Nello Ciaccheri dopo aver attaccato sui Piani d'Invrea, mentre al Giro d'Italia, dopo aver fatto sue due frazioni (portando a trenta il bottino di successi parziali nella corsa), fu costretto al ritiro per problemi a un ginocchio mentre era in testa alla classifica. In stagione vinse anche il Giro di Romagna e il Giro del Veneto; a causa di una caduta su pista in Toscana il 10 settembre, che gli caus\u00f2 un grave infortunio al polso, dovette per\u00f2 saltare le ultime corse dell'anno, cedendo cos\u00ec per la prima volta il titolo italiano della strada ad Alfredo Binda. L'infortunio lo tenne lontano dalle corse fino al luglio 1927, quando rientr\u00f2 in gara per disputare la prima storica edizione dei campionati del mondo per professionisti al N\u00fcrburgring in Germania: in quell'occasione, pur dovendosi arrendere ancora una volta a Binda, che lo stacc\u00f2 al penultimo giro della prova, ottenne comunque il secondo posto. In stagione ottenne una sola vittoria, alla Sei giorni di Milano su pista, in coppia proprio con Binda.\nNel 1928, tornato a vestire i colori della Maino, la squadra che lo aveva lanciato quindici anni prima, riusc\u00ec nell'impresa di vincere per la sesta volta, all'et\u00e0 di 35 anni, la Milano-Sanremo, battendo in volata il campione del mondo Binda dopo una lunga serie di attacchi e contrattacchi. In maglia azzurra prese poi parte alla seconda edizione dei campionati del mondo, a Budapest: qui Binda e \"Gira\" compromisero la propria gara controllandosi a vicenda, e infine ritirandosi insieme quando le sorti erano gi\u00e0 compromesse. Per la condotta tenuta, giudicata da \u00abpessimi combattenti e cattivi italiani\u00bb, la Federazione italiana squalific\u00f2 entrambi per sei mesi, pena poi ridotta a 30 giorni da presidente del CONI Augusto Turati.\nNegli ultimi anni di carriera ottenne pochi risultati, ricoprendo il ruolo di direttore sportivo alla Maino e gareggiando perlopi\u00f9 su pista; fu inoltre compagno di squadra e consigliere del pi\u00f9 giovane Learco Guerra, passato al professionismo nel 1928 proprio in Maino. Nel 1930 concluse quinto in volata alla Milano-Sanremo, e due anni dopo si schier\u00f2 al via del Giro d'Italia arrivando secondo nella prima tappa a Vicenza, alle spalle proprio di Guerra. Nel 1933 corse a quarant'anni la sua ultima Milano-Sanremo, chiusa in undicesima piazza. Nel 1935 partecip\u00f2 ancora al Giro d'Italia e ottenne l'ultima vittoria della carriera, in una frazione del Giro delle Quattro Province al Motovelodromo Appio di Roma.\nSi ritir\u00f2 dall'attivit\u00e0 professionistica nel maggio 1936, dopo un'ultima presenza al Giro d'Italia (vinto poi da Gino Bartali, di ventuno anni pi\u00f9 giovane). Nella sua lunga carriera, durata 24 anni, vinse 131 corse su strada (su 289 disputate) e 965 su pista.\nDopo il ritiro.\nAbbandonata la carriera ciclistica, dal 1937 Girardengo divenne il primo commissario tecnico della Nazionale di ciclismo: in questa veste guid\u00f2 Gino Bartali al successo nel Tour de France 1938. Dopo la Seconda guerra mondiale diede il proprio nome a una fabbrica di biciclette ad Alessandria, la Girardengo, che per alcuni anni produsse anche motocicli leggeri; il marchio patrocin\u00f2 anche una squadra ciclistica professionistica, che ebbe tra le sue file tra gli altri Rik Van Steenbergen e in cui Girardengo stesso svolse il ruolo di direttore sportivo.\nMor\u00ec il 9 febbraio 1978. Le sue spoglie riposano nella tomba di famiglia nel cimitero di Cassano Spinola, accanto alla moglie Agostina Priano (sposata nel 1914), i figli Ettore e Costante Luciano e le rispettive mogli.\nNei media.\nOltre che per la bicicletta, Girardengo fece parlare per la sua presunta amicizia con un noto bandito italiano del tempo, Sante Pollastri, novese, che era anche un grande tifoso del campione. Ricercato dalla polizia, Pollastri era sempre riuscito a sfuggire alla cattura ed era infine espatriato rifugiandosi a Parigi, dove aveva incontrato Girardengo in occasione di una Sei giorni. Il colloquio tra Pollastri e Girardengo fu anche oggetto di una testimonianza che il Campionissimo rilasci\u00f2 nel processo contro il bandito dopo la cattura e l'estradizione. L'episodio ispir\u00f2 anche una canzone, \"Il bandito e il campione\", scritta da Luigi Grechi e portata al successo dal fratello Francesco De Gregori, la miniserie televisiva Rai \"La leggenda del bandito e del campione\" (nella quale Girardengo fu interpretato da Simone Gandolfo) e il libro di Marco Ventura \"Il Campione e il bandito\", ed. Il Saggiatore 2006.\nNel 1919 comparve nel film cinematografico \"Sansone e la ladra di atleti\", diretto da Amedeo Mustacchi, primo film a soggetto sportivo nella storia del cinema italiano."}
{"id": "23888", "revid": "399", "url": "https://it.wikipedia.org/wiki?curid=23888", "title": "Arte barocca", "text": "Barocco \u00e8 il termine utilizzato dagli storici dell'arte per indicare lo stile artistico e architettonico dominante del XVII secolo. Lo stile barocco ha fondamenti negli ultimi anni del XVI secolo, ma nasce a Roma intorno al terzo decennio del Seicento.\nOrigini e significato del termine.\nIl termine portoghese \"barr\u00f4co\" o spagnolo \"barrueco\" indicava la perla irregolare (in italiano scaramazza), e fu usato con riferimento all'arte per la prima volta alla fine del XVII secolo nel Dizionario dell'Acad\u00e9mie fran\u00e7aise e nel secolo successivo nel \"Dictionnaire de Trevoux\" designando, con una sfumatura negativa, tutto ci\u00f2 che \u00e8 \"irregolare, contorto, grottesco e bizzarro\". In questo senso l'arte barocca era ed \u00e8 considerata uno stile \"anticlassico\" per eccellenza, dove all'adesione delle rigide regole degli stili si and\u00f2 sostituendo il capriccio dell'artista.\nQuesto giudizio negativo intrinseco, molto ben radicato sia durante il neoclassicismo, sia durante il successivo gusto romantico che prediligeva il Medioevo e il Rinascimento, sebbene sia stato decisamente superato nel campo degli studi storico-artistici, non si pu\u00f2 dire ancora completamente dissolto da parte del pubblico generale. In ogni caso oggi si tende a sottolineare il virtuosismo della produzione artistica barocca, la sua teatralit\u00e0, il coinvolgimento attivo dello spettatore, la straordinaria ricchezza di forme e colori. \nDescrizione.\nIl \"barocco\" non pu\u00f2 essere ridotto, come pure talora si sostiene, a mero stile dell'arte della Controriforma. Vanno soprattutto evitate valutazioni unidirezionali, dato che l'arte barocca contiene al suo interno tendenze molto variegate e talvolta contrastanti. Il barocco diviene in brevissimo tempo, grazie alla sua esuberanza, alla sua teatralit\u00e0, ai suoi grandiosi effetti e alla magniloquenza profusa su ogni superficie e con ogni materiale, lo stile tanto della Chiesa cattolica che delle monarchie europee, tese verso un assolutismo che ha bisogno di esprimere il proprio potere con tutto il fasto possibile. Ci\u00f2 premesso, l'influsso della Controriforma sulla nascita e lo sviluppo dell'arte e della cultura barocca \u00e8 acquisizione critica pressoch\u00e9 universale. \nCome era gi\u00e0 successo nell'epoca del Gotico internazionale, uno stile solo informa quasi tutta l'Europa ed esso diviene la lingua con cui la classe dirigente riscrive la propria storia passata (come nel caso delle grandi famiglie genovesi), e traccia le linee per le future, possibili, vittorie. A Roma il rinnovamento del centro urbano fu per il papato di Urbano VIII prima, di Alessandro VII poi, un'espressione di prestigio: Roma diviene cos\u00ec la prima citt\u00e0 che nella sua struttura urbanistica rispecchia il proprio ruolo politico di principale capitale europea. La piazza, un elemento architettonico che gi\u00e0 era stato ripensato in chiave monumentale nel XVI secolo da Michelangelo Buonarroti (con la formidabile risistemazione della piazza del Campidoglio), diviene ora la chiave di ogni rinnovamento.\nSan Pietro in Vaticano con i completamenti berniniani della piazza, piazza Navona con la chiesa di Borromini e la fontana del Bernini, piazza del Popolo con le sue tre vie (Ripetta, Lata, del Babbuino) e il suo obelisco, diventano i prototipi della nuova idea di citt\u00e0 che si irradier\u00e0 da qui a tutte le grandi capitali europee.\nLe inquietudini esistenziali del Seicento si tradussero in mobilit\u00e0 e instabilit\u00e0: linee curve, serpentine, spirali, torsioni, dominarono la scultura e l'architettura del tempo, cos\u00ec come le ardite metafore della lirica contraddistinsero la letteratura dell'epoca. Furono privilegiati la \"monumentalit\u00e0\", gli \"effetti drammatici\" e i \"contrasti di luce\". In particolare fu ricercato l\"illusionismo\", un effetto di inganno che traducesse in arte la perdita di certezze dominante nell'epoca. L'illusionismo, cio\u00e8 la sovrapposizione tra realt\u00e0, rappresentazione e finzione, si manifest\u00f2 in pittura con prospettive impossibili e giochi di specchi che rendevano un'immagine deformata della realt\u00e0.\nArchitettura barocca.\nIn architettura, dove le necessit\u00e0 costruttive sono prioritarie rispetto a quelle espressive, il gusto barocco si manifesta con la monumentalit\u00e0 delle costruzioni. \nGli artisti, sensibili alle nuove epoche, non erano pi\u00f9 soddisfatti dalla perfezione dei modelli classici. Da qui il superamento delle figure lineari e perfette e la predilezione per forme pi\u00f9 complesse ed elaborate. Il barocco viene definito da Heinrich W\u00f6lfflin (1888) come quel periodo in cui il cerchio lascia il posto all'ovale, modificando l'equilibrio compositivo e generando pi\u00f9 vividi effetti pittorici. \nL'architettura barocca sviluppa alcune tendenze gi\u00e0 evidenti nel Manierismo del XVI secolo, il quale a sua volta aveva infranto il rigore formale del Rinascimento. Se gli architetti manieristi alterano l'impaginazione rigorosa delle facciate rinascimentali aggiungendovi temi e decorazioni caratterizzati da un raffinato e oscuro intellettualismo, senza modificare la logica planimetrica e strutturale delle facciate negli edifici, gli architetti barocchi modificano quell'architettura sia nelle piante, sia nelle partiture di facciata, in funzione di una concezione spaziale nuova. Le facciate delle chiese non costituiscono pi\u00f9 la terminazione logica della sezione interna, ma divengono un organismo plastico che segna il paesaggio dallo spazio interno alla scena urbana.\nLa forma usata principalmente \u00e8 la linea curva; tutto doveva prendere andamenti sinuosi, persino le gambe di una sedia o di un tavolo. Le curve non dovevano essere semplici ma complesse come ellissi, spirali o curve a costruzione policentrica. \u00c8 il forte senso della teatralit\u00e0 di quel periodo che spinge l'artista all'esuberanza decorativa, all'effetto sorpresa e al dramma espressivo. Le statue diventano dramma, rappresentazione, messa in scena che coinvolge il pubblico.\nTra i principali architetti di questo periodo si ricordano il geniale Gian Lorenzo Bernini e la sua controparte lombarda-milanese Francesco Borromini, Pietro da Cortona, Carlo Maderno con la sua discussa sistemazione della facciata della Basilica vaticana, Carlo Rainaldi, Baldassare Longhena a Venezia, Guarino Guarini a Torino, Bartolomeo Bianco a Genova, Cosimo Fanzago a Napoli, il protagonista del barocco milanese Francesco Maria Richini, Rosario Gagliardi e Vincenzo Sinatra in Sicilia.\nFuori dall'Italia il Barocco fu ripreso attraverso forme derivanti dal Rinascimento e dall'architettura antica. In Francia sono da segnalare le opere di Salomon de Brosse, Fran\u00e7ois Mansart, Jules Hardouin Mansart, Jacques Lemercier e Louis Le Vau; in Inghilterra, dove nel Seicento ebbe intensa fortuna l'architettura di Andrea Palladio, il principale esponente del Classicismo barocco fu Christopher Wren, mentre nell'Europa Centrale numerosi architetti italiani e svizzeri gettarono le premesse per l'affermazione dell'architettura tardobarocca.\nSviluppo territoriale.\nSpagna e suoi domini.\nDa massima potenza mondiale, la Spagna nel corso del XVII solc\u00f2 un lento processo di declino, che la vide costretta a rinunciare ad alcuni suoi possedimenti (come i Paesi Bassi, nel 1648) e a ritirare qualsiasi pretesa di influenza in Francia (pace di Vervins, 1698). Se da un lato le ricche colonie dell'America centrale e meridionale continuavano ad essere sfruttate proficuamente, dall'altro i possedimenti europei (a partire dall'Italia meridionale, lo Stato di Milano e lo Stato dei Presidi) vivevano una recessione economica che causava miseria, moti di ribellione e consecutive repressioni. Nonostante la situazione non facile il Seicento rappresent\u00f2 il Siglo de Oro dell'arte spagnola.\nLa sede della corte reale Madrid richiamava i migliori artisti di tutto il regno, seconda come polo attrattivo in Europa alla sola Roma. Il gusto dei sovrani si confaceva alla Controriforma, all'insegna di un'esuberante devozione religiosa. Vi convergerono Rubens, El Greco, Luca Giordano, Pompeo Leoni, ma oltre agli stranieri spiccarono gli artisti locali, che diedero vita a una stagione di irripetibile vitalit\u00e0: Diego Vel\u00e1zquez, Francisco de Zurbar\u00e1n, Bartolom\u00e9 Esteban Murillo.\nL'architettura sposava lo stile plateresco, dalla ricca ornamentazione ispirata agli argentieri (\"plata\" significa argento in spagnolo) che divenne via via pi\u00f9 esuberante nel corso del secolo. \nTra gli altri centri iberici spiccarono Siviglia (capitale marittima della Spagna), dove attecch\u00ec precocemente il naturalismo, e Toledo, dove lavor\u00f2 a lungo El Greco. \nLombardia.\nA Milano, sebbene i governatori spagnoli si disinteressassero della crescita culturale e artistica, si svilupp\u00f2 dalla fine del Cinquecento un vivace dibattito, alimentato dalle figure degli arcivescovi Carlo e Federico Borromeo (che fond\u00f2 in questi anni l'Accademia Ambrosiana), e dagli artisti da essi protetti, quali il Cerano, Daniele Crespi, il Morazzone e i Procaccini. Si tratt\u00f2 di un'arte improntata a una severa religiosit\u00e0, ma capace anche di slanci spettacolari in realizzazioni quali i Sacri Monti.\nRegno di Napoli.\nNapoli invece mantenne saldo il ruolo di guida artistica, favorita dall'accentramento del potere vicereale, che richiedeva alla nobilt\u00e0 la presenza nella capitale e favoriva la crescita demografica e la creazione di un vasto ceto di professionisti artistici. L'edilizia prosperava, sia con restauri di edifici esistenti, che con la realizzazione di nuovi, con la presenza di architetti come Cosimo Fanzago o Giovanni Antonio Dosio. In pittura fin dal 1606 il passaggio in citt\u00e0 di Caravaggio determin\u00f2 una decisa adesione al suo naturalismo, accentuato ancor pi\u00f9 che nel maestro, nelle opere di artisti quali Battistello Caracciolo, Mattia Preti, Jos\u00e9 de Ribera e Massimo Stanzione. A questa influenza si affianc\u00f2 precocemente anche l'esempio neoveneto e classicista di Guido Reni, Domenichino, Orazio Gentileschi e Nicolas Poussin.\nIn altri centri del regno l'influenza dell'architettura barocca spagnola produsse esuberanti declinazioni locali, come nel Salento e nella Val di Noto, spesso in risposta a pestilenze e terremoti.\nColonie del Nuovo Mondo.\nNelle colonie americane infine furono i vari ordini religiosi a importare dall'Europa le forme artistiche, che vennero adattate gradualmente alle esigenze locali. Nei maggiori centri (quali Citt\u00e0 del Messico, Puebla, Bogot\u00e0, Guadalajara, ecc.) si distinsero almeno tre fasi principali: una sobria plateresca, dal 1580 al 1630 circa, una \"salomonica\" (dal 1630 fino al 1710 circa) caratterizzata da un decorativismo assai deciso con ampio ricorso alle colonne elicoidali di ispirazione berniniana, e infine una nel corso del XVIII secolo caratterizzata dalla sporgenza della decorazione e da un ampio ricorso alla doratura. A Cuzco si svilupp\u00f2 una pittura di immagini devozionali, semplificate nel disegno ma caratterizzate da una ricca ornamentazione e dal ricorso a una brillante cromia.\nPaesi Bassi.\nLiberatisi dal dominio degli Asburgo, i Paesi Bassi si avviarono a diventare una delle pi\u00f9 importanti potenze commerciali d'Europa. Delle diciassette provincie, le sette del Nord basavano la loro economia su un'attivit\u00e0 mercantile assai sviluppata e abbracciavano la fede calvinista; quelle del Sud invece erano prevalentemente agricole e di fede cattolica. Le due zone andarono distinguendosi anche dal punto di vista artistico, col Sud legato a un'arte sacra tradizionale, e il Nord invece vide la nascita dei generi destinati alla borghesia: paesaggi, nature morte, interni domestici, scene moraleggianti, marine\nIl centro dominante divenne presto Amsterdam, come sede delle pi\u00f9 importanti attivit\u00e0 commerciali e industriali. Qui si ebbe una forte espansione urbanistica e un generale rinnovo architettonico, ispirato a un classicismo di ascendenza italiana, di cui fu il maggiore interprete Jacob van Campen, autore del municipio cittadino (1655) in un ornato stile barocco, mentre il suo successore Pieter Jansz. Post si espresse invece con uno stile pi\u00f9 sobrio, pi\u00f9 tipicamente olandese. Nella seconda met\u00e0 del Seicento si diffusero gli ideali di essenzialit\u00e0 decorativa, uniformit\u00e0 nei colori e nelle facciate. Tra i pittori dominarono la scena Rembrandt e i suoi seguaci (Jacob Adriaensz Backer, Ferdinand Bol, Govert Flinck, ecc.), autori di intense scene religiose per la devozione domestica e di ritratti dalla forte connotazione psicologica.\nA Delft, terza citt\u00e0 dei Paesi Bassi resa ricca tra l'altro dalla cospicua produzione ceramica, si svilupp\u00f2 una scuola attorno alla personalit\u00e0 di Carel Fabritius, con esiti ben diversi dal sofferto tizianismo di Rembrandt. Le misurate composizioni si basavano su una tavolozza prevalentemente chiara, con un interesse verso la resa spaziale di oggetti e ambienti. Si svilupp\u00f2 in questo contesto la pittura di intgerni di chiese disadorni, con esponenti quali Gerrit Houkgeest, Willem van der Vliet ed Emanuel de Witte. La figura pi\u00f9 celebre della scuola di Delft fu comunque Johannes Vermeer, creatore di delicati interni domestici, in cui il soggetto di genere spesso sottintendeva un'interpretazione in senso morale. \nA Haarlem oper\u00f2 Frans Hals, che indag\u00f2 a fondo le possibilit\u00e0 espressive e psicologiche del ritratto, soprattutto in una serie di ritratti di gruppo per le istituzioni locali. \nAnversa invece diventava il centro principale dei Paesi Bassi del Sud, con una vivace scena artistica ispirata ai principi della Controriforma. La necessit\u00e0 di ripristinare le decorazioni nelle chiese dopo i disordini religiosi del 1566, fece nascere una generazione di pittori assai a suo agio con la pittura monumentale, tra i quali spiccarono le figure di Pieter Paul Rubens e di Jacob Jordaens, autori anche di raffinate scene mitologiche, storiche e di ritratti per la corte. La pittura riscopriva l'allegoria politica, come decorazione per le sedi delle funzioni pubbliche, dai municipi alle sedi di corporazioni delle arti. Accanto a questa pittura monumentale, Anversa propose anche una ricca produzione di piccole scene inserite in lussureggianti paesaggi, dal gusto quasi miniaturistico, in cui spiccarono artisti quali Jan Brueghel il Vecchio e Frans Francken.\nUtrecht, potente vescovado, mantenne il ruolo di centro chiave per la produzione dell'arte religiosa. Aveva vissuto un notevole XVI secolo con la figura di Jan van Scorel, alla cui produzione tardomanierista guard\u00f2 Abraham Bloemaert. Ispirandosi anche a Bartholomaeus Spranger, a Federico Barocci, a Caravaggio e a Rubens, elabor\u00f2 un sofisticato stile \"arcadico\". A fianco di ci\u00f2 si radunarono a Utrecht e dintorni un gruppo di artisti che avevano visto a Roma le opere di Caravaggio, tra cui Hendrick Terbruggen e Gerrit van Honthorst, che si concentrarono nella resa di scene notturne illuminate da candele e animate da un realismo popolaresco.\nRoma e Stato della Chiesa.\nRoma continu\u00f2 ad essere anche per tutto il XVII secolo il polo di maggiore attrazione per qualsiasi artista in cerca di fortuna. Le ampie politiche di mecenatismo promosse da Urbano VIII, Innocenzo X e Alessandro VII erano tese a ristabilire il ruolo centrale della Chiesa di Roma nel panorama europeo, attraverso un ampio rinnovo urbanistico. A ci\u00f2 vanno aggiunte le sterminate ricchezze di cardinali e alti prelati, che spesso affidavano agli artisti il ruolo di promuovere la loro immagine verso i contemporanei e i posteri. Architetti, scultori e decoratori rifacevano le facciate degli edifici sacri e civili, ne ammodernavano gli interni, creavano piazze e fontane monumentali. Di tutte le opere, il fulcro principale di tutta quell'epoca fu la nuova basilica di San Pietro. \nIn acerrima competizione tra loro, gli artisti svilupparono a Roma nuova sensibilit\u00e0 \"barocca\", fatta di esuberanza decorativa, teatralit\u00e0, illusioni ottiche e ardite sperimentazioni virtuosistiche. Tra i protagonisti assoluti Francesco Borromini e Gian Lorenzo Bernini, Pietro da Cortona e Pieter Paul Rubens, Alessandro Algardi e Fran\u00e7ois Duquesnoy. \nFacevano inoltre parte dello Stato della Chiesa gran parte dell'Emilia e della Romagna, dove sul finire del Cinquecento si era sviluppata una delle pi\u00f9 originali fucine artistiche, l'Accademia dei Carracci, dove si era formato anche Guido Reni. Se la decorazione dei grandi complessi nobiliari era affidata a pittori virtuosi ma \"rassicuranti\" come Agostino Mitelli e Angelo Michele Colonna, nuove tendenze energiche nascevano con artisti quali Guercino o lo stesso Algardi, formatisi a Bologna. Tra gli allievi di Guido Reni spicca anche una donna: Elisabetta Sirani. Nelle Marche, altro territorio sotto il dominio pontificio, operano artuisti classicisti quali il Sassoferrato e Simone Cantarini. In Umbria domina invece la Controriforma, con grandi opere nate per il rinnovo degli altari delle chiese.\nVenezia.\nNel corso del XVII secolo Venezia sub\u00ec una crisi dovuta allo spostamento del baricentro dei traffici mercantili, dal Mediterraneo all'Oceano Atlantico. Il ristagno si manifest\u00f2 in una pi\u00f9 limitata disponibilit\u00e0 per le committenze artistiche, eccezion fatta per alcuni cantieri come la basilica della Salute di Baldassare Longhena, autore fino ad allora ancorato all'esempio dei maestri del secolo precedente, quali Jacopo Sansovino, Palladio e Vincenzo Scamozzi (come alle Fondamente Nove). La decorazione sovraccarica della nuova facciata di San Mois\u00e8, di Alessandro Tremignon (1688), dimostra come lo stile barocco facesse fatica a trovare una suo compiuta declinazione in Laguna. \nAnche la pittura sembr\u00f2 risentire del retaggio del secolo precedente, coi discepoli di Tiziano, Jacopo Tintoretto e Veronese ancora attivi nella prima met\u00e0 del secolo (quali il Padovanino, Domenico Tintoretto, ecc.). Dalla scuola dei Bassano, oltre a complesse pala di ispirazione tizianesca, nacque anche uno stile attento al dato reale, specialmente nella resa delle figure di animali, spesso inseriti in composizioni notturne. Domenico Fetti, Pietro Della Vecchia, Sebastiano Mazzoni, oltre allo straniero Johann Liss, portarono un po' di rinnovo in un panorama spesso non all'altezza del secolo precedente. Il passaggio di Luca Giordano e l'opera di Sebastiano Ricci accesero nuove, ampie prospettive che avranno pieno compimento nel Settecento; cos\u00ec come il rinnovato accento sul passaggio delle opere di Marco Ricci far\u00e0 da base per la fioritura del vedutismo.\nGenova.\nAnche Genova risentiva della crisi legata al commercio nel Mediterraneo, per\u00f2 il XVII secolo si apr\u00ec nel segno della continuit\u00e0 col periodo aureo del secolo precedente. L'apertura di via Balbi port\u00f2 alla costruzione di favolosi edifici, di misurata sobriet\u00e0 all'esterno e di sfarzosa esuberanza all'interno. In pittura il passaggio di Rubens e poi soprattutto di Van Dyck portarono linfa vitalissima alla scuola locale, elaborando essi stessi dei traguardi fino ad allora mai raggiunti. Van Dyck ad esempio dipinse a Genova alcuni ritratti a figura intera degli aristocratici genovesi che sono tra i pi\u00f9 felici raggiungimenti dell'intero secolo europeo. Grechetto, Bernardo Strozzi, Domenico Piola furono tra i pi\u00f9 originali pittori genovesi.\nIn scultura Pierre Puget, Anton Maria Maragliano e Filippo Parodi seppero coniugare monumentalit\u00e0 e virtuosismo, con un modellato estremamente morbido e un'accentuazione del patetismo.\nDucato estense e Ducato Farnese.\nA Modena e Reggio Emilia, citt\u00e0 principali del Ducato estense lavorarono Bartolomeo Schedoni, Nicol\u00f2 dell'Abate e Jean Boulanger, in opere quali la Madonna della Ghiara.\nA Parma, capitale del Ducato farnese, fu chiamato Agostino Carracci. Sotto la sua figura si formarono artisti rinnovatori come Giovanni Lanfranco, Alessandro Tiarini e Sisto Badalocchio. A Piacenza invece, nel rinnovamento del duomo, accorsero via via artisti forestieri (come Guercino), ma non pu\u00f2 dirsi che vi nacque una vera e propria scuola locale.\nToscana.\nFirenze, come Venezia, subiva nel XVII secolo l'influsso degli artisti del secolo precedente. Emblematica in questo senso \u00e8 l'esempio in scultura del Giambologna e dei suoi allievi (Pietro e Ferdinando Tacca, Clemente e Giovanni Francesco Susini), che protrassero un gusto manierista per tutta la prima met\u00e0 del secolo, almeno finch\u00e9 Cosimo III non sped\u00ec Giovan Battista Foggini ad aggiornarsi a Roma. Non a caso gli scultori toscani pi\u00f9 originali dei primi decenni del secolo, quali Pietro Bernini o Francesco Mochi, trovarono spazio altrove.\nIn pittura la prima met\u00e0 del secolo vide l'affermarsi di un misuratissimo gusto controriformato, sotto la guida di Santi di Tito, e con artisti quali il Passignano e il Cigoli che introdussero anche un certo colorismo di ispirazione veneta. Gi\u00e0 dal 1637 il lavoro di Pietro da Cortona a palazzo Pitti diede un esempio di maggiore teatralit\u00e0 e vibrante dinamismo, che venne raccolto solo da alcuni artisti eccentrici, quali Giovanni da San Giovanni e poi il Volterrano. Nella seconda met\u00e0 del secolo Carlo Dolci port\u00f2 avanti la lezione classicista con opere dalla intensa religiosit\u00e0 e dalla cromia smaltata, ben in sintonia con la profonda devozione religiosa degli ultimi Medici. Verso il finire del secolo, l'arrivo a Firenze di Luca Giordano e di Sebastiano Ricci condusse a una pittura schiarita e pi\u00f9 turbinosamente dinamica, come quella di Pier Dandini. \nIn architettura gli artisti di corte proseguirono la strada di un manierismo a tratti esuberante e a tratti classicista (Bernardo Buontalenti, Gherardo Silvani, Giulio e Alfonso Parigi), tenendo fuori dalla regione un vero e proprio estro barocco. Rappresentarono un'eccezione solo alcune ville legate al gusto di cardinali e aristocratici che bene conoscevano la scena romana: tra le pi\u00f9 importanti il Cetinale nei dintorni di Siena, villa Rospigliosi nel pistoiese, villa Torrigiani presso Lucca. In effetti Lucca, repubblica indipendente, si dimostr\u00f2 pi\u00f9 disposta ad accogliere il gusto barocco, soprattutto nell'edilizia privata: ne sono esempio palazzo Mansi o palazzo Pfanner.\nDucato di Savoia.\nI Savoia congiunsero il loro programma di ascesa politica nello scacchiere europeo a un rinnovamento della loro capitale, Torino. Oltre le mura romane, la citt\u00e0 si ampliava e dotata di moderni edifici, grazie a uno studio di Ascanio Vittozzi. nella prima met\u00e0 del secolo i nuovi palazzi rispecchiavano l'influenza della vicina Francia (come piazza San Carlo con le chiese gemelle, il palazzo Reale o il castello del Valentino).\nDopo la met\u00e0 del secolo Guarino Guarini, gi\u00e0 allievo di Borromini, seppe trasformare la citt\u00e0 in un laboratorio di nuove idee, con le ardite costruzioni delle cupole di San Lorenzo e della cappella della Sacra Sindone, o con la creazione di palazzo Carignano.\nFrancia.\nNel corso del XVII secolo, sebbene travagliata da continue guerre e dissidi interni, la Francia consolid\u00f2 il proprio potere, e con lo stato assoluto divenne il pi\u00f9 importante centro politico europeo. La corte di Versailles divenne, soprattutto con Luigi XIV, il simbolo della grandezza del re e della Francia. Gradualmente Parigi andava assumendo il ruolo di guida culturale, creatrice di gusti e mode, e \"capitale del mondo\", un primato che avrebbe mantenuto fino alla seconda guerra mondiale.\nGi\u00e0 al tempo di Enrico IV l'architettura ebbe un nuovo impulso dopo un lungo periodo di immobilit\u00e0 causato dalle guerre di religione. Guardando oltre lo stile manierista, si seguirono pi\u00f9 strade: da un lato l'ordine monumentale, caratterizzato da simmetria e decorativismo barocco (con capofila l'architetto Fran\u00e7ois Mansart), dall'altro uno stile pi\u00f9 semplice caratterizzato dall'uso dei mattoni combinati alla pietra. Nel periodo successivo dominer\u00e0 poi la scena Jules Hardouin Mansart, con l'importante cantiere della reggia. \nGi\u00e0 nel 1648, l'Accademia divenne uno strumento di dominio sull'arte, che impose i principi del classicismo e dell'esaltazione del potere regale. In pittura spiccarono Charles Le Brun, Philippe de Champaigne, Claude Lorrain, Nicolas Poussin, Valentin de Boulogne, Nicolas Mignard e Pierre Mignard. Al naturalismo e allo stile caravaggesco guardarono Georges de La Tour, Simon Vouet e i fratelli Antoine, Louis e Mathieu Le Nain. In scultura si distinsero Antoine Coysevox, Fran\u00e7ois Girardon e, attivi anche in Italia, Pierre Puget e Fran\u00e7ois Duquesnoy.\nInghilterra.\nNonostante i turbolenti rivolgimenti politici, nel corso del XVII secolo l'Inghilterra si avvi\u00f2 a diventare quella potenza internazionale su larghi orizzonti, grazie alla sua vantaggiosa politica coloniale su nuove rotte. In campo artistico, la corte reale orientava il gusto e le scelte, convergendo verso una politica di esaltazione della casa regnante. Lo stile puramente barocco veniva per\u00f2 visto come troppo legato al cattolicesimo romano, per cui si privilegi\u00f2 un misurato classicismo, di derivazione palladiana, che con architetti come Inigo Jones e Christopher Wren superarono (ma mai del tutto) la continua ripetizione delle formule gotiche. Se per\u00f2 Carlo I cerc\u00f2 di aprire il paese dall'isolamento artistico, avviando il dibattito sulle arti e l'approfondimento teorico, in pittura e scultura \u00e8 solo grazie all'apporto di artisti stranieri (quali Rubens e Van Dyck), che il paese respira le novit\u00e0 continentali. Soltanto nel secolo seguente l'Inghilterra svilupper\u00e0 una scuola artistica di primissimo piano, beneficiando dell'apertura verso i paesi vicini quali la Francia e i Paesi Bassi.\nSvezia.\nAumentando il proprio peso politico in Europa, la Svezia pot\u00e9 promuovere anche una crescita culturale ed artistica, aperta alle novit\u00e0 provenienti dall'estero. Nella prima met\u00e0 del Seicento gli architetti guardarono soprattutto alla Germania e all'Olanda, mentre successivamente, grazie soprattutto all'opera di Simon de la Vall\u00e9e, si adott\u00f2 soprattutto il classicismo di ispirazione francese. Contemporaneamente si guard\u00f2 allo stile palladiano in edifici come il Riddarhuset di Stoccolma, opera dell'olandese Justus Vingboons. Ma il paese seppe mantenere un proprio stile architettonico, ad esempio con il persistere del \"s\u00e4teritak\", il tipico tetto a due spioventi separati da un breve rialzo verticale. \nCon l'incoronazione di Cristina (1644) si assistette a un grande fermento, grazie ai contatti della regina con molti dei maggiori centri culturali europei. Specialmente tra il 1660 e il 1680 la corte e l'aristocrazia fecero costruire numerosi castelli e dimore signorili, ad architetti quali Jean de la Vall\u00e9e e Nicodemus Tessin il Vecchio. In campo sacro vennero costruite nuove chiese in sontuoso stile barocco, a cui facevano da contraltare le semplici chiese luterane della localit\u00e0 periferiche. Sotto Gustavo Adolfo fu soprattutto la pittura a beneficiare dell'apertura verso l'estero, con l'arrivo di numerosi maestri stranieri.\nPraga.\nAll'inizio del XVII secolo Praga era la capitale del Sacro Romano Impero, ospitando l'imperatore Rodolfo II che ne fece uno dei centri pi\u00f9 significativi del tardo manierismo. Con la morte dell'imperatore (1612), la corte torn\u00f2 a Vienna, citt\u00e0 ormai salva dalla minaccia ottomana. Dopo un periodo di stagnazione, a met\u00e0 del secolo la capitale boema visse una stagione di ripresa, grazie alla fine della guerra dei trent'anni e al fervore della Controriforma, che stimol\u00f2 il rinnovo dell'architettura religiosa, spesso aiutato dalla presenza di maestri stranieri. Tra gli anni sessanta e ottanta si defin\u00ec uno stile peculiare, nato dalla commistione di influenze italiane (soprattutto romane e lombarde), austriache e francesi. La successiva generazione di architetti locali benefici\u00f2 di questi esempi portando avanti un autonomo linguaggio barocco cecoslovacco (Jean Baptiste Mathey, Jan Santini Aichel, Christoph e Kilian Ignaz Dientzenhofer). \nIn pittura invece non si ebbe una chiara scuola locale, ma la scena fu animata da un unico maestro di rilievo: Karel \u0160kr\u00e9ta."}
{"id": "23889", "revid": "276491", "url": "https://it.wikipedia.org/wiki?curid=23889", "title": "Ottonioni", "text": ""}
{"id": "23890", "revid": "172", "url": "https://it.wikipedia.org/wiki?curid=23890", "title": "Pi Greco", "text": ""}
{"id": "23891", "revid": "34222", "url": "https://it.wikipedia.org/wiki?curid=23891", "title": "Numeri di Cayley", "text": ""}
{"id": "23901", "revid": "363255", "url": "https://it.wikipedia.org/wiki?curid=23901", "title": "Teorema dell'energia cinetica", "text": "In fisica, il teorema dell'energia cinetica (o teorema lavoro-energia, o teorema delle forze vive) afferma che se un corpo possiede un'energia cinetica iniziale e una forza agisce su di esso effettuando un lavoro, l'energia cinetica finale del corpo \u00e8 uguale alla somma dell'energia cinetica iniziale e del lavoro compiuto dalla forza lungo la traiettoria del moto.\n\u00c8 importante sottolineare che il teorema vale anche per forze variabili con il tempo o con la posizione, per sistemi a massa costante.\nOrigine del nome.\nAnticamente si definiva \"vis viva\", \"cio\u00e8 \"forza viva\"\", il prodotto della massa per il quadrato della velocit\u00e0.\nAd introdurre per primo questa denominazione \u00e8 Leibniz (1646 - 1716), celebre matematico e scienziato tedesco, che nel suo \"Specimen Dynamicum\" contrappone due tipi di forze. Una di queste \u00e8 la \"vis mortua\", ossia quella forza che un corpo possiede per mettersi in movimento mentre \u00e8 a riposo e che concettualmente corrisponde all'energia potenziale di un corpo. L'altra forza ad essa contrapposta \u00e8 proprio la \"vis viva\", pi\u00f9 significativa dal punto di vista della dinamica, che \u00e8 determinata dalla capacit\u00e0 di un corpo di provocare effetti sul sistema a seguito del suo movimento. Questa forza, secondo Leibniz, si conserva sia nel caso particolare di urto tra due corpi, che nel sistema globale in generale. \nDa qui deriva perci\u00f2 la denominazione di \"teorema delle forze vive\", usata su alcuni vecchi testi di fisica al posto della pi\u00f9 recente denominazione di \"teorema dell'energia cinetica\".\nDimostrazione del teorema.\nIl teorema \u00e8 fondamentalmente una conseguenza del secondo principio della dinamica. Sia formula_2 la forza risultante agente su un punto materiale di massa formula_3. In base al secondo principio della dinamica la forza \u00e8 proporzionale al tasso di variazione della quantit\u00e0 di moto formula_4 nel tempo:\nConsideriamo ora il lavoro infinitesimo sotto questo aspetto. Si ha:\nNel caso in cui la massa del sistema sia costante nel tempo:\novvero la variazione infinitesima di energia cinetica (definita come formula_8) dopo un istante di tempo \u00e8 uguale al lavoro elementare della forza risultante.\nAltra dimostrazione.\nUna dimostrazione alternativa del teorema tiene conto della conseguenza del secondo principio della dinamica, secondo cui in un sistema con massa inerziale costante nel tempo, la forza formula_9 impressa su un corpo di massa formula_3 \u00e8 direttamente proporzionale all'accelerazione formula_11 del corpo con costante di proporzionalit\u00e0 uguale a formula_3.\nformula_13\nIn questo modo si ha:\ndove formula_15 corrisponde allo spostamento. Considerando il prodotto scalare formula_16 in termini di componenti, si ottiene:\nFocalizzandosi inizialmente solo sul primo termine formula_18, tenendo presente che formula_19 e formula_20 si ha:\nIl secondo membro della precedente uguaglianza pu\u00f2 essere riscritto come il prodotto tra la derivata di formula_22 rispetto al tempo e la massa formula_3:\nPerci\u00f2:\nTornando alla formula iniziale dell'infinitesimo di lavoro e riscrivendo i termini in formula_26 e formula_27 in modo analogo ai termini in formula_28 \nin quanto formula_30. Quindi, anche in questo caso, con formula_3 costante nel tempo, si ha:\nConsiderando intervalli di tempo finiti, ci\u00f2 significa che il lavoro compiuto dalla forza formula_9 quando il corpo si sposta da uno stato iniziale ad uno stato finale, \u00e8 uguale alla variazione dell'energia cinetica del corpo.\nVersione differenziale del teorema.\nIl teorema viene spesso enunciato in forma integrale:\nTuttavia pu\u00f2 essere sfruttata l'equivalente forma, detta differenziale, che prende in considerazione la derivata rispetto al tempo dei termini precedenti:\nDove formula_42 rappresenta la potenza delle forze agenti sul sistema e formula_43 la derivata prima dell'energia cinetica rispetto al tempo.\nTale forma viene estensivamente utilizzata in meccanica razionale e nell'ingegneria per ricavare l'equazione di moto di un sistema ad un singolo grado di libert\u00e0, in presenza di vincoli fissi.\nApplicazioni del teorema.\nMoto unidimensionale con forze dipendenti dalla posizione.\nSi consideri un punto materiale che si muove lungo una traiettoria rettilinea (a cui facciamo corrispondere l'asse x), sottoposto a forze che dipendono solo dalla sua posizione. Supponiamo che il moto che stiamo considerando si svolga nell'intervallo di tempo formula_44, e che sia descritto dalla legge oraria x(t). Con queste condizioni, vediamo che tutte le forze applicate al corpo sono anch'esse dirette lungo l'asse x, e il lavoro si esprime come \nPoich\u00e9 formula_46, possiamo cambiare variabile d'integrazione da t a x, ottenendo\nQuindi il lavoro compiuto dalle forze applicate dipende soltanto dalle posizioni inziale e finale del corpo durante l'intervallo di tempo considerato. Supponendo che -U(x) sia una primitiva di formula_48:\nAllora\ndove formula_51. \nIl teorema dell'energia cinetica impone, dunque, che \nOvvero\nPoich\u00e9 formula_54 e formula_55 sono arbitrari, otteniamo che\nAbbiamo evidenziato una quantit\u00e0 che si mantiene costante durante il moto del corpo. Questa quantit\u00e0 si chiama energia meccanica, ed \u00e8 costituita dalla somma dell'energia cinetica K e di U(x), che \u00e8 chiamata energia potenziale.\nCaso di corpo in caduta libera.\nSe si lascia cadere un oggetto verso il basso, l'unica forza agente su di esso \u00e8 la sua forza peso formula_57, la quale ha stessa direzione e stesso verso della traiettoria dell'oggetto, pertanto il lavoro prodotto \u00e8 positivo. Secondo il teorema delle forze vive anche l'energia cinetica dovrebbe aumentare, infatti questo si verifica poich\u00e9 la velocit\u00e0 aumenta.\nSe, invece, l'oggetto viene lanciato verticalmente verso l'alto avviene il contrario: il lavoro diventa negativo, in quanto la forza peso ha stessa direzione ma verso opposto rispetto allo spostamento, e la velocit\u00e0 diminuisce durante il moto. Anche in questo caso, quindi, si conferma il teorema.\nCorpo che scivola su un piano inclinato.\nSe un corpo \u00e8 sottoposto a dei vincoli lisci e indipendenti dal tempo, come il caso dello scivolamento su un piano inclinato, sottoporr\u00e0 il piano stesso a un'azione, dovuta al suo peso. Si pu\u00f2 notare che ci sar\u00e0 una componente della forza peso relativa al corpo che agir\u00e0 in direzione normale alla superficie; in questo modo, per il terzo principio della dinamica, il piano inclinato opporr\u00e0 delle reazioni vincolari di modulo pari a questa componente. Di conseguenza le forze vincolari, essendo normali alla superficie, e quindi alla traiettoria, non compiono lavoro.\nCorpo in moto circolare uniforme.\nNel moto circolare uniforme la velocit\u00e0 tangenziale del corpo che si muove \u00e8 costante in modulo perci\u00f2, essendo anche la massa costante, la sua energia cinetica non varia. Per questo motivo, conseguentemente al teorema dell'energia cinetica, la forza centripeta agente sul corpo non compie lavoro. Questo lo si appura dal fatto che la forza e la direzione dello spostamento sono perpendicolari tra loro, perci\u00f2 generano lavoro nullo."}
{"id": "23904", "revid": "125010661", "url": "https://it.wikipedia.org/wiki?curid=23904", "title": "Serge Gainsbourg", "text": "Ebbe successo internazionale a partire dalla seconda met\u00e0 degli anni sessanta specialmente grazie alla canzone \"Je t'aime... moi non plus\", cantata in coppia con Jane Birkin e, in una prima versione, con Brigitte Bardot.\nBiografia.\nOrigini e primo matrimonio.\nFiglio di immigrati ebrei ucraini, suo padre, Joseph Ginsburg, nato a Costantinopoli il 27 marzo 1896 e morto il 22 aprile 1971 a Houlgate, entr\u00f2 nel Conservatorio di Leningrado, poi in quello di Mosca per studiare musica: Joseph scelse il pianoforte. Poi, in Crimea, incontr\u00f2 Brucha Goda Besman (1894-1985), soprannominata Olia o Olga, un mezzosoprano che divenne sua moglie il 18 giugno 1918. Nel 1919, Joseph e Olga lasciarono Odessa, si esiliarono in Georgia, poi a Istanbul prima di sbarcare il 25 marzo 1921 a Marsiglia e trasferirsi a Parigi, dove ritrovarono il fratello di Olga che lavorava per la banca Louis-Dreyfus. Joseph lavor\u00f2 come pianista di bar e di cabaret, e Olga come cantante al conservatorio russo. Vivevano in Rue de la Chine nel 20\u00ba arrondissement di Parigi. Nel 1922 nacque il loro primo figlio, Marcel, che mor\u00ec a sedici mesi per una polmonite, poi una figlia, Jacqueline, nel 1926, infine i gemelli, Liliane e Lucien, nati nel 1928 alla maternit\u00e0 dell'H\u00f4tel-Dieu di Parigi nell'\u00cele de la Cit\u00e9.\nLa famiglia Ginsburg ottenne la nazionalit\u00e0 francese il 9 giugno 1932 e continu\u00f2 a vivere a Parigi, dove venne presto identificata durante il periodo dell'occupazione da parte dei nazisti e fu quindi costretta a fuggire nelle campagne fino al 1944. In quegli anni, Lucien fu costretto ad appuntare una stella gialla sulla sua uniforme di studente e inizi\u00f2 a suonare, da autodidatta, il pianoforte.. Venne quindi iscritto dal padre a un istituto d'arte per studiare pittura. L\u00ec incontr\u00f2 la modella russa Elizabeth Levitsky, segretaria di Georges Hugnet, amico di Salvador Dal\u00ed. La frequentazione con la donna, e anche con l'artista surrealista, diventarono habitat ideale per Lucien. Nel 1951, infatti, si spos\u00f2 con Elizabeth, da cui divorzi\u00f2 nel 1957.\nDalla vita da chansonnier al rapporto con Brigitte Bardot (anni 1957\u20131968).\nIn omaggio alle proprie origini russe, Lucien adott\u00f2 il nome d'arte Serge e tramut\u00f2 il proprio cognome scegliendo Gainsbourg, in omaggio al pittore inglese Thomas Gainsborough.- Pronto a dare una svolta alla propria carriera, inizi\u00f2 a interpretare da s\u00e9 le proprie canzoni, fino ad allora nobilitate dall'icona Juliette Gr\u00e9co, e venne ingaggiato al nightclub Milord L'Arsouille, anche grazie all'amica Mich\u00e8le Arnaud, cantante e produttrice televisiva. La figura di \"chansonnier\", ispirata dall'amore per le donne, sar\u00e0 quella che lo contraddistinguer\u00e0 per il resto della vita.\n\"Du chant \u00e0 la une!\" venne pubblicato nel formato 25 cm con un'introduzione di Marcel Aym\u00e9. Il debutto di Gainsbourg spazi\u00f2 tra swing, jazz e musica d'autore malinconica e romantica, intrisa di temi sofisticati e seducenti come le donne, l'adulterio, l'alcol, la povert\u00e0, l'insoddisfazione, trattati con sarcasmo e classe, indipendentemente da ogni clich\u00e9. Gran parte dell'ispirazione per i primi lavori, fu inoltre dovuta alle poesie di Boris Vian, vera e propria ossessione per l'allora trentenne Serge.\nIl 1958 fu contrassegnato da una tourn\u00e9e e dal ritorno alla casa paterna, dove incise l'album \"N\u00b0 2\" (1959) con il pianoforte del padre Joseph, un immancabile pacchetto di Gitanes e indispensabili dosi di caff\u00e8 e alcol. L'album \u00e8 caratterizzato da otto canzoni in cui, grazie all'arrangiamento del fedele Alain Goraguer, trov\u00f2 spazio il pop-jazz, ma anche l'esotismo ammiccante, il folk tzigano e le ballate. Grazie alla sua figura da esteta affascinante e provocatorio, perfettamente espressa con la foto di copertina di \"N\u00b0 2\", Serge incant\u00f2 il pubblico e inizi\u00f2 ad uscire dall'anonimato, combinando grazia e accidia.\nSi aprirono per lui anche le porte del cinema, dapprima come frequente comparsa in molti film storici, in cui interpret\u00f2 generalmente personaggi malvagi come Corvino nel film \"La rivolta degli schiavi\" (1960). Nel 1961 pubblic\u00f2 \"L'\u00e9tonnant Serge Gainsbourg\", in cui i toni si fecero pi\u00f9 confidenziali e suadenti. D'obbligo fu l'omaggio alla poesia francese in \"Chanson de Pr\u00e9vert\", dedicata a Jacques Pr\u00e9vert, per la quale Serge chiese direttamente al poeta, che acconsent\u00ec, l'utilizzo del suo nome. L'album non ottenne un grande successo (meno di 5.000 copie vendute) e Serge rischi\u00f2 di ritornare nella nicchia da jazz club, complice anche l'ondata twist di quegli anni. Prima pens\u00f2 di tornare a dipingere, poi invece prov\u00f2 a volgere a suo favore gli eventi, incidendo \"Requiem pour un Twister\", una vera e propria messa alla berlina per uno dei tanti \"viveur\" provetti, che muore della sua stessa passione, appunto il twist.\nNel 1962 venne pubblicato \"N\u00b0 4\", quarto album in studio per Serge in cui inizi\u00f2 ad approcciarsi anche all'inglese (\"Intoxicated Man\"). Il brano \"Vilaines filles et Mauvis Gar\u00e7ons\" verr\u00e0 infatti registrato anche come EP in Inghilterra con Harry Robinson, futuro collaboratore di Nick Drake e Sandy Denny. Nel 1963 Serge fu chiamato per realizzare la colonna sonora del film \"Strip-Tease\" del suo amico Jacques Pointrenaud, a cui partecip\u00f2 un'ancora sconosciuta Christa Paffgen (Nico).\nNel 1964 Serge spos\u00f2 B\u00e9atrice Pancrazzi, una donna aristocratica dall'indole possessiva, che limit\u00f2 anche il rapporto di Gainsbourg con Juliette Gr\u00e9co e persino col vecchio pianoforte del padre. Questa parentesi di quiete domestica venne utilizzata per registrare in soli due giorni l'album \"Gainsbourg Confidentiel\" insieme al chitarrista Michel Gaudry e al contrabbassista Elek Bacsik. Il quinto album in studio fu per Serge un gioiello jazz, elettrificato dalle chitarre, che venne salutato dalla critica come uno dei suoi migliori lavori. Nel 1964 fu la volta di \"Gainsbourg Percussions\" che, come dice il titolo stesso, si avvalse di percussioni (cinque per la precisione) e di un coro di dodici fanciulle francesi oltre che, come sempre, del pianista e arrangiatore Goraguer. In questo disco quindi venne sperimentata la musica afro, reinterpretando anche \"Kiyakiya\" (che divent\u00f2 \"Joanna\"), \"Akiwowo\" (\"New York - USA\") e \"Gin-go-lo-ba\" (\"Marabout\") di Babatunde Olatunji. \"Gainsbourg Percussions\" segn\u00f2 anche il debutto di France Gall. Le recensioni del disco non furono confortanti, ma questo a Serge non importava, essendo un artista che rinunciava al raggiungimento del successo a tutti i costi, in favore di una libert\u00e0 espressiva che lo soddisfacesse personalmente a 360 gradi.\nNel 1964 nacque la sua prima figlia, Natascha. In questo periodo Serge inizi\u00f2 a comporre canzoni pop, orientandosi verso lo y\u00e9y\u00e9, per popstar giovani e ingenue come France Gall (che vinse con \"Poup\u00e9e de Cire, Poup\u00e9e de Son\" l'Eurofestival 1965). Nel 1965, inoltre, Mich\u00e8le Arnaud, vecchia amica di Gainsbourg diventata produttrice televisiva, torn\u00f2 sulla scena discografica con un album contenente \"Les Papillons Noirs\", scritta proprio da Serge. E fu proprio Mich\u00e8le che present\u00f2 a Serge il regista Pierre Koralnik, con cui gir\u00f2 il telefilm \"Anna\". Ne venne fuori anche un album, appunto \"Anna\", realizzato con Michel Colombier e a cui partecip\u00f2 (come nel telefilm) la danese Anna Karina. Durante la messa in onda del telefilm (1967), Serge si era gi\u00e0 trasferito in un appartamento presso la Cit\u00e9 Internationale Des Arts e Lettres, dove realizz\u00f2 diversi EP e prese parte a numerose pellicole.\nIn questi anni ritorn\u00f2 a frequentare B\u00e9atrice, ma l'evento che pi\u00f9 di altri lascer\u00e0 un segno nella vita e nella produzione di Serge \u00e8 l'incontro con Brigitte Bardot, avvenuto durante il \"Sacha Show\", programma televisivo condotto da Sacha Distel. I due attori e cantanti reinterpretarono assieme il classico di Burt Bacharach \"Raindrops Keep Fallin' on My Head\". Nacque un'immediata e incontenibile passione che li port\u00f2 a porre fine ai conti in sospeso coi relativi partner, ossia Beatrice da una parte e Gunther Sachs dall'altra. I due diventarono inseparabili e Serge scrisse per Brigitte diverse canzoni, tra cui una prima versione di \"Je t'aime... moi non plus\", registrata in una notte del 1967 a Parigi con l'arrangiamento di Michel Colombier. La coppia, durante le registrazioni, interpret\u00f2 un cortometraggio in cui si lasci\u00f2 andare a un vero e proprio petting. L'album che ne scatur\u00ec \u00e8 \"Bonnie and Clyde\" (1968), ispirato dalla coppia di rapinatori Bonnie e Clyde. Il disco contiene tracce gi\u00e0 edite (cantate precedentemente da Anna Karina o dalla Gr\u00e9co), revisioni di classici jazz (come \"Everybody Loves My Baby\", scritta da Spencer Williams) e inediti, come la canzone che d\u00e0 il titolo all'album.\nNello stesso 1968 venne pubblicato \"Initials B.B.\", che sanc\u00ec la fine del rapporto tra Serge e Brigitte, che nel frattempo diede un'altra chance al marito Sachs. Disperato da quanto accaduto, Serge port\u00f2 a termine l'album da solo. Il disco contiene nuove rivisitazioni e altri inediti, come la \"title track\", \"Shu Ba Du Ba Loo Ba\" e \"Ford Mustang\".\nJane Birkin e i concept album (1969\u20131977).\nDopo la fine del rapporto con Brigitte Bardot, il quarantenne Serge si dedic\u00f2 alla realizzazione di colonne sonore per il cinema.\nNel 1969 proprio il cinema divent\u00f2, grazie al regista Pierre Grimblat e in particolare al film \"Slogan\", anello di congiunzione che lo leg\u00f2 all'inglese Jane Birkin. Nel film Serge fu attore e autore della colonna sonora, mentre Jane (gi\u00e0 conosciuta per \"Blow-Up\") fu protagonista femminile, sostituendo all'ultimo momento Marisa Berenson. Tra i due inizi\u00f2 una relazione che port\u00f2 Serge a lasciare la moglie incinta, ben consapevole che quella avrebbe potuto essere l'ennesima effimera conquista. A dire il vero, l'inizio di questo legame fu disastroso, in quanto Jane era ancora un'innocente ventenne e non conosceva il francese, mentre Serge era uno snob che arrivava spesso a denigrare sul set la giovane inglese. Successivamente per\u00f2, i due dimenticarono i primi approcci e iniziarono un sodalizio artistico e sentimentale.\nSerge propose a Jane di reinterpretare \"Je t'aime... moi non plus\", e lei accett\u00f2 superando gli ostacoli, dovuti innanzitutto al fatto che quella canzone era legata a Brigitte Bardot e in secondo luogo alla lingua. La nuova versione del brano apr\u00ec l'album \"Jane Birkin - Serge Gainsbourg\" inciso a Londra nel 1969. Lo scandalo di B.B. lasci\u00f2 spazio, nella nuova versione, . Il singolo, pubblicato nel febbraio del 1969 su etichetta Philips, divenne immediatamente oggetto di scandalo. Giunto in Italia, nell'estate successiva, fu dapprima censurato dalla Rai, che ne proib\u00ec la diffusione e viet\u00f2 categoricamente a Lelio Luttazzi di pronunciarne il titolo nella trasmissione radiofonica \"Hit Parade\", nonostante il disco si trovasse allora ai primi posti della classifica. In seguito il Vaticano, attraverso \"L'Osservatore Romano\" appoggi\u00f2 la decisione della RAI e Paolo VI emise una scomunica nei confronti del produttore del brano, che nel Regno Unito fu bandito dalla BBC, mentre il disco venne ritirato, anche grazie alla regina Giuliana dei Paesi Bassi, che possedeva parte della Philips. Le altre dieci canzoni che compongono il disco fecero semplicemente da contorno: in esse c'era molto spazio per Jane, oltre che per \"chanteuse\" folk (\"Le canari est sur le bancon\"), si pu\u00f2 trovare un irriverente charleston (\"18-39\"), un brano la cui musica \u00e8 il \"Preludio No. 4 in Mi minore, Op. 28\" di Chopin (\"Jane B.\") e una delicata \"L'anamour\", composta originariamente per Fran\u00e7oise Hardy.\nNel 1970 la coppia si concesse un viaggio intorno al mondo, con una tappa in India che pose le basi per un'esperienza di musica psichedelica. Al ritorno, infatti, nel 1971, arriv\u00f2 l'opera di consacrazione per il duo, ossia \"Histoire de Melody Nelson\". Il progetto del concept album nacque dall'acquisto nell'Est Europa di una Rolls-Royce del 1910, alla cui guida Serge si imbatte una quindicenne Melody Nelson (trasfigurazione di Jane). Nel frattempo Jane rimase incinta e, cinque mesi dopo la pubblicazione di \"Histoire de Melody Nelson\", nacque Charlotte Gainsbourg.\nNel 1973 Serge, all'et\u00e0 di 45 anni, mai appagato dalla sua passione per le gitanes, venne colto da un attacco cardiaco. Tuttavia non smise di fumare, anzi la sua convalescenza si trasform\u00f2 in un recupero del vizio. Successivamente si spost\u00f2 in Inghilterra e ingaggi\u00f2 il tastierista Alan Hawkshaw per gli arrangiamenti del suo nuovo album, mettendo quindi fine alla collaborazione con Jean-Claude Vannier, che aveva curato il disco precedente. \"Vu de l'ext\u00e9rieur\" fu pubblicato nello stesso anno (1973) ed \u00e8 un concept album incentrato sull'ano, tema che far\u00e0 discutere e suscitare imbarazzi. L'album spiazz\u00f2 pubblico e critica e rimane incompreso. Al contempo Serge divenne sempre pi\u00f9 l'ombra di Jane, impegnata da parte sua in film piuttosto leggeri.\nIl successivo lavoro fu \"Rock Around the Bunker\", scritto sul traghetto Calais-Dover e consegnato ad Hackshaw in forma scarna, prima di essere completato e arrangiato. Questo lavoro si caratterizza per un rock blues, in controcorrente sia nello stile di quei tempi, che rispetto alla psichedelia fornita dall\"'Historie\". Nelle tematiche il disco affront\u00f2 il tema della Germania nazista in chiave grottesca e di humour nero.\nTra il 1975 e il 1976 Serge tent\u00f2 di esorcizzare il mancato successo e l'indifferenza del pubblico inglese nei confronti degli ultimi due album puntando sulla sua immagine mediatica. Si ciment\u00f2 quindi con la pubblicit\u00e0, per cui compose temi musicali e di cui divenne protagonista con Jane: per molto tempo rest\u00f2 fissato nell'immaginario collettivo per lo spot del detersivo Woolite. Fu comunque capace di muoversi con disinvoltura da questi progetti a quelli musicali: nel 1976 realizz\u00f2 infatti \"L'Homme \u00e0 t\u00eate de chou\" (il titolo \u00e8 preso dall'opera di Claude Lalanne), un altro concept album, questa volta cupo e opprimente, che si incentra su una storia di amore e morte di cui sono protagonisti l'esuberante Marilou e l\"'uomo a testa di cavolo\". Il disco, visionario e morboso, pu\u00f2 essere definito un'immagine al negativo di \"Histoire de Melody Nelson\".\nGainsbourg in Giamaica e ritorno come Gainsbarre.\nLa proverbiale dipendenza dall'atteggiamento edonista, spinse Serge alla ricerca di un'immagine pubblica mai fine a se stessa, ma sempre funzionale alla sua figura di genio e sregolatezza. Il rapporto con Jane inizi\u00f2 a deteriorarsi e Serge punt\u00f2 lo sguardo su nuovi progetti. Il suo produttore Philippe Lerichomme lo invit\u00f2 ad affrontare un nuovo percorso artistico: Serge si spost\u00f2 in Giamaica e inizi\u00f2 a lavorare con musicisti reggae, contaminando il suo genere \"french\" in quello che verr\u00e0 definito \"freggae\".\nI musicisti di punta in questa nuova avventura furono Robbie Shakespeare (basso), Uziah \"Sticky\" Thompson (percussioni), Sly Dunbar (batteria) e le I Threes (cori), tra le quali c'era anche Rita Marley. L'arrivo di Serge in Giamaica venne accolto con molto entusiasmo, ma il progetto di Gainsbourg non prevedeva feste. Il risultato infatti, \"Aux armes et c\u00e6tera\" fu un concentrato di provocazioni: l'inno nazionale francese, \"La Marsigliese\" venne trasformato in \"Aux armes et c\u00e6tera\" (che d\u00e0 il titolo al disco); mentre altre canzoni narravano di droga, alcol e sesso selvaggio. Le vendite del disco andarono a gonfie vele. L'album, uscito nel marzo 1979, conquist\u00f2 il disco d'oro e al contempo suscit\u00f2 in patria l'indignazione per la profanazione della Marsigliese. Serge decise di promuovere comunque il disco in un tour europeo, con annessi strascichi di polemiche e esibizioni non proprio tranquille, condite da minacce di morte da parte dei veterani di destra della guerra d'indipendenza algerina.\nIl legame tra Gainsbourg e Jane Birkin, nel frattempo, divent\u00f2 sempre pi\u00f9 problematico. Dopo aver tentato il suicidio gettandosi nella Senna, una Jane ormai donna matura e da tempo madre, decise di lasciare Serge per il regista Jacques Doillon, da cui avr\u00e0 una figlia.\nNel 1980 Serge ritorn\u00f2 a essere un uomo solo e disperato, pi\u00f9 che mai dedito all'alcol. Per quanto riguarda la sua attivit\u00e0 artistica, il nome Serge Gainsbourg lasci\u00f2 il posto a quello di Gainsbarre. Il suo alter ego pittore Evgu\u00e9nie Sokolov sconvolse come protagonista di \"Gasogramma\", romanzo sull'arte del segno inciso da una mano attraverso le vibrazioni del peto. Il discorso continu\u00f2 su \"Mauvaises nouvelles des \u00e9toiles\", album del 1981 che trasse il titolo da un'opera di Paul Klee e che venne realizzato con gli stessi musicisti di \"Aux armes et c\u00e6tera\". Sempre nel 1981 scrisse per Catherine Deneuve l'album \"Souviens-toi de M'Oublie\" e per Isabelle Adjani \"Pull Marine\". Dalla relazione con la modella Caroline von Paulus, in arte Bambou, nacque il suo quarto figlio, Lucien, detto Lulu.\nNonostante la dipendenza dall'alcool, l'imminente cecit\u00e0 e i sintomi di una cirrosi, Serge continu\u00f2 a lavorare con colonne sonore e altro. In televisione, nel marzo 1984, fu protagonista di un altro scandalo: bruci\u00f2 una banconota da 500 franchi per ribellarsi al sistema fiscale troppo pressante. In un'altra ospitata televisiva dichiar\u00f2 a Whitney Houston, ospite con lui del programma, l'intenzione di voler portarla a letto alla fine della trasmissione.\nNello stesso periodo usc\u00ec il suo album \"Love on the Beat\" che venne registrato nel New Jersey con il chitarrista Billy Rush e altri musicisti (Larry Fast, Stan Harrison, Steve e Gorge Simms). Il risultato fu un disco synth pop la cui copertina ritrae Serge truccato da donna (il tema dell'omosessualit\u00e0 ricorre anche in \"Kiss Me Hardy\"). Altro discorso vale per \"Lemon Incest\" in cui l'adolescente Charlotte Gainsbourg e suo padre si dichiarano amanti su una base di Chopin, con tanto di videoclip.\nLa morte.\nL'ultimo capitolo in studio della produzione di Gainsbourg \u00e8 \"You're Under Arrest\" (1987), dedicato alla polizia. Negli ultimi quattro anni della sua vita, quasi cieco e al limite dell'alienazione, Serge si consacr\u00f2 definitivamente al suo vizio e inizi\u00f2 a ricorrere abitualmente all'ospedale. Il suo ultimogenito Lucien, detto Lulu, cresceva con Bambou. La notte del 2 marzo 1991, nella sua casa di Rue De Verneuil, Serge, poco pi\u00f9 che sessantenne, mor\u00ec a causa di un attacco cardiaco. Venne sepolto pochi giorni dopo al cimitero di Montparnasse.\nGainsbourg e il cinema.\nIl percorso cinematografico di Gainsbourg inizi\u00f2 parallelamente a quello musicale: nel corso della sua carriera realizz\u00f2 oltre 40 colonne sonore, interpret\u00f2 e diresse decine di film. Tra il 1959 e il 1969 lavor\u00f2 con registi come Jacques Doniol-Valcroze, Herv\u00e9 Bromberger, Claude Chabrol, Jean Luc Godard, Jacques Rouffio, Jean Aurel, Jean Gabin, William Klein, Pierre Grimblat e altri.\nNei primi anni settanta realizz\u00f2 colonne sonore per Pierre Koralnik e Claude Berri. Nel 1976 usc\u00ec l'opera prima da regista di Gainsbourg, intitolata \"Je t'aime moi non plus\", che prese il nome dalla leggendaria canzone del 1969. La trama ruota intorno a un m\u00e9nage \u00e0 trois tra un camionista gay (interpretato da Joe Dallessandro), il suo compagno e una giovane donna androgina (interpretata dalla sua allora compagna Jane Birkin). Negli anni seguenti compose musiche per i film di Joe D'Amato e Patrice Leconte. Nel 1980 lavor\u00f2 come attore in \"Je vous aime\" di Claude Berri. L'anno seguente gir\u00f2 il cortometraggio \"Le Physique et le Figur\u00e9\", mentre nel 1983 usc\u00ec \"Equator - L'amante sconosciuta\" (\"\u00c9quateur\"), terzo lavoro alla regia e secondo lungometraggio. Ricevette diverse nomination al premio C\u00e9sar per la migliore musica da film, che vinse solo nel 1996 per \"\u00c9lisa\". Nel 1986 realizz\u00f2 con la figlia il semi-autobiografico \"Charlotte for Ever\".\nL'ultimo film diretto e musicato da Serge \u00e8 \"Stan the Flasher\" (1990), a cui partecip\u00f2 come attore Claude Berri.\nStile musicale.\nCantante baritono noto per il repertorio provocatorio e che \"eleva la decadenza ad arte raffinata\" Serge Gainsbourg si ciment\u00f2 sempre in un repertorio da chansonnier fondendo elementi jazz, pop e rock, questo dopo gli esordi jazz, cool jazz e y\u00e9-y\u00e9, stile che ha popolarizzato. Viene spesso citato fra gli artisti lounge mentre altri lo considerano esponente della canzone d'autore, del pop barocco, del jazz e del pop-jazz Secondo \"AllMusic\", Gainsbourg \u00e8 il principale artista French pop."}
{"id": "23909", "revid": "1318658", "url": "https://it.wikipedia.org/wiki?curid=23909", "title": "Edoardo Vesentini", "text": "Biografia.\nSi laure\u00f2 in Scienze Matematiche all'Universit\u00e0 di Milano nel 1950 e ottenne la libera docenza in Geometria nel 1956. Divent\u00f2 \"lecturer\" nella Northwestern University a Evanston (Illinois) nell'anno accademico 1957/1958 e fu membro dell'Institute for Advanced Studies di Princeton, New Jersey, dal settembre 1958 al dicembre 1959.\nDivenne poi professore ordinario di Geometria nell'Universit\u00e0 di Pisa dal 1959 al 1967 e nella Scuola Normale Superiore di Pisa dal 1967 al 1996. Successivamente fu professore ordinario di Analisi Matematica nel Politecnico di Torino dal 1996. \nFu \"research associate\" nell'Universit\u00e0 Harvard nell'anno accademico 1963/1964 e \"visiting professor\" nell'Institut des Hautes \u00c9tudes Scientifiques, Bures-sur-Yvette, nel 1961 e nel 1967; nel Tata Institute of Fundamental Research, Bombay, nel 1965; nelle Universit\u00e0 del Cairo e di Istanbul (quale esperto dell'UNESCO) nel 1966; nel Forschungsinstitut f\u00fcr Mathematik, Zurigo, nel 1968. \"Research professor\" nell'Universit\u00e0 del Maryland dal 1971 al 1980.\nPresidente dell'Istituto Nazionale di Alta Matematica dal 1977 al 1985, fu vice-direttore della Scuola Normale Superiore di Pisa dal 1968 al 1970 e poi suo direttore dal 1978 al 1987. \nVenne eletto come indipendente di sinistra Senatore della Repubblica per la legislatura dal 1987 al 1992. Nel 1989 fu ministro della ricerca nel governo ombra del PCI.\nFu socio corrispondente dell'Accademia Nazionale dei Lincei dal 1979, socio nazionale dal 1988, presidente dal 1997. Fu inoltre socio corrispondente dell'Istituto Lombardo di Scienze e Lettere dal 1979, socio corrispondente dell'Accademia delle Scienze di Torino dal 1995, socio dell'Accademia Nazionale dei XL dal 1997, socio straniero dell'Accademia delle Scienze Russa, socio dell'Accademia Europea de Yuste dal 2000.\nOttenne il Premio Pomini (1956), il Premio Bonavera (1959), il Premio Caccioppoli (1962), la Medaglia d'oro della Societ\u00e0 Italiana delle Scienze (1975), il Premio Feltrinelli (1981), la Medaglia d'oro di Benemerito della Scuola, della Cultura e dell'Arte e la nomina a Grande Ufficiale dell'Ordine \"Al Merito della Repubblica\".\n\u00c8 morto a Pisa il 28 marzo 2020."}
{"id": "23913", "revid": "15756", "url": "https://it.wikipedia.org/wiki?curid=23913", "title": "Guernsey", "text": "Guernsey, ufficialmente Baliato di Guernsey (in inglese \"Bailiwick of Guernsey\"; in francese \"Bailliage de Guernesey\"; in guernesiais \"Bailliage d\u00e9 Guern\u00e9si\") \u00e8 una dipendenza della Corona britannica, costituita dall'omonima isola e da altre pi\u00f9 piccole, tutte situate nel canale della Manica, di fronte alle coste nordoccidentali della Francia.\nLa dipendenza dalla Corona Britannica non comporta appartenenza al Regno Unito, infatti \u00e8 dotata di governo autonomo; il suo capo di Stato \"de iure\" \u00e8 il sovrano del Regno Unito, che per\u00f2 vi esercita il potere in quanto Duca di Normandia, e non come sovrano del Regno Unito; suo delegato \u00e8 un tenente governatore, che \u00e8 il capo di Stato \"de facto\"; il potere esecutivo \u00e8 invece esercitato dal governo di Guernsey, presieduto dal balivo, che \u00e8 in pratica il primo ministro del Paese.\nPer quanto riguarda i rapporti internazionali Guernsey \u00e8 rappresentata dal Regno Unito; anche a livello sportivo gli atleti di Guernsey competono sotto la giurisdizione della Gran Bretagna laddove il Paese non sia riconosciuto (per esempio nei Giochi del Commonwealth, dove Guernsey ha una sua rappresentanza), oppure in una delle Nazioni costituenti del Regno Unito nel caso di discipline (per esempio il calcio) in cui il Regno Unito non sia rappresentato.\nEtimologia.\nIl nome \"Guernsey\", come il simile Jersey, deriva dall'antico norreno.\nIl suffisso, \"-ey\", \u00e8 norreno per \"isola\", mentre \"guern\" assomiglia allo spagnolo \"Cuerno\", al francese \"Coi(r)n\", all'olandese \"Hoorn\", al frisone \"Hoarn\", Svedese \"H\u00f6rn\" e al Gallese \"Gorn\", i quali significano \"angolo\".\nQuindi \"Guernsey\" si potrebbe tradurre \"L'isola dell'angolo\".\nStoria.\nPreistoria.\nPresso il sito archeologico della grotta La Cotte, presso St. Brelade, sono state rinvenute tracce di insediamenti di Neanderthal tra anni e - anni fa.\nDopo la separazione delle Isole del Canale dalla Normandia, alla fine dell'ultima glaciazione, coltivatori neolitici si stabilirono lungo le coste, lasciando come testimonianza anche due menhir di grande interesse archeologico, nonch\u00e9 un dolmen conosciuto come \"L'Autel du Dehus\", contenente due divinit\u00e0 note come \"Le Gardien du Tombeau\".\nArrivo del Cristianesimo.\nDurante la loro migrazione in Bretagna, i Bretoni si stabilirono sull'isola. L'agiografia di San Sansone lo reputa come colui che introdusse il cristianesimo, di ritorno dal suo viaggio nel Regno del Gwent, prima della sua fondazione dell'abbazia di Dol-de-Bretagne; una testimonianza pi\u00f9 accreditata \u00e8 la menzione di una cappella dedicata a san Maglorio di Dol (nato nel 535, nipote di san Sansone), in una bolla di papa Adriano IV.\nAttorno al 968, si stabil\u00ec nel nord dell'isola una comunit\u00e0 di monaci benedettini provenienti dal monastero di Le Mont-Saint-Michel.\nIl ducato di Normandia.\nCedute da Carlo il Calvo al Ducato di Bretagna col trattato di Compi\u00e8gne nel 867, le isole del Canale furono annesse nel 933 al Ducato di Normandia da Guglielmo I, il cui pronipote Guglielmo il Conquistatore divenne re d'Inghilterra nel 1066.\nPersi i domini continentali 1204 con re Giovanni Senzaterra, le isole del Canale rappresentano l'ultima rimanenza del Ducato di Normandia presso la Corona inglese.\nTuttora il titolo formale di Elisabetta II d'Inghilterra come capo di stato delle isole \u00e8 Duca di Normandia (la nomenclatura maschile \"Duca\" \u00e8 per tradizione mantenuta anche per la sovrana).\nSecondo la tradizione, Roberto II di Normandia, padre di Guglielmo il Conquistatore, part\u00ec nel 1032 verso l'Inghilterra per intervenire a fianco di Edoardo il Confessore e fu obbligato a riparare presso Guernsey, nell'allora isola tidale Clos du Valle, dove fu ospitato dai monaci benedettini. Nel 1061, quando dei pirati saccheggiarono l'isola, i monaci si rivolsero a Guglielmo il Conquistatore, il quale sped\u00ec Sampson D'Anneville, con lo scopo di liberarsi dei pirati. Grati per tale servizio, i monaci concedettero a Sampson D'Anneville met\u00e0 dell'isola. La porzione dell'isola rimasta al monastero fu nota come Le Fief St. Michel e includeva le parrocchie di St. Saviour, St. Pierre du Bois, Ste. Marie du Catel e the Vale.\nDurante i secoli successivi l'isola fu ripetutamente attaccata da pirati e occupata da forze navali; quest'ultime si intensificarono durante la Guerra dei cent'anni. A partire dal 1339, l'isola fu occupata dai Capetingi in diverse occasioni.\nNel 1372 l'isola fu invasa da mercenari aragonesi sotto il comando di Owain Lawgoch (ricordato come Yvon de Galles), sotto ingaggio dei francesi. Lawgoch e i suoi mercenari dai capelli scuri furono successivamente assorbiti nel folclore isolano come invasori mitologici dal mare.\nLa Riforma.\nNella met\u00e0 del XVII secolo l'isola risent\u00ec dell'influsso della riforma calvinista. Durante le \"persecuzioni mariane\", tre donne locali furono messe al rogo nel 1556 per il loro credo protestante.\nDurante la Guerra civile inglese, Guernsey prese la parte dei parlamentaristi, mentre Jersey rimase realista. La posizione di Guernsey era dovuta principalmente alla pi\u00f9 alta percentuale di calvinisti e altre chiese riformate, oltre al rifiuto di re Carlo I di Inghilterra di occuparsi del caso di alcuni marinai di Guernsey catturati da dei corsari. Vi furono comunque delle rivolte di realisti nel sud-est dell'isola, mentre il governatore Sir Peter Osborne assieme alle sue truppe occuparono castello di Cornet; quest'ultima fu l'ultima roccaforte realista a capitolare nel 1651 e fu anche l'obiettivo di un tentativo di invasione, fallita, di Luigi XIV di Francia nel 1704.\nCaccia alle streghe.\nNel 1617 ci fu l'accusa di stregoneria a carico di tre donne incolpate di aver lanciato incantesimi in oggetti inanimati, aver inflitto malattie misteriose a molte persone e al bestiame, ferendoli o uccidendoli. La loro tortura viene applicata dopo che loro furono giudicate colpevoli e condannate a morte tramite queste testimonianze. Una di loro, una certa Collette du Mont, confess\u00f2 di essere una strega, rivelando che il Diavolo sottoforma di gatto lo avesse tentata diverse volte di vendicarsi sui vicini.\nDal XVII al XIX secolo.\nLe guerre contro la Francia e la Spagna nel corso del XVII e XVIII secolo incisero profondamente sull'isola, sebbene permettessero a capitani e armatori di Guernsey, forniti di lettera di corsa, di attaccare e prendere possesso di diverse navi mercantili di paesi ostili. A partire dall'inizio del XVIII secolo, un numero crescente di isolani, per sfuggire alla depressione economica conseguente alle ostilit\u00e0, cominci\u00f2 a migrare nell'America del Nord.\nNel 1780 inizi\u00f2 la costruzione di Fort George, completato nel 1812, al fine di accogliere le truppe di stanza nell'isola in previsione di un'invasione francese, ed effettivamente utilizzato durante le guerre napoleoniche.\nNel 1806 l'isola tidale Clos du Valle, separata dall'estremit\u00e0 settentrionale di Guernsey da Le Braye du Valle, una zona di cordoni dunosi interrotti da un canale, fu unita all'isola principale dal governo britannico come misura di difesa. Nella parte orientale fu ricavato un porto, dal 1820 noto come porto di San Sampson, divenendo il secondo pi\u00f9 grande del Baliato. La parte occidentale di La Braye \u00e8 ora la spiaggia di Le Grand Havre.\nCon la fine delle guerre napoleoniche, vi fu un deciso aumento della prosperit\u00e0 dell'isola, grazie anche all'incremento del commercio marittimo mondiale, in particolare dell'industria della pietra.\nTra gli imprenditori di Guernsey che ebbero maggior successo, vi fu William Le Lacheur, che instaur\u00f2 un fiorente commercio di caff\u00e8 tra la Costa Rica e l'Europa, e la Famiglia Corbet che fond\u00f2 la Fruit Export Company.\nDal 1855 al 1870 Victor Hugo trascorse l'esilio su Guernsey, dove scrisse \"I miserabili\". Guernsey \u00e8 anche l'ambientazione di altri due romanzi di Hugo, \"I lavoratori del mare\" e \"L'uomo che ride\". Ritorn\u00f2 sull'isola dal 1872 al 1873.\nGuerre mondiali.\nDurante la prima guerra mondiale, circa isolani servirono nella British Expeditionary Force; di questi, circa servirono nel reggimento Royal Guernsey Light Infantry, costituito a partire dalla Royal Guernsey Militia nel 1916.\nNel 1940 vi fu l'occupazione tedesca delle isole del Canale, che si protrasse per la maggior parte della seconda guerra mondiale. Poco prima dell'occupazione, molti bambini furono evacuati in Inghilterra, presso parenti o estranei.\nDurante l'occupazione alcuni civili furono deportati nel Lager Lindele, campo di concentramento a sud della Germania, vicino a Biberach an der Ri\u00df. Tra questi, vi fu Sir Ambrose Sherwill, che pi\u00f9 tardi divenne Balivo di Guernsey. Tre civili di fede ebraica furono invece deportati ad Auschwitz, senza fare pi\u00f9 ritorno.\nAd Alderney fu costruito un campo di concentramento, principalmente per abitanti dell'est europeo, l'unico costruito su terra britannica. Tuttora \u00e8 ricordato da un memoriale noto col nome di Alderney, in francese \"Aurigny\".\nGuernsey fu pesantemente fortificata durante la seconda guerra mondiale, le cui tracce sono tuttora visibili. Essa e le isole vicine furono gli ultimi territori occupati dalle truppe tedesche ad arrendersi il 16 maggio 1945.\nGeografia.\nGuernsey (65 km\u00b2) \u00e8 l'isola pi\u00f9 a ovest delle Isole del Canale. Da essa dipendono le isole di Alderney, Sark, Herm, Brecqhou, Burhou, Casquets, Jethou e Lihou. Il punto pi\u00f9 alto del Baliato \u00e8 Hautnez (), nell'isola di Alderney.\nLa popolazione di Guernsey - sfruttando il territorio pressoch\u00e9 pianeggiante dell'isola - pratica l'agricoltura (con produzione di fiori, frutta e ortaggi), l'allevamento (originaria di quest'isola \u00e8 una pregiata razza di bovini che dal luogo prende il nome, la \"razza Guernsey\") e il turismo.\nIl maggiore centro \u00e8 Saint Peter Port (ca. abitanti, e capoluogo delle \"isole del Canale\"). A St. Peter Port si trova l'Hauteville House che fu - dal 1855 al 1870 - la residenza di Victor Hugo.\nEconomia.\nIl PIL delle isole nel 2003 ammontava a 2,1 miliardi di dollari USA, la spesa pubblica nel 2005 era di circa 300 milioni di sterline. Secondo CIA World Factbook, il PIL (PPA) nel 2013 \u00e8 salito a 3,42 miliardi di dollari, il PIL pro capite (PPA) a dollari.\nIl 32% degli occupati lavora nel settore bancario, la disoccupazione \u00e8 solo dell'1%.\nL'imposizione fiscale nelle isole \u00e8 ridotta rispetto a molti paesi, non prevedendo varie tipologie di imposte come IVA e imposte sul \"capital gain\".\nTuttavia sono presenti imposte sul reddito di imprese e individui con un'aliquota del 20%, mentre i profitti derivanti da alcune attivit\u00e0 bancarie sono tassati con un'aliquota del 10%.\nIl sistema fiscale italiano, col Decreto Ministeriale 04/05/1999, ha inserito il Guernsey tra gli stati o territori aventi un regime fiscale privilegiato, cosiddetta \"Black list\" o lista nera, ponendo quindi limitazioni fiscali ai rapporti economico commerciali che si intrattengono tra le aziende italiane e i soggetti ubicati in tale territorio. Con D.M. 24/07/2015 di accordo con l'Italia \u00e8 uscita dalla \"Black List\" (che viene aggiornata di anno dall'Agenzia delle Entrate)\nDopo le regole ribadite dall'Ocse in occasione del G20 di Londra del 2009, l'isola di Guernsey ha portato a 16 il numero delle intese sottoscritte con altri Stati per lo scambio bilaterale di informazioni fiscali e finanziarie sotto il profilo penale, civile e fiscale (nello specifico risultano accordi di cooperazione con l'Australia, la Danimarca, le Isole Faroe, la Finlandia, la Francia, la Germania, la Groenlandia, l'Islanda, l'Irlanda, i Paesi Bassi, la Nuova Zelanda, la Norvegia, la Svezia, il Regno Unito, gli USA e, da ultimo, il Portogallo).\nLa moneta locale, la Sterlina di Guernsey, \u00e8 emessa dalla Banca d'Inghilterra, seguendo le stesse regole previste per qualsiasi altra moneta moderna. In proposito il governo scrive che \"the issue is a debt of the States of Guernsey and is backed by the General Revenue investments of the States\" (l'emissione \u00e8 un debito degli Stati di Guersney ed \u00e8 avallato dagli introiti generali degli investimenti degli Stati).\nSuddivisione amministrativa.\nDal punto di vista amministrativo l'isola \u00e8 suddivisa in 10 parrocchie. Di seguito l'elenco con indicata superficie e popolazione. Le dipendenze di Alderney and Sark non sono comprese in nessuna parrocchia.\nTrasporti.\nL'Aeroporto di Guernsey, unico dell'isola, si trova nella parrocchia di Forest."}
{"id": "23914", "revid": "1705737", "url": "https://it.wikipedia.org/wiki?curid=23914", "title": "Isola di Jersey", "text": "Jersey \u00e8 un'isola posta nel Canale della Manica che assieme alle altre isole del Canale rappresenta gli ultimi resti del ducato di Normandia e fa parte del Baliato di Jersey, una dipendenza della Corona britannica.\nEtimologia.\nLe isole del canale sono menzionate nell'Itinerario antonino con i nomi di Sarnia, Caesarea, Barsa, Silia e Andium ma Jersey non pu\u00f2 essere identificata specificamente perch\u00e9 non corrisponde direttamente al nome attuale. In passato fu usato il nome latino Caesarea o la versione francese \"C\u00e9sar\u00e9e\" sin dai tempi dell'opera \"Britannia\" del geografo William Camden (1586) e oggi \u00e8 usato nei nomi di associazioni e istituzioni. Il nome latino fu anche dato alla colonia americana del New Jersey come \"Nova Caesarea\". Andium, Agna e Augia furono usate solo nell'antichit\u00e0. Gli studiosi pensano che Jersey e J\u00e8rri derivino da ar\u00f0 (antico norreno per \"terra\") o \"jarl\" (contea) o forse dal nome di persona Geirr (l'isola di Geirr). La -ey finale denota un'isola (come Guernsey o Surtsey)\nGeografia.\nL'isola di Jersey, la pi\u00f9 grande fra le isole del Canale, si trova a dalla costa della Normandia. La Corrente del Golfo dona all'isola un clima mite. L'isola ha delle spiagge sabbiose e gode di pi\u00f9 ore di sole all'anno di qualunque altro luogo dell'arcipelago britannico.\nJersey ha un'estensione di 118,2 chilometri quadrati, compresa la terra bonificata e la spiaggia. Si trova nella Manica, approssimativamente a () dalla penisola di Cotentin in Normandia (Francia) e circa () a sud della Gran Bretagna. \u00c8 la pi\u00f9 estesa e la pi\u00f9 meridionale delle Isole del Canale.\nIl clima \u00e8 temperato con inverni miti ed estati fresche. Il terreno consiste in un altopiano declinante dalle lunghe baie sabbiose nel sud alle aspre scogliere nel nord, tagliato da valli che lo solcano, in genere, da nord a sud.\nCuriosit\u00e0.\nLa razza bovina Jersey deriva proprio da quest'isola. La diffusione all'esterno dell'isola fu avviata agli inizi del secolo scorso; la razza si \u00e8 affermata particolarmente in Danimarca e USA. Oggi \u00e8 numericamente la seconda razza da latte mondiale, con circa 6 milioni di capi.\nOgni anno ad agosto in Jersey si svolge la \"battaglia per i fiori\", cio\u00e8 un corteo con centinaia e centinaia di fiori."}
{"id": "23916", "revid": "125884010", "url": "https://it.wikipedia.org/wiki?curid=23916", "title": "Parallasse", "text": "La parallasse \u00e8 il fenomeno per cui un oggetto sembra spostarsi rispetto allo sfondo se si cambia il punto di osservazione. Il termine deriva dal greco \u03c0\u03b1\u03c1\u03ac\u03bb\u03bb\u03b1\u03be\u03b9\u03c2 (\"par\u00e1llaxis\"), che significava originariamente \"accavallamento\", e ha anche assunto il significato scientifico attuale.\nDa un punto di vista quantitativo, con il termine parallasse si indica il valore dell'angolo di spostamento.\nMisure di distanza.\nMisurando l'angolo della parallasse e la distanza tra i due punti di osservazione \u00e8 possibile calcolare la distanza dell'oggetto per mezzo della trigonometria. Questo \u00e8 un caso particolare della triangolazione, in cui dato un lato e due angoli oppure un angolo e due lati \u00e8 possibile calcolare l'intero triangolo. Nella misura della parallasse il triangolo \u00e8 in genere molto stretto e lungo, con una base molto piccola e gli angoli adiacenti prossimi a 90\u00b0. Per questo le misure devono essere effettuate con grande accuratezza.\nAstronomia.\nLa tecnica viene usata in astronomia per determinare la distanza di corpi celesti non eccessivamente lontani. Il punto di osservazione dalla Terra pu\u00f2 cambiare in seguito alla rotazione terrestre e si ha la parallasse diurna oppure in seguito alla rivoluzione annuale intorno al Sole, ed in tal caso si ha la parallasse annua.\nParallasse lunare.\nUna prima tecnica elementare per calcolare la parallasse lunare \u00e8 quella ottenuta sfruttando una eclissi lunare. L'ombra terrestre proiettata sulla Luna ha un raggio di curvatura apparente uguale alla differenza tra il raggio apparente della Terra ed il raggio del Sole visti dalla Luna. Questo raggio \u00e8 di 0,75 gradi, da cui, dato il raggio solare pari a 0,25 gradi e il raggio terrestre di 1 grado, si ottiene una distanza Terra-Luna pari a 60 raggi terrestri, ovvero 384000\u00a0km.\nUn altro sistema per calcolare la parallasse lunare \u00e8 di osservarne contemporaneamente la posizione rispetto alle stelle fisse da due punti diversi della Terra. Considerando l'orientazione terrestre, la posizione e l'inclinazione dei due punti, la distanza lunare pu\u00f2 essere triangolata come:\nParallasse solare.\nDopo che Keplero formul\u00f2 il modello del sistema solare basato sulle leggi da lui scoperte, mancava ancora una scala delle dimensioni. I rapporti tra le orbite erano determinati, per cui sarebbe stato sufficiente misurare direttamente la distanza Terra-Sole, chiamata unit\u00e0 astronomica (UA).\nUn primo metodo per determinare la distanza dal Sole fu proposto nell'antichit\u00e0 da Aristarco da Samo. Se il Sole non era eccessivamente distante, il momento del primo ed ultimo quarto delle fasi lunari non cade esattamente a met\u00e0 tra il plenilunio ed il novilunio. I tentativi di calcolo erano per\u00f2 basati sull'ipotesi di orbite circolari, ed i risultati ottenuti furono molto imprecisi.\nNel 1716 Edmund Halley sugger\u00ec che il transito di Venere sul disco solare potesse essere impiegato per ricavare la parallasse solare. I transiti di Venere sono piuttosto rari, e le prime misure furono fatte solamente nel 1761 e nel 1769. Il metodo \u00e8 viziato per\u00f2 da un margine di incertezza a causa dell'effetto black drop che rende difficile stabilire con precisione gli istanti di contatto tra i dischi dei corpi celesti.\nAgli inizi del XX secolo, per determinare con maggiore precisione la scala del sistema solare, fu misurata la parallasse di alcuni asteroidi, in particolare Eros, che passa periodicamente a soli 22 milioni di km dalla Terra. Studi sulle riflessioni radar di Venere (1958) e di asteroidi come Icaro hanno permesso di misurare direttamente queste distanze e calcolare meglio la parallasse solare. Oggi l'unit\u00e0 astronomica \u00e8 determinata con precisione per mezzo della telemetria effettuata con sonde spaziali.\nParallasse stellare.\nPer determinare la parallasse stellare si sfrutta il cambiamento di posizione assunto dalla Terra durante il suo moto orbitale. La tecnica presuppone la conoscenza del diametro dell'orbita terrestre e richiede l'osservazione dello stesso oggetto celeste a sei mesi di distanza per determinarne lo spostamento apparente rispetto allo sfondo. Pi\u00f9 una stella \u00e8 vicina, pi\u00f9 la sua parallasse \u00e8 grande. Pi\u00f9 precisamente si definisce parallasse annua quella derivata da uno spostamento pari alla distanza media tra Terra e Sole (raggio medio dell'orbita).\nQuesta tecnica ha introdotto in astronomia l'uso di una nuova unit\u00e0 di misura delle distanze, il parsec, definito come la distanza alla quale la parallasse annua \u00e8 esattamente di un secondo d'arco, ed equivale a 3,26\u00a0anni\u00a0luce. Ad esempio: la stella a noi pi\u00f9 vicina dopo il Sole, Proxima Centauri, presenta una parallasse di 0,750\" (secondi d'arco). Ne consegue che la sua distanza \u00e8 1 / 0,750 = 1,33\u00a0parsec, ovvero 4,3\u00a0anni\u00a0luce. Anche con questa precisione le distanze massime misurabili direttamente erano nell'ordine di poche centinaia di parsec; il satellite Gaia, lanciato il 19 dicembre del 2013, ha migliorato sostanzialmente la situazione effettuando rilevazioni con angolazione tra i 20 ed i 200 microarcosecondi. Mediante la tecnica interferometrica della rete radiotelescopica VLBA, con misurazioni effettuate tra il 2014 ed il 2015 \u00e8 stato possibile misurare una distanza di 66.000 al, tra una regione stellare chiamata G007.47+00.05 ed il suo lato opposto rispetto al sistema solare. Questa misurazione dovrebbe consentire di mappare dettagliatamente in pochi anni l'intera Via Lattea.\nVista tridimensionale.\nNell'uomo e in altri animali i due occhi osservano la stessa scena ma da due punti di vista leggermente diversi, pari alla distanza interpupillare solitamente tra i 50 ed i 60 mm. Se si osserva un oggetto vicino tenendo lo sguardo all'infinito, coprendo alternativamente i due occhi si nota che l'immagine sfocata dell'oggetto sembra spostarsi. Questo principio \u00e8 detto visione binoculare e consente, attraverso l'elaborazione compiuta dal cervello, di percepire la profondit\u00e0.\nSono stati inventati diversi sistemi per offrire la visione tridimensionale di fotografie e film (stereoscopia). Si tratta di mostrare ai due occhi due immagini scattate da due posizioni opportunamente traslate tra loro per mezzo di un visore dotato di due obiettivi. Fotografie di questo tipo sono state fatte anche sulla Luna nel corso del programma Apollo.\nUn sistema usato comunemente \u00e8 quello degli anaglifi, che utilizzano degli occhiali con due filtri colorati sulle lenti, uno rosso ed uno ciano. L'immagine, costituita sovrapponendo le due immagini attraverso filtri rossi e ciano, viene filtrata dagli occhiali e percepita differentemente dai due occhi, ricostruendo il senso di profondit\u00e0.\nAltri sistemi impiegano occhiali dotati di due otturatori a cristalli liquidi e di un film in cui i fotogrammi corrispondono alternativamente all'immagine di destra e di sinistra. Gli otturatori sono comandati elettronicamente in modo che ciascun occhio veda il fotogramma corretto.\nNei sistemi di realt\u00e0 virtuale sono impiegati caschi con due visori LCD, uno per occhio.\nStrumenti di misura e fotografici.\nSe uno strumento di misura ottico, quale un telescopio, microscopio o teodolite, non \u00e8 correttamente focalizzato, il reticolo di misura appare spostarsi se l'operatore sposta leggermente l'occhio rispetto allo strumento. Per questo motivo \u00e8 importante curare la messa a fuoco dello strumento e la posizione dell'operatore.\nAnche in strumenti di misura non ottici, quali un righello o uno strumento elettrico analogico la parallasse pu\u00f2 dare origine a errori di lettura (errori di parallasse). Spostando il proprio punto di vista i segni sul righello appaiono spostarsi rispetto al punto da misurare, cos\u00ec come una lancetta sembra muoversi sopra la scala graduata, con effetto pi\u00f9 consistente quanto maggiore \u00e8 lo spessore dello strumento o la distanza della scala: per questo motivo \u00e8 necessario osservare lo strumento da una posizione perfettamente verticale allo strumento stesso.\nUn metodo pratico per ridurre l'errore di lettura \u00e8 quello di porre uno specchietto sul piano della scala graduata, al di sotto dell'indice mobile: in tal modo, chiudendo un occhio, la lettura corretta si otterr\u00e0 solo quando l'indice e la sua immagine sullo specchio coincideranno. Gli strumenti di misura elettrici pi\u00f9 precisi sono infatti dotati di una striscia a specchio sulla scala, e l'utilizzatore deve posizionarsi in modo che l'immagine riflessa sia nascosta dall'indice stesso.\nIn fotografia l'angolo di parallasse \u00e8 l'angolo che si forma tra l'asse ottico dell'obiettivo e l'asse ottico del mirino (nelle vecchie macchine reflex biottiche come Rolleiflex, Rolleicord).\nL'effetto della parallasse fa s\u00ec che l'immagine di oggetti vicini vista attraverso il mirino differisca da quella ripresa dall'obiettivo e per questo capita che in alcune foto le persone fotografate rimangano parzialmente tagliate fuori dalla scena, classiche sono le vecchie foto senza testa o col soggetto eccessivamente eccentrico rispetto alla foto.\nQuesto inconveniente viene eliminato nelle reflex monoculari nelle quali si vede esattamente quello che viene fotografato (l'immagine per il puntamento e per lo scatto sono riprese dallo stesso obiettivo). Nelle macchine fotografiche a mirino galileiano questo difetto non pu\u00f2 essere eliminato.\nFotogrammetria aerea.\nIn geografia, per determinare il profilo altimetrico di una regione si effettuano fotografie aeree ad intervalli regolari, parzialmente sovrapposte in modo che per ogni punto siano disponibili almeno due immagini distinte.\nConoscendo l'altitudine di volo e la distanza percorsa tra i due scatti \u00e8 possibile elaborare queste immagini al fine di calcolare l'altezza dei diversi punti e costruire le linee di quota da rappresentare nelle carte geografiche."}
{"id": "23917", "revid": "1318658", "url": "https://it.wikipedia.org/wiki?curid=23917", "title": "Arthur C. Clarke", "text": "Noto ai pi\u00f9 per il suo romanzo \"\" del 1968, cresciuto assieme alla sceneggiatura del realizzato con il regista Stanley Kubrick ed ispirato al racconto breve \"La sentinella\" dello stesso Clarke, lo scrittore ha per\u00f2 al suo attivo una produzione letteraria assai estesa, tra cui la celebre serie di \"Rama\"; \u00e8 considerato un autore di fantascienza hard o \"classica\", dato che una caratteristica saliente dei suoi romanzi \u00e8 l'attenzione per la verosimiglianza scientifica.\nIn suo onore l'orbita geostazionaria della Terra \u00e8 stata chiamata \"Fascia di Clarke\". Egli infatti fu il primo ad ipotizzare, in un articolo pubblicato nel 1945, l'utilizzo dell'orbita geostazionaria per i satelliti dedicati alle telecomunicazioni.\nBiografia.\nArthur Charles Clarke nacque a Minehead, nel Somerset (Inghilterra), il 16 dicembre del 1917. Da ragazzo, Clarke si divertiva leggendo con trasporto ed entusiasmo vecchie riviste di fantascienza. Dopo le scuole superiori (\"secondarie\"), non riusc\u00ec ad entrare in nessun \"college\" e di conseguenza inizi\u00f2 a lavorare. Il suo primo lavoro fu di revisore dei conti per il governo.\nDurante la seconda guerra mondiale lavor\u00f2 per la Royal Air Force come esperto di radar e fu coinvolto nel successivo sviluppo del sistema di difesa radar che aveva consentito alla RAF di vincere la battaglia contro gli invasori nazisti. Dopo la guerra si laure\u00f2 in matematica e fisica al \"King's College\" dell'Universit\u00e0 di Londra.\nIl suo pi\u00f9 importante contributo scientifico pu\u00f2 essere considerato l'idea che i satelliti geostazionari potessero essere il sistema ideale per le telecomunicazioni: propose questo concetto in un articolo scientifico dal titolo \"Can Rocket Stations Give Worldwide Radio Coverage?\" (\"Possono le stazioni razzo fornire una copertura radio mondiale?\"), pubblicato su \"Wireless World\" nell'ottobre del 1945. Proprio grazie a questo contributo, l'orbita geostazionaria \u00e8 oggi nota anche come orbita Clarke o fascia di Clarke in suo onore.\nNei primi anni quaranta, mentre militava ancora nella RAF, inizi\u00f2 a vendere le sue storie di fantascienza alle riviste del settore. Lavor\u00f2 anche, per breve tempo come viceredattore (\"Assistant Editor\") al \"Science Abstracts\", prima di dedicarsi a tempo pieno al mestiere di scrittore (1951).\nDal 1956 ha vissuto nello Sri Lanka, a Colombo, dove esercitava attivit\u00e0 di esplorazione subacquea e dove aiut\u00f2 a sviluppare il turismo subacqueo. Qui nel 1979 fu nominato rettore dell'universit\u00e0 di Ceylon, carica che mantenne fino al 2004 quando diede le dimissioni per motivi di salute.\n\u00c8 stato anche presidente della British Interplanetary Society (\"Societ\u00e0 interplanetaria britannica\") e membro dell\"Underwater Explorers Club\" (\"club degli esploratori subacquei\") e del Mensa..\nNel 1983 fu colpito da un attacco di poliomielite, e visse da allora in sedia a rotelle.\nIl 26 maggio del 2000 \u00e8 stato insignito della carica onorifica di \"Knight Bachelor\" in una cerimonia a Colombo per i suoi meriti nella letteratura. L'investitura veniva ritardata, su richiesta di Clarke, dal 1998 a causa di un'accusa di pedofilia da parte del tabloid inglese \"The Sunday Mirror\", accusa che fu comunque considerata infondata dalla polizia dello Sri Lanka e ritrattata per iscritto poco dopo. Clarke, che secondo alcune interpretazioni si era gi\u00e0 dichiarato gay in maniera scherzosa (\"No (gay), merely mildly cheerful\", ossia \"No (gaio), semplicemente moderatamente giocondo\"), respinse le accuse di pedofilia prepuberale, ma in una precedente intervista ribad\u00ec di essere stato un pederasta-omosessuale attratto da minori maschi appena puberi; disse altres\u00ec di aver praticato sesso con giovanissimi prostituti maschi sri-lankesi. Non fu mai indagato per l'accusa di prostituzione minorile, n\u00e9 per sesso consenziente con minori o omosessualit\u00e0 (vietate in Sri Lanka).\nA dicembre del 2007, in occasione del suo novantesimo compleanno (nelle parole di Clarke \u00abdopo aver completato 90 orbite intorno al sole\u00bb) registr\u00f2 un messaggio video pubblicato su YouTube. Il suo ultimo messaggio pubblico fu registrato in occasione dell'anno internazionale del pianeta Terra dell'UNESCO il 13 febbraio 2008.\nMor\u00ec il 19 marzo 2008 per una crisi respiratoria.\nEsiste un asteroide, 4923 Clarke, battezzato cos\u00ec in suo onore.\nOpere.\nAntologie di racconti.\n\"(elenco parziale)\"\nContiene i seguenti racconti:\nContiene i seguenti racconti:\nContiene i seguenti racconti:\nContiene i seguenti racconti:\nAntologie che contengono suoi racconti.\nTitoli pubblicati in italiano \"(elenco parziale)\"\nRacconti.\n\"(elenco parziale, a partire da quelli tradotti in italiano)\""}
{"id": "23918", "revid": "6923", "url": "https://it.wikipedia.org/wiki?curid=23918", "title": "Disturbi del neurosviluppo", "text": "Con disturbi del neurosviluppo si fa riferimento ad una serie di disturbi, elencati di seguito, ad esordio nel periodo dello sviluppo e con possibile permanenza in et\u00e0 adulta:\nQuesti disturbi sono classificati nel manuale DSM-5."}
{"id": "23926", "revid": "123480144", "url": "https://it.wikipedia.org/wiki?curid=23926", "title": "Onomastica romana", "text": "L'onomastica romana \u00e8 lo studio dei nomi propri di persona, delle loro origini e dei processi di denominazione nella Roma antica. L'onomastica latina prevedeva che i nomi maschili tipici contenessero tre nomi propri (\"tria nomina\") che erano indicati come \"praenomen\" (il nome proprio come intendiamo oggi), \"nomen\" (equivalente al nostro cognome che individuava la \"gens\", ovvero era il cosiddetto \"gentilizio\") e \"cognomen\" (che indicava la famiglia in senso nucleare, all'interno della \"gens\").\nTalvolta si aggiungeva un \"secondo \"cognomen\"\", chiamato \"agnomen\". Un uomo che veniva adottato, mostrava nel nome anche quello di adozione (come nel caso dell'imperatore Augusto). Per i nomi femminili, c'erano poche differenze, anche se queste non usavano di norma il \"praenomen\" proprio, ma quello del marito o del padre.\nQuando i \"tria nomina\" erano indicativi di possesso di cittadinanza, solo tre elementi erano obbligatori: \"praenomen\", \"nomen\" e \"cognomen\", mentre elementi aggiuntivi come l'\"agnomen\" erano opzionali.\nOrigine ed evoluzione.\nIl sistema dei \"tria nomina\" era il modo tradizionale latino, dall'epoca tardo repubblicana, di nominare una persona, anche se nella Roma arcaica vi era un sistema uninominale (es. Romolo, Numitore ed altri) e il sistema binomio entr\u00f2 in uso dopo l'inclusione dei Sabini (il sistema nominale costituito da \"praenomen\" e \"nomen\" era tipico dei Sabini).\nMolto del sistema dei \"tria nomina\" \u00e8 dunque dovuto all'influenza che tale popolo esercit\u00f2 su Roma, dopo la leggendaria coreggenza di Romolo e Tito Tazio.\nI \"tria nomina\".\n\"Praenomen\".\nIl primo elemento era il nome personale, quello attribuito ai bambini alla nascita, con il quale si presuppone che venissero chiamati in famiglia. Negli scritti, peraltro, il prenome era generalmente ridotto all'iniziale, poich\u00e9 i prenomi romani si erano ben presto ridotti ad un numero alquanto limitato. Questa forma di nome \"proprio\", eccetto che per le relazioni familiari e confidenziali, era abbastanza poco importante ed era raramente usata da sola.\nSono relativamente pochi i \"praenomina\" usati nella Roma repubblicana e nella Roma imperiale, generalmente legati alla tradizione. Solo alcuni di questi, come \"Flavio\", \"Marco\", \"Tiberio\" e \"Lucio\" (anche con la versione femminile \"Lucia\") sono ancora in uso. Ultimamente riscoperto anche \"Gaia\", femminile di \"Gaio\" o \"Caio\", che in realt\u00e0 \u00e8 la versione non corretta di \"Gaio\". La corruzione di Gaio in Caio deriva dalla tradizione latina che abbreviava con C. il praenomen Gaius (Gaio) e con Cn. il praenomen Gnaeus (Gneo). Tali tradizionali abbreviazioni derivano a loro volta dal fatto che gli Etruschi, che esercitarono una forte influenza sulla prima fase storica di Roma, non distinguevano fra la \"G\" e la \"C\".\nMolti dei \"praenomina\" maschili usati furono abbreviati ad uno o due caratteri nelle iscrizioni lapidarie, senza possibilit\u00e0 di ambiguit\u00e0 proprio perch\u00e9 non erano molti; le abbreviazioni pi\u00f9 comuni sono: Aulus (A), Gaius (C), Gnaeus (Cn), Decimus (D), Kaeso (K), Lucius (L), Marcus (M), Mamercus (Mam), Manius (M'), Numerius (N), Publius (P), Quintus (Q), Servius (Ser), Sextus (Sex), Spurius (Sp), Titus (T), Tiberius (Ti).\nI \"praenomina\" Primus, Secundus, Tertius, Quintus, Sextus, Septimus, Octavius e Decimus hanno in italiano l'ovvio significato dei numeri ordinali e furono probabilmente in origine assegnati nell'ordine di nascita, una prassi che venne ripresa col fascismo (e la relativa politica culturale e demografica) attualmente in disuso.\n\"Nomen\".\nIl secondo nome era quello della gens (pl. \"gentes\") la \"famiglia allargata\". Le \"gentes\" romane iniziali erano abbastanza poche, e pochissime quelle dotate di una certa rinomanza, tale da dare loro la possibilit\u00e0 di consegnare ai posteri la fama di alcuni dei loro componenti. Tra di esse sicuramente la gens Iulia, la gens Cornelia, la gens Claudia, la gens Cassia, la gens Sempronia, la gens Domitia, la gens Valeria, la gens Fabia, la gens Sidonia e la gens Flavia.\nSi noti peraltro che con l'andar del tempo le cose si complicarono parecchio, con l'ingresso nella cittadinanza romana di persone o intere famiglie che venivano da tradizioni diverse (si pensi agli schiavi liberati, agli alleati galli, ecc.) e che quindi magari non avevano alcuna \"gens\" di appartenenza. Gli schiavi liberati spesso acquisivano il nomen del loro antico proprietario; gli stranieri \"naturalizzati\" a volte latinizzavano un loro soprannome, a volte lo inventavano di sana pianta, e cos\u00ec via.\n\"Cognomen\".\nL'ultimo elemento era in origine un soprannome, che le persone non avevano ovviamente dalla nascita, legato com'\u00e8 ad una loro caratteristica personale o ad un evento che li aveva visti protagonisti. Il \"cognomen\" comparve all'inizio come soprannome o nome personale, che distingueva un individuo all'interno della \"gens\" (il \"cognomen\" non compare in documenti ufficiali fino a circa il 100 a.C.); spesso il \"cognomen\" risultava quindi il solo vero elemento personale del nome, tanto da diventare per noi posteri il nome con cui il personaggio \u00e8 conosciuto. Plutarco ne spiega l'origine quando racconta di come a Gneo Marcio fu attribuito il cognome di \"Coriolano\", in seguito alle sue gesta eroiche che contribuirono grandemente alla presa di Corioli.\nDurante la Repubblica e l'Impero, il \"cognomen\" si trasmetteva dal padre al figlio, distinguendo di fatto la famiglia nucleare all'interno della \"gens\". A causa della sua origine, spesso il \"cognomen\" rifletteva qualche tratto fisico o della personalit\u00e0. Ne \u00e8 esempio il \"cognomen\" \"Caligola\", soprannome dato al terzo imperatore romano, Gaio Giulio Cesare Germanico, per l'abitudine che questi aveva in giovent\u00f9 di calzare sempre i sandali militari (\"caligae\"). Altro \"cognomen\" famoso \u00e8 quello di Marco Tullio Cicerone, da noi appunto conosciuto come Cicerone, appellativo con cui l'antenato di Marco Tullio era chiamato, a causa di escrescenze sul viso che sembravano ceci (in latino \"cicer\").\n\"Supernomina\".\nI \"supernomina\" erano i soprannomi particolari che distinguevano gli individui, spesso con nomi simili. Essi si distinguevano in agnomina e signa (plebei o aristocratici). Essi nacquero dalla necessit\u00e0 di distinguere dei nuclei pi\u00f9 ristretti all'interno delle famiglie, e venne aggiunto cos\u00ec un secondo \"cognomen\", chiamato \"agnomen\" (agnome). Alcuni di questi passarono di padre in figlio, come i \"cognomina\", per distinguere una sottofamiglia (per esempio i discendenti di una persona specifica) all'interno della famiglia. Tuttavia il pi\u00f9 delle volte venne usato come semplice soprannome. Talvolta fu usato come titolo onorifico per ricordare un'impresa importante (come \"cognomen ex virtute\" tramandato dai discendenti). A titolo di esempio basterebbe ricordare Publio Cornelio Scipione l'Africano (che in latino avrebbero scritto solitamente \"P.CORNELIVS SCIPIO AFRICANVS\").\n\"Agnomina\".\nTra i \"supernomina\" si distinguono gli \"agnomina\", che si formavano di norma introducendo il soprannome con formule tipo \"qui et vocatur\", \"cui nomen est\", \"qui vocatur\", oppure semplicemente aggiungendolo alla fine dei \"tria nomina\", accanto al \"cognomen\".\n\"Signa\".\nI \"signa\" erano di due tipi, il primo utilizzato per lo pi\u00f9 dai plebei, il secondo era di tradizione aristocratica. Quelli di uso plebeo si costruivano con la parola \"signo\" pi\u00f9 il genitivo del soprannome, quelli di tradizione aristocratica con l'agnome terminante con desinenza in -ius.\nAdozione.\nQuando un romano entrava per adozione in una nuova famiglia (evento usuale a causa della scarsit\u00e0 di figli in molte famiglie), il suo nome diveniva quello completo del padre adottivo (si assumevano i \"tria nomina\" del padre adottivo) pi\u00f9 il suo nome di famiglia in forma declinata (con suffisso in -anus). Ecco due esempi:\nNomi stranieri.\nMentre Roma continuava a conquistare territori al di fuori della penisola italiana, furono introdotti molti nomi stranieri. Ex soldati ausiliari e altre categorie che guadagnavano il diritto alla cittadinanza romana, potevano, e spesso volevano, mantenere almeno una parte del loro nome d'origine. Un buon numero di questi nomi (\"cognomina\" all'atto dell'assunzione dei \"tria nomina\", ma vecchi nomi personali da schiavi) sono di origine greca (grecanici), mentre gli altri provengono da tutte le regioni entrate nel campo di influenza romano. I soldati ausiliari non cittadini romani, avendone maturato il diritto, spesso adottavano il \"nomen\" del loro Imperatore, aggiungendo il loro nome originale come \"cognomen\".\nNomi femminili.\nQuanto scritto sopra si applicava soltanto agli uomini. La societ\u00e0 romana, infatti, non usava attribuire veri e propri nomi personali alle donne, che venivano conosciute soltanto con il proprio nome gentilizio (nomen), ovviamente declinato al femminile, talvolta seguito da un aggettivo nel - frequente - caso di omonimia tra donne appartenenti alla stessa gens (\"Maior\" e \"Minor\" se le donne erano soltanto due; \"Prima, Secunda, Tertia\" e via dicendo se erano pi\u00f9 di due). Alcuni esempi: la famosa madre dei Gracchi fu Cornelia, ma questo non \u00e8 affatto un nome proprio, anche se alla sensibilit\u00e0 moderna lo sembra, ma semplicemente un gentilizio, peraltro uno dei pi\u00f9 famosi; le figlie di Marco Antonio erano conosciute come Antonia maggiore (nonna dell'Imperatore Nerone) e Antonia minore (madre dell'Imperatore Claudio); pi\u00f9 di due figlie erano distinte dal numero ordinale: Cornelia Quinta era la quinta figlia di Cornelius.\nEmerge dallo studio delle iscrizioni lapidarie che nei tempi pi\u00f9 antichi si usava la versione al femminile anche dei \"praenomina\" e che i nomi delle donne presumibilmente consistevano in un \"praenomen\" e un \"nomen\" seguito da un patronimico. In periodo storico della Repubblica le donne non ebbero pi\u00f9 \"praenomen\". In effetti, sull'esistenza del \"praenomen\" femminile le opinioni sono discordi. Taluni ritengono che non sia mai esistito. Altri pensano, invece, che non potesse essere pronunciato per ragioni di \"pudicitia\". Secondo i sostenitori di quest'ipotesi, infatti, i Romani avrebbero ereditato dai Sabini una credenza che considera il prenome una parte della persona; dunque, pronunciare il \"praenomen\" di una donna sarebbe stato un atto di intimit\u00e0 assolutamente inaccettabile. Al di l\u00e0 delle diatribe tra gli studiosi, resta il fatto che nominare una donna era considerato atto socialmente irrispettoso.\nSe era necessaria un'ulteriore precisazione, il nome gentilizio era seguito dal genitivo del nome del padre o, dopo il matrimonio, del marito. Infatti Cicerone indica una donna come \"Annia P. Anni senatoris filia\" (Annia figlia del senatore P. Annius).\nDalla tarda Repubblica, le donne adottarono anche la forma femminile del \"cognomen\" del padre (per es. Caecilia Metella Crassi, figlia di Q. Caecilius Metellus e moglie di P. Licinius Crassus). Questo \"cognomen\" femminilizzato assunse spesso la forma diminutiva (per es. la moglie di Augustus, Livia Drusilla, era figlia di M. Livius Drusus; altri esempi di diminutivi femminili erano Domitilla da Domitius, Faustina da Faustus, Livilla da Livius, Lucilla da Lucius, Priscilla da Priscus ecc.)\nUlteriori elementi ed esempi.\nInizialmente \"praenomen\" e \"nomen\" costituivano il nome completo del Romano ed erano seguiti dal patronimico (o indicazione della paternit\u00e0). Il patronimico consisteva nella parola latina \"filius\" (figlio), abbreviata in \"f.\" preceduta \ndall'abbreviazione del \"praenomen\" paterno naturalmente al genitivo. Pertanto un Romano poteva essere noto come M. Antonius M. f. \"(Marcus Antonius Marci filius)\" cio\u00e8 \"Marco Antonio figlio di Marco\". In pi\u00f9 si sarebbe potuto indicare anche il nonno con la parola \"nepos\" (nipote) abbreviata in \"n.\".\nVerso la met\u00e0 del periodo repubblicano si aggiunse al patronimico l'indicazione abbreviata della trib\u00f9 in cui la persona era registrata. Non si sa quando questa indicazione divenne parte ufficiale del nome. Nel 242 a.C. il numero delle trib\u00f9 fu fissato in 35:\nTrib\u00f9.\nLa trib\u00f9 non era indicazione di una comune ascendenza; bens\u00ec, le trib\u00f9 erano distribuite geograficamente e un individuo apparteneva alla trib\u00f9 nella quale si trovava la sua abitazione principale. La trib\u00f9 era una componente essenziale della cittadinanza, infatti il voto si svolgeva spesso per trib\u00f9. Con l'espansione dell'Impero il numero delle trib\u00f9 venne aumentato.\nEsempio di onomastica completa.\nUn esempio di nome completo \u00e8 quello dell'imperatore Marco Aurelio. Si tenga presente che il nome cambi\u00f2 nel corso della sua vita: noto alla nascita come Marco Annio Catilio Severo (Marcus Annius Catilius Severus), divenne in occasione dell'adozione da parte di Antonino Pio come Marco Elio Aurelio Vero (Marcus Aelius Aurelius Verus), ed in occasione del matrimonio con la figlia di Antonino (sua sorellastra in virt\u00f9 dell'adozione) Marco Annio Vero (Marcus Annius Verus), per poi diventare al momento dell'elevazione a imperatore Marco Aurelio Cesare, figlio di Augusto (Marcus Aurelius Caesar Augusti filius).\nIl nome completo \u00e8 il seguente: \"Marcus Aurelius Marci f. Quinti n. tribu Galeria Antoninus Pius, domo Caesaraugusta\", che si compone dei seguenti elementi:\nNell'uso quotidiano, le persone erano nominate o con una combinazione di \"nomen\" e \"praenomen\", oppure, pi\u00f9 frequentemente semplicemente con il \"cognomen\". Cos\u00ec \"Marcus Livius Drusus\" poteva essere semplicemente \"Drusus\" o \"Marcus Livius\". \"Iulia Marciana\" poteva essere semplicemente \"Iulia\"."}
{"id": "23927", "revid": "44455805", "url": "https://it.wikipedia.org/wiki?curid=23927", "title": "Quaternioni", "text": ""}
{"id": "23931", "revid": "339392", "url": "https://it.wikipedia.org/wiki?curid=23931", "title": "Madonna con il Bambino e tre angeli (Sandro Botticelli)", "text": ""}
{"id": "23937", "revid": "697352", "url": "https://it.wikipedia.org/wiki?curid=23937", "title": "Angelina Jolie", "text": "Raggiunge la fama internazionale interpretando l'icona dei videogiochi Lara Croft nei film \"\" (2001) e \"Tomb Raider - La culla della vita\" (2003). Ha vinto tre Golden Globe consecutivi: nel 1998 per il film tv \"George Wallace\", nel 1999 per \"Gia - Una donna oltre ogni limite\" e nel 2000 per \"Ragazze interrotte\", per il quale ha anche vinto l'Oscar alla miglior attrice non protagonista. Nel 2009 ha ricevuto una seconda candidatura agli Oscar alla miglior attrice per la sua interpretazione in \"Changeling\". Nel 2014, durante la cerimonia dei Governors Award le viene conferito l'Oscar Premio umanitario Jean Hersholt.\nJolie \u00e8 stata pi\u00f9 volte dichiarata la donna pi\u00f9 affascinante e bella del mondo. \u00c8 stata inserita nella lista delle 100 persone pi\u00f9 influenti del mondo redatta dalla rivista TIME. \nNel 2013 \u00e8 stata l'attrice pi\u00f9 pagata di Hollywood, con un reddito di 33 milioni di dollari. Nel 2015, secondo un sondaggio condotto da \"YouGov\", \u00e8 \"la donna pi\u00f9 ammirata al mondo\", grazie all'attivit\u00e0 di beneficenza, le cause umanitarie ed essendo ambasciatrice di buona volont\u00e0 per l'Alto commissariato delle Nazioni Unite per i rifugiati (UNHCR). Nel maggio dello stesso anno la rivista \"Forbes\" la inserisce nella sua lista delle 100 donne pi\u00f9 potenti al mondo, classifica nella quale era gi\u00e0 stata inserita in precedenza.\nBiografia.\nNata a Los Angeles, in California, \u00e8 figlia dell'attore Jon Voight, premio Oscar per \"Tornando a casa\", e dell'attrice Marcheline Bertrand; \u00e8 sorella di James Haven, nipote del cantautore Chip Taylor e figlioccia di Jacqueline Bisset e Maximilian Schell. Ha origini slovacche e tedesche da parte di padre. La madre scelse come secondo nome Jolie, che in lingua francese significa \"carina\". Dopo la separazione dei genitori, nel 1976, Angelina Jolie e il fratello crebbero a Palisades, nello Stato di New York, con la madre che abbandon\u00f2 ogni aspirazione artistica per prendersi cura dei figli. Influenzata dalla recitazione della madre, dopo aver visto i suoi film, Angelina aspira a diventare attrice, esordendo a soli sette anni, al fianco del padre, nel film \"Cercando di uscire\" di Hal Ashby.\nA soli undici anni entra al Lee Strasberg Theatre and Film Institute, che frequenta per due anni, apparendo in diverse produzioni. Successivamente frequenta la Beverly Hills High School, dove vive una forma di disagio nei confronti dei ragazzi di famiglie pi\u00f9 facoltose, poich\u00e9, vivendo con la madre, doveva sopravvivere con un reddito modesto. Durante gli anni degli studi era oggetto delle prese in giro di alcuni studenti, per il suo fisico esile e per il fatto di portare gli occhiali e l'apparecchio per i denti. Questo suo disagio port\u00f2 la giovane Angelina all'autolesionismo: si provocava cio\u00e8 delle ferite con coltelli che lei stessa collezionava. Durante quel periodo cominci\u00f2 a diventare una dark; a quattordici anni sognava di diventare un necroforo, indossava solo abiti neri e si era tinta i capelli di viola. Due anni pi\u00f9 tardi, torn\u00f2 a recitare in teatro, consegu\u00ec il diploma e arriv\u00f2 sul set del videoclip di \"Alta marea\" di Antonello Venditti.\nDopo la separazione dei genitori per molti anni non ebbe rapporti con il padre, e ogni tentativo di riconciliazione fu vano. Vi fu un significativo riavvicinamento quando padre e figlia recitarono assieme in \"\" del 2001, ma i rapporti si incrinarono nuovamente dopo che il padre concesse un'intervista al programma della NBC \"Access Hollywood\", dichiarando che la figlia soffriva di disturbi mentali fin da piccola. Nel luglio 2002 l'attrice presenta una richiesta per cambiare legalmente il suo nome in \"Angelina Jolie\", togliendo il cognome paterno Voight; il cambiamento di nome \u00e8 ufficializzato il 12 settembre 2002.\nLa Jolie \u00e8 stata al centro di alcune controversie a proposito del suo profondo legame con il fratello: sul palco della notte degli Oscar del 2000, l'attrice dichiar\u00f2 il suo profondo amore per il fratello e in seguito i due furono visti scambiarsi un bacio sulle labbra, alimentando i pettegolezzi su un loro possibile rapporto incestuoso, che l'attrice si affrett\u00f2 a negare. \nAngelina Jolie ha perso la madre per un cancro alle ovaie il 27 gennaio 2007.\nCarriera.\nPrimi lavori e la vittoria dell'Oscar.\nPoco pi\u00f9 che quattordicenne comincia a lavorare nella moda come modella. Il suo lavoro la porta a viaggiare tra gli Stati Uniti e l'Europa, toccando citt\u00e0 come Londra, New York e Los Angeles, Milano, Napoli; in quel periodo appare in diversi videoclip musicali per artisti come Meat Loaf (\"Rock &amp; Roll Dreams Come Through\"), Antonello Venditti (\"Alta marea\"), Lenny Kravitz (\"Stand by My Woman\") e The Lemonheads (\"It's About Time\").\nTornata negli Stati Uniti, ritorna a recitare in teatro dove interpreta il ruolo di una mistress tedesca, inoltre partecipa a cinque film studenteschi realizzati dal fratello, mentre frequentava la USC School of Cinematic Arts, la scuola di cinema della University of Southern California, ma la sua carriera cinematografica da professionista ha inizio nel 1993 quando partecipa al film a basso costo \"Cyborg 2\", dove interpreta Casella \"Cash\" Reese, un robot dalle sembianze umane. Il primo ruolo da protagonista in un film hollywoodiano \u00e8 in \"Hackers\" del 1995, il film riscuote poco successo al botteghino ma nel corso degli anni diventa un piccolo \"cult movie\".\nNel 1996 cerca fortuna in Italia, sottoponendosi a un provino per \"Jolly Blu\", un film di Stefano Salvati il quale l'aveva gi\u00e0 diretta nel videoclip di Antonello Venditti \"Alta marea\", ma le fu preferita Alessia Merz perch\u00e9 a detta del regista era troppo sexy per la parte.\nNel 1997 recita nel film televisivo \"George Wallace\", \"bio-pic\" sulla vita del governatore dell'Alabama George Wallace, interpretando il ruolo della seconda moglie Cornelia Wallace, ruolo che le fa vincere il suo primo Golden Globe. L'anno successivo, sempre in una produzione televisiva, vince il suo secondo Golden Globe per l'interpretazione in \"Gia - Una donna oltre ogni limite\" del controverso ruolo della modella Gia Carangi, morta di AIDS a soli 26 anni; per la stessa interpretazione vince anche un Screen Actors Guild Award. Sempre nel 1997 interpreta una spogliarellista che vaga per le strade di New York nel videoclip per il brano dei Rolling Stones \"Anybody Seen My Babe\".\nDopo la lavorazione di \"Gia\" si trasferisce a New York e smette di recitare per un breve periodo in cui si iscrive all'Universit\u00e0 di New York, studiando cinema e frequentando corsi di scrittura. Torna a recitare nel film gangster \"Hell's Kitchen - Le strade dell'inferno\" ma si mette in luce nel film \"Scherzi del cuore\", dove recita al fianco di Sean Connery, Gena Rowlands e Ryan Phillippe, per la cui interpretazione si aggiudica un National Board of Review Awards 1998 per la miglior performance rivelazione femminile.\nNel 1999 lavora per il regista Mike Newell nel film \"Falso tracciato\", la pellicola ottiene una tiepida accoglienza e la stampa, tra cui il \"Washington Post\", critica l'interpretazione della Jolie. Nello stesso anno recita al fianco di Denzel Washington ne \"Il collezionista di ossa\", adattamento cinematografico di un romanzo di Jeffery Deaver, in cui la Jolie interpreta Amelia Donaghy, un'agente di polizia ossessionata dal suicidio del padre poliziotto, basato su Amelia Sachs, personaggio letterario creato da Deaver.\nSempre nel 1999 ottiene un ruolo nel film \"Ragazze interrotte\", dove impersona la sociopatica Lisa Rowe, per la sua interpretazione vincer\u00e0 l'Oscar alla miglior attrice non protagonista. Nel corso della premiazione, la diva scandalizza pubblico e critica dichiarando il folle amore che la lega al fratello e sul palco della notte degli Oscar del 2000, i due si scambiano un bacio sulle labbra. Il giorno seguente alla notte degli Academy, i tabloid la definiscono immorale e incestuosa ed entra in un vortice di controversie e pettegolezzi, che lei, smentisce immediatamente. Contemporaneamente ha cominciato le riprese di \"Original Sin\" in Messico, thriller basato sul romanzo \"Waltz in Darkness\" di Cornell Woolrich, ma non ha molto successo al botteghino\nNell'estate del 2000 prende parte al suo primo blockbuster, \"Fuori in 60 secondi\" di Dominic Sena, al fianco di Nicolas Cage. Nonostante critiche negative il film diviene il suo primo successo a livello internazionale incassando oltre 200 milioni di dollari.\nSuccesso internazionale dal 2001 al 2005.\n\"\" \u00e8 il suo primo e vero successo commerciale che la innalza allo status di superstar internazionale. Nel film veste i panni della sensuale eroina Lara Croft del videogioco \"Tomb Raider\", per il ruolo l'attrice si \u00e8 sottoposta a molte scene di combattimento dopo essersi esercitata per mesi nelle arti marziali. Dopo il successo di \"Lara Croft: Tomb Raider\", recita in \"Una vita quasi perfetta\", film che non riscontra molto successo al botteghino e la critica non apprezza la sua interpretazione.\nNel 2003 riprende i panni di Lara Croft in \"Tomb Raider - La culla della vita\", ma il sequel si dimostra meno lucrativo del precedente film. Nello stesso anno \u00e8 protagonista di \"Amore senza confini - Beyond Borders\", storia d'amore tra due operatori umanitari in Africa. Nonostante il film rispecchi i reali interessi dell'attrice nel promuovere gli aiuti umanitari, \u00e8 un ennesimo flop di pubblico e critica. Nel 2004 \u00e8 al fianco di Ethan Hawke in \"Identit\u00e0 violate\", dove interpreta un agente dell'F.B.I. esperta di profili criminali alla caccia di un serial killer.\nNel 2004 presta la sua voce al pesce angelo Lola nel film d'animazione della DreamWorks \"Shark Tale\" e ottiene un ruolo minore nel film di fantascienza \"Sky Captain and the World of Tomorrow\", realizzato interamente di fronte al bluescreen. Sempre nel 2004 interpreta il ruolo di Olimpiade nel controverso film di Oliver Stone \"Alexander\", film biografico sulla vita di Alessandro Magno. Nel 2005 recita al fianco di Brad Pitt nella commedia d'azione di Doug Liman \"Mr. &amp; Mrs. Smith\", nel film la Jolie e Pitt interpretano John e Jane Smith, una coppia di coniugi annoiati che scoprono di essere entrambi killer a pagamento. Il film ha guadagnato 478 milioni di dollari in tutto il mondo, divenendo uno dei pi\u00f9 grandi successi del 2005.\nDal 2006 a oggi.\nNel 2006 viene diretta da Robert De Niro in \"The Good Shepherd - L'ombra del potere\", film sulla storia della CIA raccontata dal punto di vista di Edward Wilson, interpretato da Matt Damon, nel film la Jolie ricopre la parte della moglie trascurata di Wilson, Margaret Russell. Presentato fuori concorso al 60\u00ba Festival di Cannes, nel 2007 recita in \"A Mighty Heart - Un cuore grande\" di Michael Winterbottom basato sulle memorie di Mariane Pearl, vedova del giornalista del \"Wall Street Journal\" Daniel Pearl, rapito e ucciso a Karachi in Pakistan, dai fondamentalisti islamici, il 1\u00ba febbraio 2002.\nInterpreta il ruolo della madre di Grendel ne \"La leggenda di Beowulf\" di Robert Zemeckis, film interamente realizzato con la tecnica della motion capture. Nel 2008 recita in \"Wanted - Scegli il tuo destino\" del regista russo Timur Bekmambetov, basato sull'omonima graphic novel che la vede recitare al fianco di James McAvoy e Morgan Freeman. Dopo aver doppiato Tigre nel film d'animazione \"Kung Fu Panda\", viene diretta da Clint Eastwood nel drammatico \"Changeling\", presentato in anteprima al Festival di Cannes, per il quale viene nominata all'Oscar come miglior attrice.\nNel 2010 lavora al fianco di Johnny Depp nel film \"The Tourist\", per la regia di Florian Henckel von Donnersmarck, remake del film francese \"Anthony Zimmer\", per la cui interpretazione ottiene una candidatura al Golden Globe 2011.\nNel 2011 esordisce come regista nel film \"Nella terra del sangue e del miele\", una storia ambientata tra il 1992 e il 1995 in Bosnia, durante la guerra dei Balcani. Il film \u00e8 uscito nelle sale statunitensi nel dicembre del 2011 ed \u00e8 stato nominato durante i Golden Globe del 2012 nella categoria \"miglior film straniero\".\nNel 2014, dopo tre anni di assenza sul grande schermo, Angelina \u00e8 protagonista del film della Walt Disney Pictures \"Maleficent\", trasposizione cinematografica nel cartone animato \"La bella addormentata nel bosco\", dove la Jolie interpreta Malefica. La principessa Aurora da adolescente \u00e8 interpretata da Elle Fanning, mentre da bambina \u00e8 interpretata da Vivienne Marcheline Jolie-Pitt, figlia della stessa Jolie e Brad Pitt. Nel luglio dello stesso anno termina le riprese del suo secondo film da regista, \"Unbroken\", che ha anche prodotto. Il film narra la storia vera dell'atleta olimpionico Louis \"Louie\" Zamperini, che durante la seconda guerra mondiale, dopo un incidente aereo, riusc\u00ec a sopravvivere su una zattera per 47 giorni, per poi essere catturato dalla Marina giapponese ed essere mandato in un campo di prigionia. Il film riceve tre nomination agli oscar.\nNel 2015 viene classificata in settima posizione dalla rivista \"Forbes\", con un guadagno di 15 milioni di dollari. Nello stesso anno \u00e8 uscito il film \"By the Sea\", del quale, oltre a essere coprotagonista accanto a Brad Pitt, la Jolie \u00e8 stata anche produttrice e regista. La pellicola \u00e8 stata un insuccesso commerciale, recuperando solo un terzo dei costi nelle sale.\nNel 2016 \u00e8 regista, produttrice e co-sceneggiatrice del film \"Per primo hanno ucciso mio padre\", basato sull'omonima biografia di Loung Ung, donna sopravvissuta al genocidio cambogiano perpetrato dal dittatore Pol Pot tra il 1977 e il 1979. La pellicola sar\u00e0 distribuita direttamente sulla piattaforma Netflix. Nel gennaio 2017 la casa di moda Guerlain annuncia l'attrice come nuova testimonial del profumo \"Mon Guerlain Fragrance\", e realizza uno spot intitolato \"Notes of a Woman\", diretto dal regista Terrence Malick. Torna dietro la macchina da presa per dirigere la pellicola \"Per primo hanno ucciso mio padre\", ambientata in Cambogia al tempo delle stragi dei Khmer rossi. Il film \u00e8 stato presentato in anteprima mondiale il 2 settembre 2017 al Telluride Film Festival e successivamente al Toronto International Film Festival, mentre \u00e8 stato distribuito sulla piattaforma di Netflix a partire dal 15 settembre 2017.\nNel 2019 torna a vestire i panni di Malefica nello spin-off \"Maleficent - Signora del male\".\nNel 2021 recita nel film thriller \"Quelli che mi vogliono morto\", diretto da Taylor Sheridan e basato sull'omonimo romanzo di Michael Koryta.\nBeneficenza.\nL'impegno con le Nazioni Unite.\nAngelina Jolie venne personalmente a conoscenza della grossa crisi umanitaria durante le riprese di \"\" avvenute in Cambogia, dove pot\u00e9 vedere con i propri occhi le condizioni di miseria e povert\u00e0 del paese. Si rivolse all'UNHCR per maggiori informazioni sui focolai di crisi internazionale. Nei mesi successivi ha deciso di visitare personalmente diversi campi profughi sparsi per il mondo, per imparare di pi\u00f9 sulla situazione e le condizioni in certe zone. Nel febbraio del 2001 intraprese una missione di 18 giorni tra Sierra Leone e Tanzania, nei mesi successivi torn\u00f2 in Cambogia per due settimane e in seguito incontr\u00f2 i rifugiati afgani in Pakistan, donando loro 1 milione di dollari, in risposta all'emergenza internazionale lanciata dall'UNHCR. Alla fine del suo viaggio, l'attrice dichiar\u00f2:\nImpressionati dal suo interesse e dalla sua devozione per la causa, il 27 agosto 2001 a Ginevra, l'UNHCR la nomin\u00f2 Ambasciatrice di Buona Volont\u00e0. Durante i suoi primi tre anni come ambasciatrice la Jolie ha concentrato i suoi sforzi nelle missioni sul campo, visitando rifugiati e sfollati in tutto il mondo. Nel 2002 ha visitato campi profughi in Thailandia e in Ecuador, in seguito si \u00e8 recata in alcuni impianti UNHCR in Kosovo e ha finanziato una visita a Kakuma, in un campo profughi in Kenya, soprattutto con i rifugiati dal Sudan. Ha anche incontrato i rifugiati angolani durante le riprese di \"Amore senza confini - Beyond Borders\", tenutesi in Namibia.\nNel 2003 ha intrapreso una missione di sei giorni in Tanzania, visitando campi che ospitavano rifugiati congolesi, successivamente si \u00e8 recata per una settimana in Sri Lanka, nello stesso periodo ha intrapreso una missione di quattro giorni in Russia, viaggiando attraverso il Caucaso del nord. In concomitanza con l'uscita del film \"Beyond Borders - Amore senza confini\", ha pubblicato \"Notes from My Travels\" (\"Appunti dai miei viaggi\"), stralci del suo diario di viaggio, tenuto durante le sue missioni tra il 2000 e il 2001. Nel corso di un soggiorno privato in Giordania nel dicembre 2003, ha chiesto di visitare i profughi iracheni nella Giordania orientale, pochi mesi dopo \u00e8 andata in Egitto per incontrare i rifugiati sudanesi.\nNel 2004 per il suo primo viaggio per le Nazioni Unite negli Stati Uniti \u00e8 andata in Arizona, visitando alcuni detenuti richiedenti asilo politico. Dopo che la situazione in Sudan andava peggiorando, la Jolie and\u00f2 al confine del Ciad, incontrando i rifugiati fuggiti dalla guerra in atto nel Darfur. Sempre nel 2004, si \u00e8 incontrata con i rifugiati afgani in Thailandia e ha soggiornato in Libano durante le vacanze di Natale, visitando alcuni giovani rifugiati e pazienti affetti da tumore nella capitale libanese.\nNel 2005 torna a far visita ai rifugiati afgani in Pakistan. In quell'occasione \u00e8 stata ricevuta dal Presidente del Pakistan Pervez Musharraf e dal Primo Ministro Shaukat Aziz; successivamente torn\u00f2 in Pakistan assieme al compagno Brad Pitt, per vedere con i propri occhi la situazione del paese dopo il terremoto del Kashmir, avvenuto l'8 ottobre 2005.\nNel 2006 la coppia Jolie-Pitt ha soggiornato ad Haiti, dove hanno visitato una scuola sostenuta dalla fondazione creata dal musicista Wyclef Jean; inoltre hanno trascorso il Natale a San Jos\u00e9, in Costa Rica, intrattenendosi con i rifugiati colombiani e distribuendo regali. Angelina Jolie e il compagno hanno donato 1 milione di dollari a tre organizzazioni di primo soccorso in Ciad e in Darfur.\nSuccessivamente l'attrice si \u00e8 recata per la prima volta in Siria ed \u00e8 tornata due volte in Iraq, dove si \u00e8 incontrata con i profughi iracheni e con le truppe dell'esercito statunitense.\nLa Jolie partecipa regolarmente alla giornata mondiale dei profughi, che si tiene a Washington, ed \u00e8 stata invitata a parlare al forum economico mondiale a Tavate nel 2005 e nel 2006. Nel 2005 ha preso parte a un pranzo del National Press Club, dove ha annunciato la fondazione del \"National Center for Refugee and Immigrant Children\", un'organizzazione che fornisce gratuitamente aiuto giuridico ai richiedenti di asilo, che l'attrice ha personalmente finanziato con una donazione di 500.000 dollari per i primi due anni. In aggiunta al suo coinvolgimento politico, l'attrice ha cominciato a usare la sua popolarit\u00e0 per promuovere le cause umanitarie attraverso i mass media, ha girato uno speciale per MTV, \"The Diary Of Angelina Jolie &amp; Dr. Jeffrey Sachs in Africa\". Nel 2006 la Jolie ha annunciato la fondazione della Jolie/Pitt Foundation, finanziando organizzazioni come Global Action for Children e Medici senza frontiere, donando un milione di dollari ciascuno.\nAngelina Jolie ha ricevuto molti riconoscimenti per le sue opere umanitarie, nel 2003 si \u00e8 guadagnata il premio \"Citizen of the World Award\", mentre nel 2007 ha ricevuto il \"Freedom Award\", dallo stesso anno \u00e8 divenuta membro dell'organizzazione Council on Foreign Relations.\nNel giugno del 2011, nel suo ruolo di ambasciatrice di buona volont\u00e0 per Alto commissariato delle Nazioni Unite per i rifugiati, ha visitato un campo profughi in Turchia, dove sono protetti i siriani che sono fuggiti dalla repressione di Bashar al-Assad, durante la rivolta siriana del 2011. Pochi giorni dopo l'attrice, in occasione della Giornata internazionale per i rifugiati, si \u00e8 recata a Lampedusa dove ha incontrato i profughi ospitati nella struttura di contrada Imbriacola. Durante la visita, l'attrice ha voluto lasciare le proprie impronte digitali, come avviene per l'identificazione dei migranti.\nIl 16 novembre 2013 ha ricevuto il Premio umanitario Jean Hersholt, durante la quinta cerimonia annuale dei Governors Awards, per le sue opere di carit\u00e0 svolte durante il decennio precedente in collaborazione con l'Alto commissariato delle Nazioni Unite per i rifugiati, partecipando a pi\u00f9 di quaranta spedizioni, come quelle di aiuto ai rifugiati in Cambogia e Siria. Nel 2016 visita il campo profughi di Azraq, in Giordania dove ha denunciato ancora una volta le pessime condizioni nelle quali sono costretti a vivere 60.000 profughi siriani in fuga dalla guerra. Nel giugno 2019, in qualit\u00e0 di ambasciatrice Unhcr, visita la frontiera tra Colombia e Venezuela per incontrare i rifugiati.\nAngelina Jolie \u00e8 anche una grande amante degli animali e per questo ogni anno destina diverse donazioni ad associazioni che si occupano della cura e della protezione degli amici a quattro zampe in difficolt\u00e0. Accodandosi alle iniziative di molti altri protagonisti dei jet set internazionali anche la diva di Hollywood ha destinato una cospicua donazione di un milione di dollari per combattere l'emergenza sociale scatenata dalla pandemia di COVID-19. In particolare i fondi sono stati devoluti alla charity No Kid Hungry che si occupa di preparare pasti per bambini in difficolt\u00e0. \nAttivismo.\nOltre ai suoi impegni umanitari Angelina Jolie \u00e8 attiva anche nel tutelare gli animali, opponendosi all'utilizzo di pellicce come capi d'abbigliamento e facendo donazioni a organizzazioni che si occupano di curare animali abbandonati o maltrattati. Nel 2017 infatti la Jolie-Pitt Foundation ha finanziato, in collaborazione con il Ministero dell'Ambiente e del Turismo della Namibia e con la fondazione \"N/a'an ku s\u00ea Foundation\", la nascita di un santuario intitolato alla figlia primogenita, la \" Shiloh Wildlife Sanctuary\", con l'obiettivo principale di fornire cure agli animali vittime del bracconaggio.\nCon l\u2019ex compagno Brad Pitt si \u00e8 dichiarata favorevole al matrimonio tra persone dello stesso sesso e contraria a discriminazioni e diversit\u00e0 di trattamento e opzioni di vita. La coppia nel 2012 afferm\u00f2 che, in caso di matrimonio, avrebbe preferito sposarsi in uno Stato che consenta le unioni gay. Il loro matrimonio si \u00e8 infatti celebrato in Francia, dove tali unioni sono permesse.\nNel 2013 fa una visita a sorpresa alla riunione del G8 di Londra, dove tiene un discorso contro gli stupri sulle donne nelle zone di guerra.\nVita privata.\nInsieme all'ex marito Brad Pitt possedeva un patrimonio di circa 380 milioni di dollari, di cui 209 del solo Pitt; possedeva anche diverse case, una a Los Angeles e un'altra a New Orleans, un castello a Miraval nel sud della Francia dal valore di 35 milioni di euro\nPer i cinquant'anni del marito, la Jolie ha comprato un'isola del valore di 12,2 milioni di dollari, situata nella costa orientale degli Stati Uniti, a 80\u00a0km da New York.\nNel 2005, la Jolie ha ottenuto la cittadinanza cambogiana dal re del paese Norodom Sihamoni, in riconoscimento del suo impegno per la tutela ambientale nel Paese asiatico. Infatti, l'attrice ha accettato di devolvere 5 milioni di dollari nei successivi 15 anni per la creazione di un santuario naturale nella ex roccaforte degli Khmer Rossi nella provincia di Battambang.\nHa dichiarato di essersi riavvicinata alla fede durante le riprese di \"Unbroken\". In passato aveva dichiarato in un'intervista di non essere credente.\nRelazioni.\nHa affermato di essere bisessuale: ha infatti confermato il legame con la co-protagonista di \"Foxfire\", Jenny Shimizu.\nIl 28 marzo 1996 sposa l'attore inglese Jonny Lee Miller, co-protagonista del film \"Hackers\". Il matrimonio non ha avuto lunga durata: la coppia si separa l'anno seguente per divorziare nel febbraio 1999.\nIl 5 maggio 2000 sposa in seconde nozze l'attore Billy Bob Thornton, conosciuto sul set di \"Falso tracciato\". La coppia ha dichiarato spesso pubblicamente il forte legame che li univa, suggellato da tatuaggi e un patto di sangue tra i due, conservando il sangue dell'altro in piccoli flaconcini appesi al collo; queste bizzarrie hanno attirato l'attenzione dei media, che resero la coppia una delle pi\u00f9 chiacchierate di Hollywood. Il matrimonio fin\u00ec con un divorzio nel maggio 2003.\nNel 2005 fu coinvolta in uno scandalo, venendo accusata di essere stata la causa della fine del matrimonio tra gli attori Brad Pitt e Jennifer Aniston. Le accuse sostenevano che lei e Pitt avessero intrecciato una relazione sul set di \"Mr. &amp; Mrs. Smith\". L'attrice respinse ogni accusa; tuttavia, poco dopo ammise di essersi innamorata sul set. La coppia Jolie-Pitt per molto tempo non comment\u00f2 pubblicamente la natura del loro rapporto. Il continuo interesse dei media per la loro vita privata li rese una delle coppie pi\u00f9 chiacchierate di Hollywood, per la quale la stampa coni\u00f2 il termine \"Brangelina\" (dall'unione dei nomi dei due).\nNell'aprile 2012 la coppia Jolie-Pitt si fidanza ufficialmente. Si sono sposati il 23 agosto 2014 nel loro castello a Miraval, in Francia. Le foto delle nozze sono state vendute alle riviste \"Hello\" e \"People\" per 5 milioni di dollari, somma poi data in beneficenza alla \"Jolie-Pitt Foundation\". Dopo il matrimonio l'attrice ha cambiato il cognome in Jolie-Pitt.\nNel settembre 2016 la Jolie ha presentato istanza di divorzio da Pitt, citando differenze inconciliabili. Nell'aprile 2019 la corte ha restituito legalmente ai due attori lo status di single, e l'attrice \u00e8 tornata a utilizzare come cognome Jolie.\nFigli.\nIl 10 marzo 2002 Angelina Jolie adotta il suo primo figlio, Chivan Maddox. Il bambino era nato il 5 agosto 2001 a Rath Vibol, in Cambogia e inizialmente viveva in un orfanotrofio di Battambang. La Jolie decise per l'adozione dopo aver visitato due volte la Cambogia, durante le riprese di \"\" e durante un viaggio per l'UNHCR. Dopo il divorzio dal suo secondo marito, Billy Bob Thornton, l'attrice ha ricevuto l'affidamento di Maddox.\nIl 6 luglio 2005 ha adottato una bambina di sei mesi, originaria dell'Etiopia, Zahara Marley. La bambina era nata l'8 gennaio 2005 ed era stata chiamata dalla madre biologica Yemsrach. Zahara era ospitata al Wide Horizons for Children, un orfanotrofio di Addis Abeba. La piccola, al suo arrivo negli Stati Uniti, \u00e8 stata ricoverata in ospedale per disidratazione e malnutrizione.\nIl 27 maggio 2006 d\u00e0 alla luce la sua prima figlia naturale a Swakopmund, Namibia, avuta da Brad Pitt. La bambina \u00e8 stata chiamata Shiloh Nouvel.\nIl 15 marzo 2007 ha adottato Pax Thien, un bambino di tre anni del Vietnam, nato il 29 novembre 2003.\nIl 12 luglio 2008 all'ospedale pediatrico Lenval di Nizza, in Francia, l'attrice ha dato alla luce due gemelli, Knox e Vivienne, avuti da Brad Pitt, un bambino e una bambina. I diritti per le prime immagini dei bambini sono stati venduti alle note riviste \"People\" e \"Hello\" per 14 milioni di dollari.\nInterventi.\nIl 14 maggio 2013 la Jolie pubblica un articolo sul \"New York Times\", nel quale scrive di essersi sottoposta a un intervento di duplice mastectomia per prevenire il rischio di sviluppare un cancro al seno. L'attrice ha infatti dichiarato di avere la mutazione del gene BRCA1 e secondo i medici aveva una probabilit\u00e0 dell'87% di sviluppare il cancro alla mammella e del 50% di sviluppare il cancro alle ovaie, dato che la madre, la nonna e la zia erano morte per la stessa causa. Grazie all'asportazione delle mammelle, le probabilit\u00e0 sono calate al 5%. Dopo l'annuncio della mastectomia, il settimanale statunitense \"Time\" le dedica una copertina. Il 24 marzo 2015 annuncia, sempre sul \"New York Times\", di essersi sottoposta anche a ovariectomia, per abbattere le probabilit\u00e0 di soffrire di cancro alle ovaie.\nDoppiatrici italiane.\nNelle versioni in italiano dei suoi film, Angelina Jolie \u00e8 stata doppiata da:\nCome doppiatrice, viene sostituita da:"}
{"id": "23938", "revid": "1429175", "url": "https://it.wikipedia.org/wiki?curid=23938", "title": "Convenzione di Vienna sulle relazioni diplomatiche", "text": "La Convenzione di Vienna sulle relazioni diplomatiche, conchiusa il 18 aprile 1961, raggruppa tutte le convenzioni e le norme del diritto internazionale che disciplinano i rapporti fra Stati e i diritti e le prerogative di cui godono gli Ambasciatori e gli altri funzionari diplomatici.\n\u00c8 basata su un progetto della commissione del diritto internazionale. Gli unici Stati membri ONU a non averla firmata sono: Palau, le Isole Salomone e il Sudan del Sud."}
{"id": "23939", "revid": "9", "url": "https://it.wikipedia.org/wiki?curid=23939", "title": "Disturbo di Asperger", "text": ""}
{"id": "23950", "revid": "300279", "url": "https://it.wikipedia.org/wiki?curid=23950", "title": "Spinetta Marengo", "text": "Spinetta Marengo (\"La Spin\u00ebta\" in piemontese e \"Ra Spineuta\" in dialetto alessandrino) \u00e8 una frazione di abitanti del comune di Alessandria.\nStoria.\nMarengo.\nSi hanno notizie dell'area di \"Marenghum\" ben prima della fondazione della citt\u00e0 di Alessandria.\nMarengo era una curia regis longobarda e le prime fonti documentate provengono proprio da quel florido periodo. Si sa per certo che i re longobardi frequentassero le foreste di Marengo e dell'Orba in tempi antecedenti a quelli di Liutprando: re Cuniperto e l'usurpatore Alachis cacciavano abitualmente su quelle terre.\nL'importanza del retroterra padano occidentale, Marengo inclusa, venne favorita in et\u00e0 carolingia per presidiare e partecipare alla difesa delle coste liguri soprattutto contro la pirateria araba. Nel febbraio del 825 Lotario I organizz\u00f2 una spedizione contro i Saraceni di Corsica proprio durante un soggiorno presso la corte di Marengo. \nUn altro esempio dalle cronache antecedente la citt\u00e0 di Alessandria lo si pu\u00f2 trovare nell'anno 898 quando si diffuse la notizia della morte dell'imperatore Lamberto II di Spoleto. Lamberto ebbe un incidente durante una battuta di caccia a Marengo, \u00ab\"in loco Marinco [...] cecidisse collumque fregisse\"\u00bb. Secondo Liutprando di Cremona l'imperatore non ebbe un incidente, bens\u00ec venne assassinato da Ugo di Maginfredo, durante la battuta di caccia, per vendicarsi dell'uccisione del padre Maginfredo. Ad oggi, tuttavia, gli storici accettano la tesi della morte accidentale.\nBattaglia di Marengo.\nIl 14 giugno 1800 fu teatro di un'importante battaglia tra l'esercito francese al comando di Napoleone e quello austriaco, guidato dal generale Melas. La vittoria francese consolid\u00f2 il potere del futuro imperatore e gli permise di riacquistare il dominio dell'Italia. Durante la battaglia mor\u00ec il generale francese Desaix.\nCultura.\nIl tesoro di Marengo.\nNel 1928, presso il villaggio di Marengo, nel corso di scavi agricoli in un campo di propriet\u00e0 della cascina Pederbona, furono rinvenuti preziosi reperti di epoca romana del II secolo.\nGli oggetti, tutti in pessime condizioni, comprendevano tra gli altri: un busto loricato raffigurante l'imperatore Lucio Vero realizzato a sbalzo in lamina di argento, una \"tabula ansata\" anch'essa d'argento, recante una dedica \"Fortuna Melior\" da parte di Marco Vindio Veriano, comandante della flotta Flavia stanziata nella Mesia sul finire del II secolo, un vaso d'argento decorato con foglie di acanto, una fascia raffigurante una serie di dei, una testa femminile lavorata a sbalzo.\nBottino di un saccheggio, probabilmente in epoca tardo romana, si ritiene che i reperti provengano da un sacello dedicato alla \"Fortuna Melior\" o un collegio adibito al culto imperiale, situati nella citt\u00e0 di Pavia, l'antica Ticinum.\nSottoposti a restauro, gli oggetti sono oggi conservati nel Museo di Antichit\u00e0 di Torino.\nLa vicenda legata al ritrovamento e alla consegna del tesoro allo stato \u00e8 avvolta nel mistero. La versione ufficiale del prof. Bendinelli recita che il proprietario della Pederbona, il cavalier Romualdo Tartara, tent\u00f2 di vendere il tesoro a degli antiquari genovesi, ma che venne convinto a portarli alla direzione generale delle Antichit\u00e0 e Belle Arti di Roma, ricevendo nel 1935 un pagamento di lire. Testimonianze e fatti emersi successivamente hanno dimostrato che gran parte dei reperti scomparve dopo la consegna alle autorit\u00e0 romane.\nUn primo tentativo di ricostruire gli eventi di quel tempo avvenne nel 1968-1969 ad opera di una laureanda, con una ricerca circostanziata che fece emergere la scomparsa quasi certa di un consistente quantitativo di reperti e di tutti i documenti ufficiali relativi. Recentemente un rinnovato interesse sulla questione, fortemente promosso dal nipote dello scopritore interessato a fugare ogni ombra sulla onorabilit\u00e0 della famiglia, sta confermando quanto \u00e8 stato sempre asserito dai Tartara nella ricostruzione della vicenda: i Tartara non hanno mai incassato alcun premio.\nMarengo Museum.\nIl museo dedicato alla battaglia ha sede all'interno di Villa Delavo, fatta costruire nel 1846 dal farmacista Giovanni Antonio Delavo. Al suo interno sono conservati reperti e cimeli dell'epoca.\nIl nuovo Museo, inaugurato nel 2010, ha una forte impronta multimediale e interattiva, con opere realizzate da artisti contemporanei. All'esterno del Museo si estende il parco della villa. Simbolo del Marengo Museum \u00e8 la Piramide, edificata nel 2009 prendendo spunto un'idea dello stesso Napoleone, che volle ricordare in questo modo la gloria della vittoria e i soldati caduti in battaglia, primo fra tutti il suo generale Desaix.\nDi fronte al museo \u00e8 situata una colonna con aquila di bronzo, installata dall'amministrazione di Alessandria, nel 1801, sottratta dagli austriaci dopo la caduta di Napoleone e riportata in loco nel 1918.\nTorre dei Gamberini.\nA poca distanza dal museo si innalza la trecentesca \"torre dei Gamberini\" (o degli Stortiglioni), dal nome di due delle antiche famiglie che fondarono Alessandria La torre, a base quadrata, \u00e8 conosciuta anche come \"torre di Teodolinda\" perch\u00e9 associata dalla tradizione popolare alla regina longobarda vissuta tra il VI e il VII secolo.\nEconomia.\nSede di un importante centro chimico, fondato nel 1905 dalla \"Societ\u00e0 di Marengo\" per la produzione di solfato di rame, nel 1933 acquisito dalla Montecatini poi Montedison (dal 1966), dal 2002 fa parte del Solvay, secondo stabilimento in Italia dopo Rosignano Solvay, e unico sito nazionale per la produzione di polimeri fluorurati.\nInfrastrutture e trasporti.\nFerrovie.\nSpinetta Marengo dispone di una stazione situata sulla ferrovia Alessandria-Piacenza.\nNegli anni 1920-1940 venne creato il collegamento ferroviario a servizio dello stabilimento chimico.\nTranvie.\nTra il 1880 e il 1933 Spinetta Marengo fu servita da due linee tranviarie:\nSport.\nLa squadra principale dopo la sparizione della Bevingros Eleven Spinetta \u00e8 diventata la Spinettese e milita in prima Categoria.\nIvi c'\u00e8 anche la sede del centro allenamento dell'Unione Sportiva Alessandria Calcio 1912."}
{"id": "23952", "revid": "36426", "url": "https://it.wikipedia.org/wiki?curid=23952", "title": "Madonna con il Bambino e cinque angeli (Sandro Botticelli -1481)", "text": ""}
