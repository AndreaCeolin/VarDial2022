{"id": "2321", "revid": "1516566", "url": "https://it.wikipedia.org/wiki?curid=2321", "title": "Isola d'Asti", "text": "Isola d'Asti (\"\u00ccsola d'Ast\" in piemontese) \u00e8 un comune italiano di abitanti della provincia di Asti in Piemonte.\nStoria.\nSimboli.\nLo stemma del comune di Isola d'Asti \u00e8 stato concesso con regio decreto del 28 settembre 1929.\nNello stemma \u00e8 rappresentata la torre civica medievale che \u00e8 stata adattata a campanile della parrocchiale di San Pietro. \nIl gonfalone municipale \u00e8 stato concesso con il decreto del presidente della Repubblica del 2 ottobre 1989.\nInfrastrutture e trasporti.\nL'abitato \u00e8 interessato dal percorso della ex Strada Statale 456 del Turchino.\nLa stazione di Isola d'Asti e la fermata di Molini d'Isola, quest'ultima a servizio dell'omonima frazione e soppressa nel 2003, sorgono lungo la ferrovia Castagnole-Asti-Mortara, chiusa al traffico nel 2012 e riaperta nel 2018 ai treni turistici lungo la tratta Asti-Castagnole Lanze-Nizza Monferrato.\nGeografia antropica.\nIl comune \u00e8 composto dal capoluogo, denominato Isola Piano, e dalle frazioni di Mongovone, Villa, Repergo, Chiappa, Molini.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2325", "revid": "1957733", "url": "https://it.wikipedia.org/wiki?curid=2325", "title": "Ingegneria elettronica", "text": "L'ingegneria elettronica \u00e8 un ramo dell'ingegneria dell'informazione che applica principi di elettrologia, elettrotecnica, elettronica, elettromagnetismo e di altre discipline collegate alla progettazione e realizzazione di componenti, circuiti, apparati e sistemi elettronici di trasmissione, ricezione ed elaborazione dell'informazione stessa. Prevede la messa in atto di competenze multidisciplinari, sia nei confronti di sistemi informatici e di comunicazione che di sistemi di misura, comando e controllo, soprattutto per quanto riguarda la parte hardware.\nStoria.\nL'elettronica \u00e8 nata come branca dell'elettrotecnica dallo sviluppo di sistemi di telecomunicazione come la radio e la televisione. Le guerre mondiali, prima per le comunicazioni radio, poi per le reti di calcolatori, sono state il traino principale per l'evoluzione dell'elettronica. Questa veniva inizialmente definita come \"ingegneria radio\", mentre il termine \"ingegneria elettronica\" entr\u00f2 in uso intorno alla fine degli anni cinquanta. Il corso di laurea in ingegneria elettronica venne istituito solo nel 1960 nel Regno Unito: fino ad allora gli studenti di elettronica, radio e telecomunicazioni facevano parte del dipartimento di ingegneria elettrica.\nA partire dagli anni 2000 hanno preso grande rilevanza le applicazioni dell'ingegneria elettronica alle telecomunicazioni, in particolare negli ambiti della telefonia mobile e della trasmissione di dati a banda larga come nel caso delle fibre ottiche.\nNegli Stati Uniti d'America gli studi di ingegneria elettrica, elettronica, delle telecomunicazioni e dell'automazione fanno capo a un solo corso di laurea, denominato \"electrical engineering\", per via delle comuni basi di elettromagnetismo, di elettrotecnica e di elettronica. Gli studi di ingegneria informatica o \"computer engineering\" hanno le stesse basi ma differiscono, in Italia come altrove, per la maggiore attenzione nei confronti dell'architettura dei calcolatori, delle reti di computer e dei sistemi operativi.\nDiscipline di interesse.\nProblemi di particolare interesse per l'ingegneria elettronica sono quelli riguardanti l'analisi e la progettazione di circuiti e dispositivi elettronici.\nGli studi di base per questa disciplina sono fondamentalmente materie come:\nIngegneria elettronica e ingegneria elettrica.\nLe sfere di conoscenza richieste dalle branche dell'ingegneria elettronica e dell'ingegneria elettrica hanno un'ampia sovrapposizione, specialmente per quanto riguarda la matematica, la fisica, l'elettromagnetismo, la fisica tecnica e l'elettrotecnica.\nUna distinzione tra di esse riguarda la quantit\u00e0 di potenza elettrica coinvolta nel tipo di applicazioni ingegneristiche che le due branche vanno a studiare.\nL'ingegneria elettronica si occupa di applicazioni che coinvolgano valori di corrente e tensione relativamente piccoli, su frequenze o bassissime (anche frazione di hertz per la diagnostica geologica), o relativamente elevate, ma solo fino a quelle in cui sia fondamentale l'aspetto di \"onda\" del segnale, al fine di elaborazione dei segnali e di elaborazione e trasmissione delle informazioni.\nIn questa ottica l'ingegneria dell'informazione \u00e8 un sottoinsieme dell'ingegneria elettronica.\nL'ingegneria elettrica, o elettrotecnica, si occupa invece di applicazioni in cui la potenza elettrica coinvolta sia consistente, dove i valori di corrente e tensione sono relativamente elevati su frequenze generalmente comprese tra 50 e 400 hertz, al fine di trasportare, trasformare e controllare l'energia elettrica con le caratteristiche necessarie, ricadendo quindi nell'ingegneria industriale, da cui si \u00e8 separata all'inizio del XX secolo, in concomitanza con la diffusione della distribuzione di energia elettrica.\nUn'altra differenza risiede nel tipo di applicazione ovvero nella destinazione d'uso: i componenti elettronici rispetto a quelli prettamente elettrici sono in genere preposti all'elaborazione dell'informazione o dei segnali in generale oppure al controllo dei processi, mentre quelli elettrici sono quasi unicamente destinati alla produzione, al trasporto e all'utilizzazione dell'energia elettrica.\nIn pratica una distinzione pu\u00f2 essere fatta sulla potenza impiegata e dissipata: ad esempio un motore elettrico, spesso controllato da dispositivi elettronici di potenza, non \u00e8 \"elettronico\", poich\u00e9 la potenza messa in atto dal motore elettrico \u00e8 molto maggiore della potenza messa in atto dai dispositivi che lo controllano. I sistemi di controllo della rete di distribuzione elettrica sono invece \"elettronici\" (e coinvolgono sia l'elettronica, sia l'informatica, sia le telecomunicazioni), in quanto la potenza elettrica dissipata in essi \u00e8 molto minore di quella distribuita. Un data center \u00e8 \"elettronico\", pur potendo dissipare complessivamente una potenza enorme poich\u00e9 la potenza dissipata nel singolo componente elementare \u00e8 bassa, in genere molto minore di quella dissipata in una comune lampadina, mentre la potenza transitante in un semplice quadro elettrico \u00e8 di diversi ordini di grandezza superiore.\nUn'altra possibile differenza \u00e8 legata al rendimento: in un progetto \"elettrotecnico\" \u00e8 importante che la maggior parte dell'energia in ingresso sia trasferita all'uscita, cio\u00e8 che il rendimento tenda al 100%, mentre in un progetto \"elettronico\" il rendimento intrinseco dell'apparato semplicemente non \u00e8 un aspetto d'interesse, se non per i sistemi che controllano potenze elettriche rilevanti.\nPi\u00f9 precisamente, l'elettrotecnica nasce, vive e studia tuttora il trattamento dell'energia sotto l'aspetto prevalentemente industriale, tramite l'attuazione di processi specifici che riguardano la sua conversione e il trasporto con l'obiettivo primario del suo utilizzo in termini di lavoro fisico. Il suo ambito \u00e8 di conseguenza caratterizzato da elevatissimi volumi di energia in gioco. Per questo motivo \u00e8 estremamente importante che i rendimenti dei processi coinvolti siano i pi\u00f9 elevati possibili: una minima differenza peggiorativa del rendimento provoca perdite di energia in quantit\u00e0 elevate. L'evoluzione dell'elettrotecnica ha successivamente stabilito la necessit\u00e0 di controllarli questi processi (elettronica), e congiuntamente ad altri studi scientifici ha generato altri possibili ambiti applicativi dell'elettricit\u00e0 come le telecomunicazioni ed il computing. Esistono comunque rami applicativi dell'elettronica dove il peso del rendimento \u00e8 fondamentale, come quello dell'elettronica di potenza, o dell'elettronica \"personale\" (smartphone, wearables, ecc.). Simili dispositivi non sarebbero mai esistiti nell'uso quotidiano se non fossero state elaborate tutta una serie di caratteristiche e accorgimenti progettuali tali da sostenere adeguati livelli di rendimento elettrico.\nL'ingegneria elettrica, a differenza dell'ingegneria elettronica, \u00e8 inoltre sottoposta ad una serie di normative obbligatorie per legge: in molti casi \u00e8 richiesto un progetto firmato da un professionista abilitato ed esiste un ente unico che emana le normative (il CEI).\nL'ingegneria elettronica \u00e8 normata cos\u00ec come l'ingegneria elettrica; infatti le normative di compatibilit\u00e0 elettromagnetica sono CEI (ad esempio la CEI- 55022) e le stesse normative degli impianti di Informazione, Home Building Electronics Systems HBES sono CEI EN-50090, di Impianti di Telecomunicazioni a commutazione a circuito. Infatti il CEI \u00e8 un istituto di vecchio corso e si occupa del settore Elettrico-Elettronico senza distinzioni, ossia di Elettrotecnica e Radiotecnica (Elettronica e Telecomunicazioni).\nI produttori di apparecchiature elettriche ed elettroniche prima di immettere sul mercato dei loro prodotti sono vincolati all'obbligo della Certificazione di conformit\u00e0 CE, e devono rispettare le prove di:\nIl corso di studi di ingegneria elettronica in Italia.\nIn Italia tali studi erano inseriti nei corsi di laurea in ingegneria elettrotecnica. Negli anni sessanta i corsi di Ingegneria Elettronica potevano essere seguiti all'Universit\u00e0 degli studi di Pisa, primo laureato il professor Bruno Pellegrini nel 1961, e al Politecnico di Torino. Negli anni 1990 il corso di laurea si differenzi\u00f2 ulteriormente in:\nContemporaneamente in molte facolt\u00e0 si introduceva la laurea in informatica derivante dal vecchio corso di laurea in scienza dell'informazione, con orientamento ristretto all'informatica pura, e non alle tecnologie realizzative.\nPer essere ammesso ai corsi di laurea, lo studente deve essere in possesso di un diploma di scuola secondaria di secondo grado o di altro titolo di studio conseguito all'estero riconosciuto idoneo.\nL'accesso ai corsi di laurea in ingegneria elettronica \u00e8 libero, ma \u00e8 richiesta la partecipazione a un test non selettivo di autovalutazione (OFA) che se non superato impone restrizioni alla possibilit\u00e0 di sostenere alcuni esami."}
{"id": "2326", "revid": "201640", "url": "https://it.wikipedia.org/wiki?curid=2326", "title": "Isotopo", "text": "Un isotopo, dal greco \u1f34\u03c3\u03bf\u03c2 (\"\u00ecsos\", \"stesso\") e \u03c4\u03cc\u03c0\u03bf\u03c2 (\"t\u00f2pos\", \"posto\"), \u00e8 un atomo, di un qualunque elemento chimico, che mantiene lo stesso numero atomico (\"Z)\" ma differente numero di massa (\"A)\" e perci\u00f2 differente massa atomica (\"M)\". La differenza del numero di massa \u00e8 dovuta al numero di neutroni, presenti nel nucleo dell'atomo, a parit\u00e0 di numero atomico.\nDescrizione.\nGli isotopi sono denotati nel seguente modo: nome proprio dell'elemento base seguito dal numero di massa. A seconda del contesto, si \u00e8 soliti scriverli con il numero di massa ad apice davanti alla sigla dell'elemento (es. 4H), oppure con la sigla dell'elemento seguita da un trattino e dal numero di massa (es. H-4). In entrambi gli esempi riportati il modo corretto di citarli \u00e8 \"Idrogeno quattro\".\nSe due nuclei contengono lo stesso numero di protoni, ma un numero differente di neutroni, i due nuclei avranno lo stesso comportamento chimico (con delle minime differenze nei tempi di reazione e nell'energia di legame, denominate collettivamente \"effetti isotopici\"), ma avranno comportamenti fisici differenti, essendo uno pi\u00f9 pesante dell'altro.\nStessi isotopi che differiscono solamente per lo stato eccitato sono definiti isomeri.\nCon il termine is\u00f2bari sono chiamati gli atomi di elementi diversi con lo stesso numero di massa (es. 14C e 14N).\nCon il termine is\u00f2toni sono chiamati gli atomi di elementi diversi con lo stesso numero di neutroni (es.56Fe e 58Ni hanno entrambi 30 neutroni).\nIsotopi in natura.\nGli elementi osservabili e manipolabili su scala umana non sono agglomerati di atomi tutti uguali, ma all'interno contengono isotopi diversi dello stesso elemento base. Il cloro, ad esempio, \u00e8 una miscela di due isotopi: Cl-35 e Cl-37. Entrambi gli atomi di cloro possiedono lo stesso numero di protoni, che equivale per definizione al numero atomico Z dell'elemento ovvero 17, ma differente numero di massa A, da cui ricaviamo che il primo possiede 18 neutroni mentre il secondo 20.\nSempre su scale molto grandi rispetto al mondo microscopico, se si osserva un campione sufficientemente grande di Idrogeno si vede che \u00e8 composto da tre varianti dell'elemento base: il prozio, il deuterio e il trizio. Possiedono rispettivamente nessuno, uno e due neutroni e sono gli unici isotopi ai quali \u00e8 stato assegnato un nome proprio.\nStabilit\u00e0 isotopica.\nGli isotopi sono suddivisi in isotopi stabili (circa 252) e isotopi non stabili o radioattivi (circa 3000 conosciuti ed altri 4000 ipotizzati da calcoli teorici fino l'elemento 118). Il concetto di stabilit\u00e0 non \u00e8 netto, infatti esistono isotopi \"quasi stabili\". La loro stabilit\u00e0 \u00e8 dovuta al fatto che, pur essendo radioattivi, hanno un tempo di dimezzamento estremamente lungo anche se confrontato con l'et\u00e0 della Terra di 4500 Ma. Secondo teorie cosmologiche recenti nessun isotopo \u00e8 da ritenersi propriamente stabile.\nCi sono 21 elementi (ad esempio berillio-9, fluoro-19, sodio-23, scandio-45, rodio-103, iodio-127, oro-197 o torio-232, quasi stabile) che possiedono in natura un solo isotopo stabile anche se nella maggior parte dei casi gli elementi chimici sono costituiti da pi\u00f9 di un isotopo con una miscela isotopica naturale, che in molti casi \u00e8 variabile in conseguenza di fenomeni idro-geologici (es: idrogeno ed ossigeno), decadimenti radioattivi (es: piombo) e manipolazioni dovute all'uomo (es: idrogeno/deuterio/trizio e isotopi dell'uranio). Pertanto la IUPAC aggiorna continuamente i valori delle masse atomiche medie raccomandate per i vari elementi chimici tenendo conto di tale variabilit\u00e0. Essa \u00e8 ampiamente condizionata dal sito geologico di provenienza (acquifero, terrestre, atmosferico), nonch\u00e9 dalla provenienza extraterrestre o molto raramente extrasolare (meteoriti). \nPoich\u00e9 la massa atomica media degli elementi poliisotopici \u00e8 talvolta variabile, il suo valore deve essere dotato di cifre significative in numero appropriato (ad esempio 58,933\u00a0195(5) u per il 59Co che \u00e8 monoisotopico, 58,6934(2) u per il Ni, 207,2(1) u per il Pb che \u00e8 il prodotto dal decadimento delle catene radioattive naturali di 235U, 238U e 232Th). \nIsotopi stabili.\nTra gli isotopi stabili pi\u00f9 studiati ci sono: l'idrogeno, il boro, il carbonio, l'azoto, l'ossigeno e lo zolfo, chiamati anche isotopi leggeri. Di solito gli isotopi dello stesso elemento sono presenti in natura in diverse concentrazioni: uno in alta concentrazione e l'altro, normalmente, in tracce. Per esempio in natura il carbonio si presenta come una miscela di tre isotopi con numero di massa pari a 12, 13 e 14: 12C, 13C e 14C (quest'ultimo \u00e8 radioattivo ed \u00e8 di origine cosmogenica). Le loro abbondanze rispetto alla quantit\u00e0 globale di carbonio sono rispettivamente: 98,89%, 1,11%, tracce (1 atomo di 14C ogni ~ 1012 atomi di 12C).\nIl rapporto isotopico tra due isotopi viene calcolato mettendo l'isotopo pesante al numeratore (es. R = D/H o 18O/16O). A causa delle difficolt\u00e0 nel gestire rapporti R con un numero cos\u00ec elevato di decimali (ad esempio D/H = 0,000160025) \u00e8 stato deciso dal principio di evitare i valori \"assoluti\" e di usare il valore \"relativo\" del rapporto del materiale da analizzare contro un \"materiale di riferimento\". Questo nuovo valore viene indicato come \"\u03b4\" e viene calcolato in base alla seguente formula:\nLa scelta di esprimere il valore moltiplicato per 1000 fa s\u00ec che si eliminino i decimali e si semplifichi cos\u00ec il valore finale.\nGli standard di riferimento sono:"}
{"id": "2333", "revid": "122097372", "url": "https://it.wikipedia.org/wiki?curid=2333", "title": "Insetti sociali", "text": "Gli insetti sociali sono insetti che formano colonie strutturate con mansioni individuali diversificate, appartengono a due ordini; il pi\u00f9 antico \u00e8 quello degli isotteri (t\u00e8rmiti) interamente sociale, il secondo quello degli imenotteri, che comprende vespe, api e formiche che presentano anche forme sociali.\nDifferenza dalle aggregazioni.\nVi \u00e8 una differenza importante tra le generiche aggregazioni di insetti e le societ\u00e0. Le aggregazioni sono dovute alla convergenza verso un comune bisogno. Nelle aggregazioni talvolta gli individui cominciano a svelare una certa interattrazione, e pertanto si parla di gregariet\u00e0, che pu\u00f2 essere semplice oppure di tipo coordinato. Nel primo caso, gli individui, pur mantenendosi in contatto per effetto di interattrazione, manifestano indipendenza di movimenti; nel secondo caso, gli individui compiono azioni coordinate, come accade, ad esempio, nello spostamento in massa di un'orda di cavallette.\nEsempi di insetti sociali.\nApi.\nNell'ape, la regina \u00e8 l'unica femmina fertile dell'alveare. Le altre femmine, dette \"operaie\", eseguono tutti i lavori necessari per la sopravvivenza della comunit\u00e0: cura delle larve e della regina, costruzione e riparazione dell'alveare, raccolta di nettare e polline (api \"bottinatrici\"), produzione di miele, cera e pappa reale, difesa.\nLa regina, pi\u00f9 grossa, ha anche una vita pi\u00f9 lunga di quella delle operaie (alcuni anni anzich\u00e9 pochi mesi). La sua unica occupazione \u00e8 la deposizione delle uova e nei bombi la fondazione del nido. Essa produce un feromone che inibisce lo sviluppo degli organi riproduttori delle operaie. In caso di morte della regina, e se non esistono uova con et\u00e0 inferiore a tre giorni, una delle operaie sviluppa gli organi riproduttori e tenta di sostituire la regina anche se da lei nasceranno solo fuchi perch\u00e9 non \u00e8 stata fecondata.\nPer quasi tutto l'anno, la regina depone uova da cui si ottengono operaie. Nella stagione adatta, alcune uova di sesso femminile sono poste in celle pi\u00f9 grandi, le celle reali, e le larve che ne nascono sono nutrite con pappa reale. Nel frattempo vengono deposte uova che produrranno i maschi, le cui larve si sviluppano in celle apposite.\nLa regina che sfarfalla per prima uccide le larve \"concorrenti\" e prende il posto della vecchia regina. Quest'ultima, con parte delle operaie, sciama per costruire un nuovo alveare.\nLa nuova regina esegue il volo nuziale, con i maschi con cui si accoppia. Essa accumula gli spermatozoi in un organo apposito, che li mantiene vitali e le permette di fecondare le uova che man mano produce nel corso della sua vita. I maschi vengono abbandonati.\nLe api sono insetti evoluti, olometaboli e con appendici specializzate, come il pungiglione addominale. Hanno un comportamento complesso, in cui spicca la danza con la quale un'ape bottinatrice comunica alle compagne direzione e distanza di una fonte di cibo che ha trovato.\nFormiche.\nAltri insetti sociali molto noti sono le formiche. La loro organizzazione \u00e8 simile a quella delle api.\nLe formiche sono onnivore. Le operaie sono prive di ali, e anche la regina se le strappa dopo il volo nuziale.\nVi sono specie di formiche che coltivano funghi nei formicai, altre che accudiscono piccoli insetti, gli afidi, per ricavarne una secrezione zuccherina che \"mungono\".\nVi sono pure formiche schiaviste che rapiscono larve di altre specie di formiche e utilizzano come operaie gli adulti che si sviluppano da esse.\nTermiti.\nSono abbastanza note anche le termiti, che si nutrono di legno e costruiscono nidi con la consistenza del cemento.\nUna \"sfida\" al concetto di selezione naturale.\nViene chiamato selezione naturale il processo, determinato dall'ambiente, per cui individui con caratteristiche diverse hanno un diverso successo riproduttivo. In questo modo, le caratteristiche ereditarie favorite dalla selezione naturale si conservano o, se inizialmente rare, divengono sempre pi\u00f9 comuni nella popolazione.\nSe effettivamente la selezione naturale ha un ruolo essenziale nell'evoluzione, si deve aspettare che propriet\u00e0 importanti delle specie viventi, o di gruppi di livello superiore, siano spiegabili come adattamenti che aumentano il successo riproduttivo di chi le possiede, o almeno che non siano dannose in questo senso.\nGli insetti sociali mostrano una caratteristica che, di primo acchito, sembra incompatibile con il ragionamento precedente. Infatti, le femmine sono predisposte a \"rinunciare\" alla riproduzione se si sviluppano in celle normali e sono esposte al feromone della regina.\nTale caratteristica ereditaria porta, nella stragrande maggioranza dei casi, ad un successo riproduttivo nullo. Sappiamo inoltre che gli insetti sociali discendono da specie solitarie, in cui ogni individuo sviluppa una sua capacit\u00e0 riproduttiva.\nLo sviluppo di tali comportamenti sociali rispecchia un caso particolarmente eclatante di \"altruismo\", ossia di comportamento che riduce il successo riproduttivo di chi li mette in atto, a vantaggio di cospecifici.\nIn effetti un organismo, tranne che nel caso della riproduzione asessuale, non produce individui identici a s\u00e9. La forma pi\u00f9 frequente di riproduzione sessuale, quella anfigonica, implica che ognuno dei genitori dia ad ogni figlio met\u00e0 dei propri geni. Il nuovo nato riceve met\u00e0 del proprio patrimonio ereditario dal padre e met\u00e0 dalla madre. Ogni figlio fornisce continuit\u00e0 a met\u00e0 del patrimonio ereditario del genitore. Queste caratteristiche dell'individuo che si \u00e8 riprodotto, nelle generazioni successive si rimescolano e si diluiscono nella popolazione, quelli che mantengono continuit\u00e0, salvo mutazioni, sono i geni.\nUn organismo non \u00e8 per\u00f2 l'unico possessore dei suoi geni: quelli che ha ricevuto dai genitori saranno stati dati in parte anche a fratelli e sorelle. In media, due fratelli hanno 1/2 dei geni in comune, proprio come genitore e figlio. Tra zio e nipote i geni in comune saranno 1/4, tra cugini 1/8 etc. \nNe consegue che, dal punto di vista della sopravvivenza dei geni, avere un figlio o un fratello \u00e8 esattamente la stessa cosa, avere due nipoti \u00e8 lo stesso che avere un figlio, e cos\u00ec via.\nLa rinuncia a prolificare, per permettere ad uno stretto consanguineo di avere molti discendenti, \u00e8 quindi una \"strategia\" premiata dalla selezione naturale se la quantit\u00e0 di propri geni che un individuo trasmette \"indirettamente\" \u00e8 maggiore di quella che trasmetterebbe riproducendosi da s\u00e9.\nNel caso delle api, la regina che si riproduce \u00e8 madre o sorella delle operaie che la aiutano, e produce molti pi\u00f9 discendenti di quanti potrebbe produrne un'ape solitaria.\nOccorre anche considerare che tutti gli insetti sociali, ad eccezione delle termiti, appartengono all'ordine degli Imenotteri. In tale gruppo, i maschi vengono prodotti per partenogenesi da uova non fecondate. Come risultato, i maschi sono aploidi, e producono spermatozoi che contengono tutti i loro geni, e sono quindi tutti uguali tra loro (questo comportamento, comune solo a imenotteri e pochi altri insetti, si chiama aplodiploide).\nNel caso delle termiti, che non sono aplodiploidi, il ragionamento \u00e8 diverso: all'interno di una colonia re e regina sono solitamente fratello e sorella. Infatti, quando uno o entrambi i membri della famiglia reale muoiono, il loro ruolo viene preso da due \"operaie\" (sia maschi che femmine, al contrario degli imenotteri). In questo caso, soprattutto nei nidi pi\u00f9 vecchi, il livello di parentela fra due qualsiasi operaie pu\u00f2 arrivare al 100% dei geni. Ancora una volta, \u00e8 pi\u00f9 vantaggioso accudire fratelli che figli."}
{"id": "2334", "revid": "1632387", "url": "https://it.wikipedia.org/wiki?curid=2334", "title": "Ipparco di Nicea", "text": "Tra i pi\u00f9 grandi astronomi dell'antichit\u00e0, nessuna delle sue opere, almeno quattordici, si \u00e8 conservata, eccetto un commentario su un poema di argomento astronomico di Arato di Soli.\nBiografia.\nPoche notizie sulla vita e le opere di Ipparco sono note e la maggior parte di esse provengono dall\"Almagesto\" di Tolomeo (II secolo), da riferimenti minori in Pappo e Teone (IV secolo) nei loro rispettivi commentari all\"Almagesto\", nella \"Naturalis historia\" di Plinio il Vecchio e nella \"Geografia\" di Strabone. Ipparco nacque a Nicea (l'odierna \u0130znik in Bitinia, Turchia), un centro culturale dove probabilmente ricevette l'istruzione di base; probabilmente in giovane et\u00e0 si spost\u00f2 a Rodi, dove successivamente comp\u00ec la maggior parte delle osservazioni astronomiche.\nTolomeo gli attribuisce osservazioni dal 147 a.C. al 127 a.C.; anche osservazioni pi\u00f9 antiche, a partire dal 162 a.C., possono essere attribuite a lui. La data della sua nascita (190 a.C. circa) \u00e8 stata calcolata da Jean-Baptiste Delambre proprio in base al lavoro di Ipparco. Allo stesso modo, dall'esistenza di pubblicazioni sulle analisi delle sue ultime osservazioni si suppone che Ipparco deve essere vissuto oltre il 127 a.C. \nPer il suo lavoro sappiamo anche che ottenne informazioni da Alessandria e dalla Babilonia, ma non \u00e8 noto se e quando ne abbia visitato i luoghi.\nNon se ne conosce l'aspetto in quanto non esistono suoi ritratti. Sebbene venga raffigurato su monete coniate in suo onore, queste appartengono a un'epoca ben successiva, tra il II e III secolo.\nSi presume che sia morto nell'isola di Rodi, dove trascorse gran parte della sua vita matura: Tolomeo gli attribuisce infatti osservazioni da Rodi nel periodo che corre tra il 141 e il 127 a.C.\nL'osservazione astronomica.\nSvilupp\u00f2 accurati modelli per spiegare il moto del Sole e della Luna, servendosi delle osservazioni e delle conoscenze accumulate nei secoli dai Caldei babilonesi, e fu il primo a stimare con precisione la distanza tra la Terra e la Luna. Grazie alle sue teorie sui moti del Sole e della Luna e alle sue nozioni di trigonometria, della quale \u00e8 ritenuto il fondatore, \u00e8 stato probabilmente il primo a sviluppare un affidabile metodo per la previsione delle eclissi solari e lunari. Il suo operato include la scoperta della precessione degli equinozi, la compilazione di un celebre catalogo stellare e, probabilmente, l'invenzione dell'astrolabio.\nFu proprio l'osservazione delle discordanze tra il proprio catalogo e quello compilato da Timocari e Aristillo nel 290 a.C. a fornirgli l'indizio che lo condusse alla scoperta del fenomeno precessivo dell'asse terrestre.\nGrazie all'osservazione di una stella che vide nascere, probabilmente una nova nella costellazione dello Scorpione, avanz\u00f2 l'ipotesi, ardita per l'epoca, che le stelle non fossero fisse, ma in movimento.\nAlcune testimonianze antiche riferiscono un suo interesse per l'astrologia, in particolare per l'astrologia geografica, secondo la quale certe zone del globo risentirebbero dell'influsso di determinate costellazioni zodiacali.\n\u00c8 inoltre stato il primo a compilare una tavola trigonometrica, che gli permetteva di risolvere qualsiasi triangolo.\nLe opere.\nIpparco lasci\u00f2 diverse osservazioni sugli astri e redasse una lista dei suoi lavori principali, in cui menzionava 14 libri, quasi completamente perduti. Forse scrisse anche altre opere sulla meteorologia, sulla matematica e sull'ottica, di cui per\u00f2 non si sono conservati neanche i titoli e che probabilmente ebbero circolazione piuttosto limitata.\nL'unico suo lavoro pervenuto ai giorni nostri \u00e8 un commentario in due volumi sul poema didascalico \"Phaenomena\" di Arato di Soli, che a sua volta divulgava l'opera di Eudosso di Cnido, nel quale Ipparco criticava le posizioni e le descrizioni delle stelle e delle costellazioni fornite da Arato e da Eudosso. Il commentario \u00e8 stato tradotto in latino da padre Petau che lo ha edito nella sua \"Uranologie\".\nIpparco \u00e8 riconosciuto come il padre della scienza astronomica. \u00c8 spesso citato come il pi\u00f9 grande astronomo osservativo greco, e molti lo reputano il principale astronomo dei tempi antichi, sebbene Cicerone desse la sua preferenza ad Aristarco di Samo. Altri destinano questo posto a Tolomeo di Alessandria.\nIl catalogo astrale.\nNel suo primo catalogo stellare, perduto, Ipparco inser\u00ec circa 850 stelle, registrando per ognuna la posizione attraverso un sistema di coordinate sulla sfera celeste (\"climata\"), anzich\u00e9 facendo riferimento alla posizione di altre stelle, con la precisione permessa dall'assenza di orologi, di telescopio o di altri strumenti moderni. Ipparco non trascur\u00f2 di indicare la luminosit\u00e0 degli astri, che utilizz\u00f2 quale parametro per una classificazione che assegnava ciascuna stella in sei gruppi: la cosiddetta magnitudine stellare. Al primo gruppo appartenevano le stelle di prima grandezza, al secondo gruppo quelle un po' pi\u00f9 deboli, e via via fino al sesto gruppo, al quale appartenevano le stelle pi\u00f9 deboli visibili in una notte serena senza Luna da un uomo dalla vista perfetta.\nQuesto pi\u00f9 che bi-millenario sistema di misurazione della luminosit\u00e0 (magnitudine) degli astri, leggermente modificato nel corso dell'Ottocento, \u00e8 utilizzato ancora oggi.\nGli studi geografici.\nOltre che astronomo, Ipparco \u00e8 stato anche un grande geografo. Strabone, nella sua \"Geografia\", ci testimonia la sua proposta di calcolare le differenze di longitudine con metodi astronomici, misurando le differenze tra i tempi locali di osservazione di una stessa eclissi lunare. Plinio il Vecchio ricorda che Ipparco corresse la misura dell'ecumene proposta da Eratostene, portandola da 5000 a circa 31000 stadi a occidente delle colonne d'Ercole: questa longitudine corrisponde a quella delle Isole Sopravento Meridionali e delle Isole Sottovento, nelle Piccole Antille, identificabili con le Isole Fortunate.\nSecondo quanto riporta Strabone, egli aveva inoltre dedotto l'esistenza di un continente che separava l'oceano Indiano e l'oceano Atlantico, basandosi sulle differenze fra le maree del Mare arabico, studiate da Seleuco di Seleucia, e quelle delle coste atlantiche di Spagna e Francia. Senza bisogno di caravelle, grazie ad una semplice deduzione, Ipparco aveva intuito l'esistenza dell'America.\nIpparco aveva anche scritto un trattato sulla gravit\u00e0, \"Sui corpi spinti in basso dal proprio peso\", sul quale abbiamo qualche informazione da Simplicio. Qualche studioso ha ipotizzato che all'interesse di Ipparco per la gravit\u00e0 non fossero estranei i suoi interessi astronomici.\nAtlante Farnese e catalogo di Ipparco.\nNon tutto il catalogo stellare di Ipparco sembrerebbe perduto. Lo ha proposto, il 10 gennaio 2005, Bradley E. Schaefer, astrofisico della \"Louisiana State University\" a Baton Rouge in un convegno dell\"American Astronomical Society\" tenutosi a San Diego in California.\nSeguendo un'ipotesi gi\u00e0 proposta nel 1898 da Georg Thiele, ha rilevato le configurazioni delle costellazioni presenti in rilievo sul globo dell'Atlante Farnese (copia romana del II secolo, da un originale greco) conservato al Museo Archeologico Nazionale di Napoli. Ha poi ricostruito la posizione occupata dalle costellazioni nel cielo osservato da Ipparco, all'incirca nel 129 a.C.\nIl risultato ha evidenziato un'ottima coincidenza tra le previsioni astronomiche moderne e le posizioni rilevate dall'Atlante Farnese, che lo hanno indotto a individuare nel famoso e perduto catalogo di Ipparco la fonte a cui aveva attinto lo scultore dell'epoca.\nLe teorie di Schaefer sono state aspramente criticate da altri esperti.\nSi tratterebbe di un'altra prova indiretta dell'esistenza del catalogo. La prima era stata fornita dallo stesso Schaefer, che aveva dimostrato l'incorporazione, nell'Almagesto, di una parte del catalogo di Ipparco. In questo modo le discrepanze in esso riscontrabili, circa la posizione di alcune stelle, diventavano facilmente spiegabili spostando il punto di osservazione a Rodi."}
{"id": "2335", "revid": "438678", "url": "https://it.wikipedia.org/wiki?curid=2335", "title": "Il caso Mattei", "text": "Il caso Mattei \u00e8 un film del 1972, diretto da Francesco Rosi e dedicato alla figura di Enrico Mattei, presidente dell'ENI, morto in un attentato aereo il 27 ottobre 1962.\nHa vinto il Grand Prix per il miglior film al 25\u00ba Festival di Cannes ex aequo con \"La classe operaia va in paradiso\" di Elio Petri. Nello stesso festival Gian Maria Volont\u00e9, protagonista di entrambi i film, ebbe una menzione speciale.\nIl film \u00e8 stato selezionato tra i 100 film italiani da salvare. Nonostante ci\u00f2, il film non \u00e8 mai stato distribuito in DVD.\nTrama.\nIl film inizia dopo la morte di Enrico Mattei, precipitato con il suo aereo nella campagna di Bascap\u00e8, presso Pavia, durante il ritorno da un viaggio in Sicilia, precisamente a Gagliano Castelferrato, in circostanze mai del tutto chiarite, con la rievocazione del periodo trascorso alla guida dell'AGIP e dell'ENI.\nNominato nel 1945 commissario straordinario dell'AGIP, con il difficile compito di liquidarla svendendola a privati o grandi compagnie, Mattei contravviene alla disposizione, mantiene abilmente la societ\u00e0 in vita e addirittura la rafforza, evitando in questo modo la vendita. Grazie alla scoperta di giacimenti di idrocarburi nel biennio 1946-1948 la rete dell'Agip riesce ad ergersi come una grande compagnia europea.\nMattei, spregiudicato ma geniale, cerca di dimostrare che pu\u00f2 esistere un'efficiente industria italiana degli idrocarburi e, a tale scopo, decide di offrire, ai paesi arabi e africani produttori di greggio, condizioni di sfruttamento delle loro risorse pi\u00f9 vantaggiose di quelle proposte dai rappresentanti dei giganteschi \"trust\" anglo-americani del petrolio, le cosiddette sette sorelle, inimicandoseli mortalmente.\nGli interessi petroliferi stranieri, sfruttando le connivenze con i servizi segreti italiani, riusciranno a eliminare Mattei con un attentato dinamitardo camuffato da incidente aereo.\nCritica.\nUnendo la cronaca alla ricostruzione documentaria, Francesco Rosi elabora in questo film un'articolata strategia narrativa, intrecciando le informazioni provenienti dalle diverse fonti e accostando vari punti di vista, dall'intervista, all'inchiesta, al reportage televisivo, senza rinunciare a intervenire direttamente, mettendosi in scena, ponendo quesiti e sollecitando risposte.\n\"Il caso Mattei\" \u00e8 un giallo politico che esce dalle convenzioni, attraendo sia per la composizione narrativa a mosaico, sia per il ritmo serrato del racconto, che vaglia di volta in volta le diverse ipotesi sulla morte di Mattei senza per\u00f2 avvalorarne alcuna. Le rotture improvvise del filo conduttore, le accelerazioni, gli inserti documentari, le apparizioni dello stesso Rosi, unite alle divagazioni sulla vita del primo presidente dell'Eni, fanno del \"Caso Mattei\" uno dei migliori film-inchiesta del cinema italiano e uno dei pi\u00f9 personali del regista.\nBibliografia.\nAntonio La Torre Giordano, Luci sulla citt\u00e0 - Palermo nel cinema dalle origini al 2000, ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, ISBN 978-88-8243-518-9"}
{"id": "2337", "revid": "438678", "url": "https://it.wikipedia.org/wiki?curid=2337", "title": "Il grande cocomero (film)", "text": "Il grande cocomero \u00e8 un film del 1993 diretto da Francesca Archibugi.\nIl film \u00e8 ispirato all'esperienza di Marco Lombardo Radice, neuropsichiatra sperimentatore di terapie innovative nella cura dei disturbi psichici dei minori, del quale la Archibugi ricostruisce le strategie e i percorsi terapeutici fuori dagli schemi, basati soprattutto sul paziente ascolto delle necessit\u00e0 dei bambini e sulla compensazione delle loro carenze affettive.\nFu presentato nella sezione Un Certain Regard del 46\u00ba Festival di Cannes.\nTrama.\nPoliclinico Umberto I di Roma: Valentina, una dodicenne soprannominata \"Pippi\", figlia di Cinzia e Marcello Diotallevi (coppia benestante ma senza ideali, forse ancora insieme solo per la figlia), in seguito ad un attacco di epilessia viene ricoverata nel reparto di neuropsichiatria infantile. Un giovane psichiatra, Arturo (appena uscito da una crisi coniugale che sta sforzandosi di esorcizzare) sebbene sia convinto che il caso sia piuttosto di natura psicologica che neurologica (a cui la famiglia non \u00e8 estranea), accoglie la ragazza nel suo reparto, preso da interesse per la sua situazione. Pippi rivela subito un carattere scontroso e provocatorio; il rapporto con i genitori risulta difficile, per cui Arturo si propone di tentare con lei una relazione analitica, studiandone attentamente le reazioni per riportarla alla normalit\u00e0. Nell'ambiente familiare, superficiale e contraddittorio, Pippi non trova n\u00e9 sicurezza, n\u00e9 affetto e viene lasciata sola a se stessa, mentre il reparto diventer\u00e0 la sua nuova casa, nonostante i non pochi problemi. Malgrado le gravi carenze strutturali e organizzative dell'ospedale e l'insufficienza di personale preparato, la giovane epilettica trova interessi e affetto nel medico terapista Arturo, al quale si apre pian piano con crescente fiducia.\nI giochi tra ragazzi, le confidenze e le attenzioni che avr\u00e0 verso Marinella, una bambina cerebrolesa a cui dedica il proprio tempo la faranno migliorare un tantino, ma sar\u00e0 proprio la morte inquietante della bambina a scatenare il rifiuto di Pippi nei confronti di Arturo e a indurla a un'autocrisi epilettica di protesta, che fornir\u00e0 allo psichiatra la chiave di lettura per un appropriato intervento... sar\u00e0 la molla che condurr\u00e0 la giovane Pippi verso la guarigione, verso la scoperta de \"il grande cocomero\", di un futuro migliore tanto sognato anche dal protagonista del noto fumetto \"Peanuts\"."}
{"id": "2339", "revid": "599013", "url": "https://it.wikipedia.org/wiki?curid=2339", "title": "Idrogeno", "text": "Lidrogeno (simbolo H, dal greco \u1f55\u03b4\u03c9\u03c1, \"h\u00fddor\", \u00abacqua\u00bb, pi\u00f9 la radice \u03b3\u03b5\u03bd-, \"ghen-\", \u00abgenerare\u00bb, quindi \u00abgeneratore d'acqua\u00bb) \u00e8 il primo elemento chimico della tavola periodica (numero atomico 1) e il pi\u00f9 leggero. \u00c8 l'elemento pi\u00f9 abbondante dell'universo osservabile e il suo isotopo pi\u00f9 comune, il prozio, consiste di un protone, che forma il nucleo, e di un elettrone. Essendo l'atomo pi\u00f9 semplice, \u00e8 stato studiato in maniera approfondita dalla meccanica quantistica. \nAllo stato libero, a pressione atmosferica e temperatura ambiente (), si trova sotto forma di gas biatomico avente formula H2, incolore, inodore, insapore e altamente infiammabile, con un punto di ebollizione di 20,27\u00a0K e un punto di fusione di 14,02\u00a0K. Allo stato legato \u00e8 presente nell'acqua (11,19%) e in tutti i composti organici e organismi viventi; inoltre \u00e8 occluso in alcune rocce, come il granito, e forma composti con la maggior parte degli elementi, spesso anche per sintesi diretta.\n\u00c8 il principale costituente delle stelle, dove \u00e8 presente nello stato di plasma e rappresenta il combustibile delle reazioni termonucleari, mentre sulla Terra \u00e8 scarsamente presente allo stato libero e molecolare e deve quindi essere prodotto per i suoi vari usi; in particolare \u00e8 usato nella produzione di ammoniaca, nell'idrogenazione degli oli vegetali, in aeronautica (in passato nei dirigibili), come combustibile alternativo e pi\u00f9 di recente come riserva di energia nelle pile a combustibile.\nStoria.\nL'idrogeno biatomico gassoso H2 fu descritto formalmente per la prima volta da Theophrastus Von Hohenheim (conosciuto con il nome di Paracelso, 1493-1541), che lo ottenne artificialmente mescolando metalli con acidi forti. Paracelso non si rese conto che il gas infiammabile ottenuto in queste reazioni chimiche era costituito da un nuovo elemento chimico, chiamato in seguito idrogeno. Nel 1671, Robert Boyle riscopr\u00ec e descrisse la reazione che avveniva quando si mescolavano limatura di ferro e acidi diluiti, e che generava H2.\nNel 1766, Henry Cavendish fu il primo a riconoscere l'idrogeno molecolare gassoso H2 come una sostanza discreta, identificando il gas prodotto nella reazione metallo-acido come \"aria infiammabile\" e scoprendo che la combustione del gas generava acqua. Cavendish utilizzava in questi esperimenti acidi e mercurio e giunse erroneamente alla conclusione che il diidrogeno fosse una sostanza liberata dal mercurio e non dall'acido, ma fu capace di descrivere con precisione molte propriet\u00e0 fondamentali dell'idrogeno e del diidrogeno. Tradizionalmente, si considera Cavendish come lo scopritore dell'idrogeno.\nNel 1783, Antoine Lavoisier assegn\u00f2 all'elemento il nome di \"idrogeno\" (in francese \"Hydrog\u00e8ne\", dal greco \u1f55\u03b4\u03c9\u03c1, \u1f55\u03b4\u1fb0\u03c4\u03bf\u03c2, \"acqua\" e \u03b3\u03ad\u03bd\u03bf\u03c2-\u03bf\u03c5, \"generatore\") quando prov\u00f2 (insieme a Laplace) la scoperta di Cavendish che la combustione dell'idrogeno generava acqua.\nPrimi utilizzi.\nUno dei primi usi che si fece dell'idrogeno fu come gas di riempimento per aerostati e successivamente per altri tipi di aeronavi. Famosa \u00e8 la tragedia del dirigibile Hindenburg, che ebbe luogo nonostante gli ingegneri avessero rivestito la struttura dell'aeronave in modo da non causare scintille, dato che si conosceva l'infiammabilit\u00e0 del gas. Quello fu un caso particolare di impiego, dato che non era disponibile l'elio, gas quasi altrettanto leggero, ma inerte. Al tempo l'idrogeno molecolare si otteneva per la reazione dell'acido solforico con il ferro.\nIsotopi.\nL'idrogeno \u00e8 l'unico elemento ai cui isotopi pi\u00f9 noti si attribuisco nomi specifici Il prozio, l'isotopo pi\u00f9 comune, non ha neutroni; il deuterio ha un neutrone e il trizio (radioattivo) due neutroni. I due isotopi stabili sono il prozio (1H) e il deuterio (2H, D). Sono stati osservati anche gli isotopi 4H, 5H e 6H.\nDiidrogeno.\nIl diidrogeno \u00e8 una sostanza con formula H2, essendo le sue molecole costituite da due atomi di idrogeno. In condizioni normali si presenta come un gas infiammabile, incolore e inodore. Viene spesso chiamato anch'esso semplicemente ed erroneamente \"idrogeno\".\nPer non generare confusione e fraintendimenti, le corrette nomenclature di H2 sono: idrogeno molecolare, idrogeno biatomico, idrogeno diatomico e diidrogeno.\nSi ottiene in laboratorio mediante reazione di acidi con metalli come lo zinco e, industrialmente, mediante l'elettrolisi dell'acqua, il reforming del gas naturale, la gassificazione di residui della raffinazione del petrolio. Il diidrogeno \u00e8 impiegato per la produzione dell'ammoniaca, per la desolforazione dei derivati del petrolio, come combustibile alternativo e, di recente, come fonte di energia per le pile a combustibile.\nOrtoidrogeno e paraidrogeno.\nIn condizioni normali il diidrogeno \u00e8 una miscela di due diversi tipi di molecole, che differiscono a seconda che gli spin dei due nuclei atomici siano tra loro paralleli o antiparalleli. Queste due forme sono rispettivamente conosciute come \"orto-idrogeno\" e \"para-idrogeno\". In condizioni standard, il rapporto tra \"orto\" e \"para\" \u00e8 di circa 3 a 1 e la conversione di una forma nell'altra \u00e8 talmente lenta da non avvenire in assenza di un catalizzatore. Le due forme differiscono a livello energetico, il che provoca piccole differenze nelle loro propriet\u00e0 fisiche. Ad esempio, i punti di fusione ed ebollizione del paraidrogeno sono all'incirca 0,1 K pi\u00f9 bassi dell'ortoidrogeno.\nL'esistenza di queste due forme pone un inconveniente nella produzione industriale di diidrogeno liquido: quando viene liquefatto, il diidrogeno \u00e8 generalmente una miscela \"para\":\"orto\" circa 25:75; lasciato a s\u00e9, nell'arco di un mese la miscela si arricchisce della forma \"para\", che diventa il 90%; questa conversione libera calore che fa evaporare gran parte del diidrogeno, che viene perso. Per ovviare a ci\u00f2, la liquefazione del diidrogeno viene condotta in presenza di un catalizzatore a base di ossido di ferro; in questo modo il diidrogeno liquido ottenuto \u00e8 composto per oltre il 99% dalla forma \"para\".\nDisponibilit\u00e0.\nL'idrogeno \u00e8 l'elemento pi\u00f9 abbondante dell'universo, formando fino al 75% della materia in base alla massa e pi\u00f9 del 90% in base al numero di atomi. Si trova principalmente nelle stelle e nei giganti gassosi. Relativamente alla sua abbondanza nell'ambiente, l'idrogeno \u00e8 molto raro nell'atmosfera terrestre (1\u00a0ppm) e praticamente inesistente come H2 sulla superficie e nel sottosuolo. Giove e Saturno sono composti da circa l'80% di idrogeno, il Sole dal 90%.\nQuesto elemento ha un ruolo fondamentale nel fornire energia all'universo, attraverso processi di fusione nucleare. Enormi quantit\u00e0 di energia vengono rilasciate sotto forma di radiazioni elettromagnetiche nel momento in cui avviene la combinazione di due nuclei di idrogeno (deuterio oppure prozio e trizio) in uno di elio.\nSottoposte a pressioni eccezionalmente alte, come quelle che si trovano al centro dei giganti gassosi (Giove ad esempio), le molecole perdono la loro identit\u00e0 e l'idrogeno diventa un metallo liquido (idrogeno metallico). Al contrario, in condizioni di pressione estremamente bassa, le molecole di H2 possono subire dissociazione e se sottoposte a radiazione di opportuna frequenza, gli atomi individuali possono sopravvivere per un tempo sufficiente per esser rilevati. Nubi di H2 si formano e sono associate con la nascita delle stelle.\nSulla Terra la fonte pi\u00f9 comune di questo elemento \u00e8 l'acqua, che \u00e8 composta da due atomi di idrogeno e uno di ossigeno (H2O). Altre fonti sono: la maggior parte della materia organica (che comprende tutte le forme di vita conosciute), i combustibili fossili e il gas naturale. Il metano (CH4), che \u00e8 un sottoprodotto della decomposizione organica, sta diventando una fonte di idrogeno sempre pi\u00f9 importante.\nProduzione.\nL'H2 si ottiene in laboratori di chimica e di biologia, spesso come sottoprodotto di altre reazioni; nell'industria si ottiene per deidrogenazione di substrati saturi; in natura \u00e8 utilizzato come mezzo per espellere equivalenti riduttivi nelle reazioni biochimiche.\nApplicazioni.\nImpiego come reagente.\nNell'industria chimica e petrolchimica si richiedono grandi quantit\u00e0 di H2. L'applicazione principale dell'H2 avviene nel processo di raffinazione dei combustibili fossili e nella sintesi dell'ammoniaca (processo Haber-Bosch). I processi fondamentali che consumano H2 in un impianto petrolchimico sono l'idrodealchilazione, l'idrodesolforazione e l\"idrocraking\".\nL'H2 \u00e8 utilizzato anche come agente idrogenante, particolarmente per aumentare il grado di saturazione dei grassi e degli oli insaturi (per ottenere prodotti come la margarina), e per la produzione del metanolo. Viene utilizzato anche nella sintesi dell'acido cloridrico e per realizzare l'idrogenolisi.\nComposti dell'idrogeno.\nL'idrogeno si combina con la maggior parte degli elementi. Con un'elettronegativit\u00e0 pari a 2,1, forma composti dove pu\u00f2 essere la componente pi\u00f9 non-metallica o pi\u00f9 metallica. I primi vengono chiamati idruri, nei quali l'idrogeno esiste o come ione H\u2212 o insinuandosi nel reticolo cristallino dei metalli dando luogo a quelli che vengono chiamati idruri interstiziali (come nell'idruro di palladio). Nel secondo caso l'idrogeno tende a essere covalente, in quanto lo ione H+ non \u00e8 altro che un semplice nucleo e ha una forte tendenza ad attirare elettroni.\nIl diidrogeno H2 si combina con il diossigeno O2 formando acqua (H2O) liberando molta energia in questo processo (si ha un calore di reazione pari a circa ). L'ossido di deuterio \u00e8 meglio noto come acqua pesante. L'idrogeno forma un vasto numero di composti con il carbonio. A causa della loro associazione con gli esseri viventi, questi composti sono chiamati \"organici\", e gli studi relativi alle loro propriet\u00e0 formano la chimica organica.\nL'idrogeno come vettore energetico.\nSi parla molto dell'idrogeno come possibile fonte di energia per l'autotrazione. L'uso del H2 avrebbe il vantaggio di utilizzare le fonti fossili per ottenere direttamente il gas (a partire dal metano, per esempio). L'H2 usato poi come combustibile nei mezzi di trasporto, reagendo con O2, produrrebbe come unico prodotto di scarto l'acqua, eliminando completamente le emissioni di CO2 e i problemi climatico-ambientali a esse associate. Utilizzare il diidrogeno come combustibile presenta diversi vantaggi. Brucia all'aria quando la sua concentrazione \u00e8 compresa tra il 4 e il 75% del suo volume, mentre il gas naturale brucia a concentrazioni comprese tra il 5,4 e il 15%. La temperatura di combustione spontanea \u00e8 di 585\u00a0\u00b0C, mentre quella del gas naturale \u00e8 di 540\u00a0\u00b0C. Il gas naturale esplode a concentrazioni comprese tra il 6,3 e il 14%, mentre il diidrogeno richiede concentrazioni dal 13 al 64%. L'unico svantaggio sarebbe nella densit\u00e0 di energia del diidrogeno liquido o gassoso (a pressione utilizzabile) che \u00e8 significativamente inferiore rispetto ai tradizionali combustibili e quindi necessita di essere compresso a pressioni pi\u00f9 elevate in fase di stoccaggio.\nStante l'attuale sviluppo tecnologico, l'idrogeno pu\u00f2 essere effettivamente utilizzato a fini energetici come combustibile nei motori a combustione interna utilizzati su alcuni prototipi di auto. Le pile a combustibile, attualmente in via di sviluppo, sono poi un modo alternativo per ottenere energia sotto forma di elettricit\u00e0 dall'ossidazione dell'idrogeno senza passare dalla combustione diretta ottenendo una maggiore efficienza in un futuro in cui la produzione di idrogeno potrebbe avvenire da fonti rinnovabili e non pi\u00f9 combustibili fossili. Secondo i sostenitori della cosiddetta \"economia all'idrogeno\" queste due tecnologie a idrogeno, oltre a risolvere il problema energetico, sarebbero quindi anche in grado di offrire un'alternativa pulita agli attuali motori a combustione interna alimentati da fonti fossili.\nIl problema vero, sollevato da pi\u00f9 parti, \u00e8 per\u00f2 a monte: l'idrogeno atomico e molecolare \u00e8 assai scarso in natura ovvero l'elemento in s\u00e9 si trova combinato assieme ad altri elementi in vari composti sulla crosta terrestre; esso dunque non \u00e8 una fonte primaria di energia come lo sono gas naturale, petrolio e carbone, in quanto deve essere prodotto artificialmente spendendo energia a partire da fonti energetiche primarie. Esso sarebbe quindi impiegabile unicamente come vettore energetico cio\u00e8 come mezzo per immagazzinare e trasportare l'energia disponibile ove occorra, mentre il ciclo di produzione/utilizzo sarebbe comunque inefficiente dal punto di vista termodinamico poich\u00e9 la sua produzione richiederebbe in genere un'energia maggiore di quella che poi si renderebbe disponibile attraverso la sua 'combustione'.\nLa molecola d'acqua \u00e8 infatti pi\u00f9 stabile e quindi meno energetica del diossigeno O2 e del diidrogeno H2 separati e segue la legge secondo la quale i processi \"naturali\" portano un sistema da un'energia pi\u00f9 alta a una pi\u00f9 bassa tramite una trasformazione. Per le leggi della termodinamica l'estrazione di idrogeno dall'acqua non pu\u00f2 avvenire dunque come reazione inversa a costo zero, cio\u00e8 senza spendere lavoro. Qualsiasi metodo di estrazione comporta quindi un costo che \u00e8 pari all'energia liberata successivamente dalla combustione dell'idrogeno sotto forma di diidrogeno se a tal fine si utilizza l'esatto processo inverso, e in realt\u00e0 in tal caso anche maggiore perch\u00e9 non esiste alcuna macchina con rendimento pari al 100% durante il processo di estrazione. In altri termini la produzione di idrogeno sotto forma di diidrogeno attraverso il metodo pi\u00f9 semplice, ovvero l'elettrolisi dell'acqua, e il successivo utilizzo dell'idrogeno sotto forma di diidrogeno nella reazione inversa con O2 nelle pile a combustibile non solo non porta ad alcun guadagno energetico, ma anzi, per quanto detto sopra, il guadagno netto energetico sarebbe negativo cio\u00e8 ci sarebbe una perdita dovuta alle dissipazioni in calore. L'unico modo di usare in maniera efficiente l'idrogeno come fonte di energia sarebbe ottenerlo come bioidrogeno a spese di alghe e batteri.\nAttualmente il diidrogeno ottenuto da fonti solari, biologiche o elettriche ha un costo di produzione, in termini energetici, molto pi\u00f9 elevato di quello della sua combustione per ottenere energia. H2 pu\u00f2 essere ottenuto con un guadagno netto di energia a partire da fonti fossili, come il metano (le reazioni di sintesi sono infatti diverse da quelle di combustione), per\u00f2 si tratta di fonti energetiche non rinnovabili cio\u00e8 destinate comunque a esaurirsi nel tempo e in pi\u00f9 con emissioni dirette di CO2.\nInfine i costi per la realizzazione delle infrastrutture necessarie per effettuare una completa conversione a un'economia dell'idrogeno sarebbero sostanzialmente elevati.\nUn altro modo in cui l'idrogeno potrebbe venire utilizzato efficacemente come fonte di energia, a prescindere da qualunque processo di produzione, \u00e8 quello della fusione nucleare ovvero in un impianto termonucleare con un ipotetico reattore nucleare a fusione alimentato da deuterio o trizio, una tecnologia che attualmente \u00e8 ancora in via di sviluppo nel reattore sperimentale ITER e che potenzialmente potrebbe risolvere i problemi energetici mondiali poich\u00e9 in tale reazione nucleare piccole quantit\u00e0 di idrogeno producono enormi quantit\u00e0 di energia: l'energia del Sole proviene infatti dalla fusione nucleare dell'idrogeno; si tratta tuttavia di un processo tecnologicamente complicato da gestire sulla Terra e tuttora oggetto di intensa ricerca.\nAttualmente, ricapitolando, esistono quattro forme di utilizzazione dell'idrogeno per la produzione di energia:\nAltri problemi rilevanti che si hanno con H2 sono il suo stoccaggio e il trasporto. Il trasporto pu\u00f2 avvenire in bombole di gas compresso, liquefatto oppure attraverso reti dedicate come avviene attualmente per il metano. Si pu\u00f2 avere stoccaggio sotto pressione in bombole da fino a 700\u00a0bar (ancora in via di omologazione) in forma liquida richiede invece temperature di \u2212253\u00a0\u00b0C in bombole perfettamente isolate. Un'altra forma di stoccaggio consiste nella reazione chimica reversibile con diverse sostanze formando idruri metallici, oppure allo stato liquido sotto forma di ammoniaca NH3 alla temperatura di \u221233,4\u00a0\u00b0C.\nAltri impieghi.\nLe caratteristiche di solubilit\u00e0 e adsorbimento dell'idrogeno con vari metalli sono molto importanti nella metallurgia (alcuni metalli possono essere indeboliti dall'idrogeno) e nello sviluppo di forme sicure di immagazzinamento per un utilizzo come combustibile. L'idrogeno \u00e8 altamente solubile in molti composti formati da lantanoidi e metalli del blocco d, e pu\u00f2 sciogliersi nei metalli cristallini e in quelli amorfi. La solubilit\u00e0 dell'idrogeno nei metalli \u00e8 influenzata dalle distorsioni locali e dalle impurezze del reticolo cristallino del metallo.\nPrecauzioni.\nCombustione.\nIl diidrogeno \u00e8 un gas altamente infiammabile e brucia in aria, con la quale forma miscele esplosive a concentrazioni dal 4 al 74,5% (parti di diidrogeno su 100 parti d'aria, a pressione atmosferica) e in atmosfera di cloro dal 5 al 95%. Reagisce inoltre violentemente con il cloro e il fluoro. Basta liberare una fuga di H2 a contatto con O2 per innescare una violenta esplosione oppure una fiamma invisibile e pericolosa che produce acqua in gas.\nLe miscele di diidrogeno detonano molto facilmente a seguito di semplici scintille o, se in alta concentrazione di reagenti, anche solo per mezzo della luce solare in quanto il gas reagisce violentemente e spontaneamente con qualsiasi sostanza ossidante.La temperatura di autoignizione del diidrogeno in aria (21% di O2) \u00e8 di circa.\nL'entalpia della combustione del diidrogeno \u00e8 e la reazione di combustione in aria \u00e8 la seguente:\nQuando si mescola con il diossigeno in un ampio intervallo di proporzioni, il diidrogeno esplode. All'aria il diidrogeno arde violentemente. Le fiamme di diossigeno e diidrogeno puro sono invisibili all'occhio umano; per questo motivo, \u00e8 difficile identificare visivamente se una fuga di diidrogeno sta bruciando. Le fiamme visibili nella fotografia dell'incidente al dirigibile Hindenburg sono dovute alla combustione del diidrogeno insieme ai materiali di rivestimento dell'aeronave, che contenevano carbonio e polveri piroforiche di alluminio, cos\u00ec come altri materiali infiammabili. Indipendentemente dalle cause di questo incendio, \u00e8 chiaro che si produsse l'innesco del diidrogeno, dal momento che in assenza di questo gas il rivestimento di copertura del dirigibile avrebbe impiegato delle ore a bruciare. Altra caratteristica dei fuochi alimentati dal diidrogeno \u00e8 che le fiamme tendono a salire rapidamente con il gas attraverso l'aria (come si pu\u00f2 vedere nella fotografia dell'incidente all'Hindeburg), causando danni minori dei fuochi alimentati da idrocarburi. Infatti i due terzi dei passeggeri del dirigibile sopravvissero all'incendio, e molti morirono per la caduta dall'alto o per l'incendio della benzina.\nL'H2 reagisce direttamente con altri elementi ossidanti. Pu\u00f2 produrre una reazione spontanea e violenta a temperatura ambiente in presenza di cloro o fluoro, con la formazione dei corrispondenti alogenuri di idrogeno: cloruro di idrogeno e fluoruro di idrogeno.\nTossicit\u00e0 dell'acqua pesante.\nVa distinto il simbolo 2H con quello H2 del gas biatomico. 2H \u00e8 il deuterio (D), un isotopo stabile dell'idrogeno formato da un protone e un neutrone che pu\u00f2 essere utilizzato per arricchire l'acqua, generando acqua pesante (o \"ossido di deuterio\") D2O che ad alte concentrazioni \u00e8 tossica per molte specie."}
{"id": "2340", "revid": "782150", "url": "https://it.wikipedia.org/wiki?curid=2340", "title": "Ittrio", "text": "L'ittrio \u00e8 l'elemento chimico di numero atomico 39 (gruppo 3 della tavola periodica) e il suo simbolo \u00e8 Y. \u00c8 un metallo di transizione dall'aspetto argenteo, \u00e8 comune nei minerali delle terre rare e non si trova mai in natura come elemento libero. L'isotopo 89Y \u00e8 l'unico isotopo stabile e l'unico che si trova sulla crosta terrestre.\nNel 1787 nei pressi di Ytterby in Svezia Carl Axel Arrhenius scopr\u00ec un nuovo minerale e lo chiam\u00f2 ytterbite. Due anni pi\u00f9 tardi Johan Gadolin individu\u00f2 l'ossido di ittrio nel campione di Arrhenius. Nel 1827 l'ittrio elementare \u00e8 stato isolato da Friedrich W\u00f6hler.\nGli usi pi\u00f9 importanti dell'ittrio sono i LED e i fosfori, in particolare quelli rossi del tubo a raggi catodici usati un tempo nei televisori. L'ittrio trova impiego anche nella produzione di elettrodi, elettroliti, filtri elettronici, laser, superconduttori, in varie applicazioni mediche e come oligoelemento in vari materiali per migliorarne le propriet\u00e0.\nNon si conosce nessun ruolo biologico dell'ittrio e l'esposizione ai suoi composti pu\u00f2 causare malattie polmonari negli esseri umani.\nCaratteristiche.\nL'ittrio \u00e8 un metallo dall'aspetto argenteo e lucente, relativamente stabile all'aria, possiede una reattivit\u00e0 chimica simile a quella dei lantanoidi. Gli sfridi e i trucioli di questo metallo bruciano all'aria quando la loro temperatura supera i . In forma di polvere fine pu\u00f2 incendiarsi spontaneamente. Il suo stato di ossidazione tipico \u00e8 +3.\nApplicazioni.\nL'ossido di ittrio, noto anche col nome di ittria in ambito mineralogico o ceramico, \u00e8 il suo composto pi\u00f9 importante, impiegato per produrre i fosfori YVO4-Eu e Y2O3-Eu un tempo usati per generare il colore rosso nei tubi catodici dei televisori.Tra gli altri usi si annoverano i seguenti:\nL'ittrio \u00e8 stato preso in considerazione come nodulizzante per ottenere ghisa nodulare, pi\u00f9 duttile (la grafite forma noduli compatti invece di fiocchi, noduli che sono inizio di frattura). L'ittrio si pu\u00f2 usare in formulazioni di ceramiche e vetri speciali, perch\u00e9 l'ossido di ittrio ha un punto di fusione molto alto e conferisce loro resistenza agli urti e basso coefficiente di espansione termica.\nStoria.\nL'ittrio (da \"Ytterby\", un villaggio svedese vicino Vaxholm) fu scoperto da Johan Gadolin nel 1794 e isolato da Friedrich Woehler nel 1828 come estratto impuro di ittrite, attraverso la riduzione di cloruro di ittrio anidro (YCl3) con potassio. La ittrite (Y2O3) \u00e8 l'ossido di ittrio e fu scoperto da Johan Gadolin nel 1794 in un minerale di gadolinite proveniente da Ytterby.\nNel 1843 Carl Gustav Mosander fu in grado di dimostrare che le ittriti si potevano dividere negli ossidi (o \"terre\") di tre elementi diversi. \"Ittrite\" fu il nome usato per il pi\u00f9 basico e gli altri vennero chiamati erbite e terbite.\nCuriosamente molti minerali contenenti terre rare e altri elementi poco diffusi in natura si trovano concentrati in una cava vicino a Ytterby. Oltre all'ittrio, anche l'erbio, il terbio e l'itterbio prendono il nome da questa localit\u00e0 svedese.\nDisponibilit\u00e0.\nL'ittrio si trova in quasi tutti i minerali delle terre rare e dell'uranio e non viene mai rinvenuto allo stato nativo. Industrialmente viene ottenuto dalla sabbia di monazite, un ortofosfato di lantanoidi che ne contiene circa il 3%, e dalla bastnasite, un carbonato di lantanoidi che ne contiene circa lo 0,2%.\nViene ottenuto in vari modi, principalmente per riduzione del fluoruro di ittrio\nIsotopi.\nL'ittrio in natura si compone di un solo isotopo, 89Y. I radioisotopi pi\u00f9 stabili sono 88Y, con un'emivita di 106,65 giorni e 91Y, la cui emivita \u00e8 di 58,51 giorni. Tutti gli altri suoi isotopi hanno un tempo di dimezzamento inferiore alle 24 ore, eccezion fatta per 87Y, che si dimezza in 79,8 ore. La principale modalit\u00e0 di decadimento degli isotopi pi\u00f9 leggeri di 89Y \u00e8 la cattura elettronica cui segue un decadimento beta.\nDell'ittrio sono stati identificati altri 26 isotopi instabili. 90Y esiste in equilibrio con il suo isotopo genitore, 90Sr che pu\u00f2 essere ottenuto da reazioni nucleari di fissione.\nPrecauzioni.\nIl contatto con composti di questo elemento, da considerarsi pericoloso, \u00e8 raro per la maggior parte delle persone. I sali di ittrio sono sospetti cancerogeni e, non essendo l'ittrio normalmente trovato nei tessuti umani, l'eventuale ruolo biologico di questo elemento \u00e8 sconosciuto."}
{"id": "2341", "revid": "767487", "url": "https://it.wikipedia.org/wiki?curid=2341", "title": "Il grande freddo", "text": "Il grande freddo (\"The Big Chill\") \u00e8 un film del 1983 diretto da Lawrence Kasdan.\n\u00c8 uno spaccato della generazione del Sessantotto e della contestazione giovanile.\nTrama.\nAlex Marshall si suicida senza motivo apparente. Dopo il funerale i suoi ex compagni di \"college\" si riuniscono nella villa dei vecchi compagni, ora marito e moglie, Harold e Sara. Dopo avere condiviso i sogni e le aspirazioni negli anni Sessanta, gli amici si sono persi di vista per circa quindici anni e si ritrovano all'inizio degli anni Ottanta, cambiati nelle aspirazioni e nelle aspettative.\nL'incontro \u00e8 l'occasione per ricordare i sogni della giovinezza e confrontarli con il presente, ristabilire rapporti e crearne di nuovi: Karen, delusa dal proprio matrimonio con Richard, ravviva una vecchia e latente fiamma con Sam, attore fresco di divorzio; Michael, logorroico giornalista scandalistico, tenta senza successo d'offrirsi a tutte le donne disponibili; la giovane Chloe, ragazza di Alex, forse trover\u00e0 un nuovo amore in Nick, psicologo introverso e segnato dall'esperienza in Vietnam e dalla droga; l'avvocatessa rampante Meg, che desidera un figlio ma non ha un compagno, forse l'avr\u00e0 da Harold, con la complicit\u00e0 di Sarah, che si sente ancora in colpa per avere tradito il marito cinque anni prima con Alex.\nColonna sonora.\nLa colonna sonora racchiude alcuni dei grandi successi statunitensi degli anni sessanta, in particolare dell'etichetta \"soul\" Motown, ed \u00e8 stata scelta dal regista e dalla moglie.\nNella scena del funerale in chiesa, il brano eseguito all'organo da Karen (il personaggio interpretato da JoBeth Williams), che poi si evolve nell'originale \u00e8 \"You Can't Always Get What You Want\" dei Rolling Stones; a differenza della versione strumentale, quella del gruppo inglese non \u00e8 mai stata inclusa ufficialmente nelle varie edizioni della colonna sonora, pubblicate attraverso gli anni. Un altro brano sempre rimasto tralasciato da ogni versione \u00e8 \"Quicksilver Girl\" della Steve Miller Band."}
{"id": "2342", "revid": "124847962", "url": "https://it.wikipedia.org/wiki?curid=2342", "title": "Invertebrata", "text": "Alcuni invertebrati\nIl termine invertebrati fu coniato da Jean-Baptiste de Lamarck per indicare tutti gli animali senza la colonna vertebrale (invertebrati). Sono quindi esclusi i pesci, i rettili, gli anfibi, gli uccelli e i mammiferi.\nCaratteristiche.\nIl termine \u00e8 stato usato nella classificazione zoologica con valore di sottoregno del regno Animali quando questo era appunto diviso in invertebrati (che comprendeva anche i protozoi) e vertebrati. Attualmente non ha pi\u00f9 valore di classificazione n\u00e9 dal punto di vista filogenetico n\u00e9 da quello fenotipico.\nOggi gli invertebrati pluricellulari sono classificati in oltre 56 phyla diversi, dagli organismi molto semplici come le spugne e i vermi piatti (Platelminti) fino agli animali pi\u00f9 complessi, come gli artropodi e i molluschi. Gli invertebrati includono il 97% delle specie viventi sulla Terra. La classificazione di Lamarck prevedeva due gruppi distinti:\nEvoluzione.\nGli invertebrati furono i primi animali a evolversi, anche se si ignora come ci\u00f2 sia esattamente avvenuto. I biologi ritengono che i loro antenati fossero microrganismi unicellulari in grado di nutrirsi, e molti studiosi sostengono che a un certo punto alcuni di questi microrganismi abbiano iniziato un momento che segn\u00f2 l'inizio della vita pluricellulare. Gli animali primitivi avevano corpi e ci hanno lasciato esigue tracce visibili, sicch\u00e9 i primi segni di vita animale sono di natura indiretta, quali piste o tane fossilizzate, che risalgono a circa 585 milioni di anni fa (Treccani). I primi fossili di invertebrati risalgono al tardo Precambriano. All'inizio dell'era cambriana si verific\u00f2 un'accelerazione del mutamento evolutivo, nota come \"esplosione cambriana\". Animali a corpo molle (come le meduse) si aggiunsero ad altri provvisti di gusci e guaine corporee grigie. Le parti dure del corpo si fossilizzano bene, sicch\u00e9 da quel momento in avanti \u00e8 molto pi\u00f9 facile ricostruire l'evoluzione della vita degli invertebrati.\nPur tanto lontana nel tempo, l'esplosione cambriana port\u00f2 alla comparsa di tutti i phyla di invertebrati tutt'oggi esistenti. Gli studi sulle specie viventi mostrano che essi possono essere suddivisi in due gruppi: la linea molluschi-anellidi-artropodi e la linea echinodermi-cordati. Da quest'ultima derivano gli animali dotati di colonna vertebrale. Gli invertebrati, oltre che sprovvisti di colonna vertebrale, sono anche privi di scheletro osseo ma alcuni possiedono un esoscheletro inoltre sono privi di una bocca vera e propria. Da adulti alcuni sembrano piante e trascorrono la vita sempre nel medesimo luogo; altri invece sono immediatamente identificabili come animali perch\u00e9 costantemente in movimento. Gli invertebrati sono il gruppo pi\u00f9 diffuso in natura: costituiscono il 97% delle specie esistenti e vivono in qualunque ambiente. Inoltre sono eterotermi, cio\u00e8 la loro temperatura corporea viene influenzata da quella esterna.\nClassificazione.\nGli invertebrati costituiscono circa il 95% di tutte le specie viventi sulla terra, sono presenti infatti moltissime categorie. \nGli animali invertebrati possono per\u00f2 essere divisi in 6 gruppi principali:\nEsistono altri gruppi secondari come i nematodi, i tardigradi, i rotiferi, i platelminti, i placozoi ed altri. "}
{"id": "2344", "revid": "1590006", "url": "https://it.wikipedia.org/wiki?curid=2344", "title": "Iodio", "text": "Lo iodio (o, in forma arcaica, jodio) \u00e8 l'elemento chimico di numero atomico 53 e il suo simbolo \u00e8 I. Il nome deriva dal greco antico , \"ioeid\u0113s\", che significa viola o lilla, a causa del colore dei vapori dell'elemento. Fa parte del gruppo degli alogeni. Chimicamente lo iodio \u00e8 il meno reattivo e il meno elettronegativo degli alogeni dopo l'astato. La forma elementare venne scoperta dal chimico francese Bernard Courtois nel 1811. Il nome \u00e8 stato scelto due anni dopo da Joseph-Louis Gay-Lussac.\nLo iodio si trova in molti stati di ossidazione, tra cui lo ioduro (I\u2212), lo iodato (), e i vari anioni periodato. \u00c8 il meno abbondante degli alogeni stabili, posizionandosi come sessantunesimo elemento pi\u00f9 abbondante in natura, tuttavia \u00e8 l'elemento essenziale pi\u00f9 pesante. \u00c8 un elemento che, in tracce, \u00e8 coinvolto nel metabolismo di molti esseri viventi, compreso l'uomo. Lo iodio si trova negli ormoni tiroidei. La carenza di iodio colpisce circa due miliardi di persone ed \u00e8 la principale causa evitabile di disabilit\u00e0 intellettiva.\nI maggiori produttori odierni di iodio sono il Cile e il Giappone. Lo iodio e suoi composti sono usati principalmente nella nutrizione. Grazie al suo elevato numero atomico e alla facilit\u00e0 di fissaggio a composti organici, trova largo utilizzo in radiologia come mezzo di contrasto non tossico. Data la specificit\u00e0 del suo assorbimento da parte del corpo umano, gli isotopi radioattivi dello iodio possono anche essere utilizzati per trattare il tumore alla tiroide. Lo iodio viene usato anche come catalizzatore nella produzione industriale di acido acetico e di alcuni polimeri.\nLo iodio \u00e8 un antisettico e pu\u00f2 anche essere utilizzato in piccoli dosaggi per purificare l'acqua, anche se la pratica \u00e8 consigliata solo in caso di emergenza, tenendo conto, inoltre, del cattivo sapore che l'acqua assume a seguito del suo impiego.\nCaratteristiche.\nLo iodio \u00e8 un solido scuro, violetto-bluastro, con lucentezza quasi metallica che anche a temperatura ambiente sublima in un vapore violetto dall'odore irritante. Questo alogeno forma composti con numerosi elementi, ma \u00e8 meno reattivo degli altri alogeni e mostra qualche propriet\u00e0 semi-metallica. Lo iodio si scioglie facilmente nel cloroformio, nel tetracloruro di carbonio, nel solfuro di carbonio e in generale nei solventi organici non protici formando soluzioni intensamente colorate in violetto. \u00c8 poco solubile in acqua; con i gel acquosi di amido, la cosiddetta \"salda d'amido\", produce una colorazione blu intensa usata come indicatore nelle titolazioni di ossido-riduzione.\nApplicazioni.\nLo iodio, seppur in minime quantit\u00e0, riveste un ruolo biologico essenziale negli esseri viventi. Gli ormoni prodotti dalla ghiandola tiroide, la tiroxina e la triiodotironina, contengono iodio.\nNelle persone il cui apporto di iodio attraverso la dieta \u00e8 scarso, spesso remote regioni interne dove il consumo di pesce o altri cibi di origine marina \u00e8 raro, la scarsit\u00e0 di iodio produce l'insorgenza del gozzo. In molte di queste zone viene fatta prevenzione attraverso la diffusione di sale addizionato di piccole quantit\u00e0 di sali di iodio (il \"sale iodato\" e/o \"sale iodurato\"). La carenza di iodio \u00e8 anche tra le cause del ritardo mentale.\nTra gli altri usi:\nStoria.\nLo iodio (dal greco \"ioeid\u0113s\", violetto) fu scoperto da Bernard Courtois nel 1811. Egli era il figlio di un fabbricante di salnitro (nitrato di potassio), un componente essenziale della polvere da sparo. In quel tempo la Francia era in guerra e c'era una grande domanda di polvere da sparo: il nitrato di potassio veniva isolato bruciando le alghe marine spiaggiate sulle coste della Normandia e della Bretagna e lavando la cenere ottenuta con acqua e il residuo veniva poi distrutto aggiungendo acido solforico.\nUn giorno Courtois aggiunse troppo acido solforico e ne scatur\u00ec una densa nuvola di vapore violetto: Courtois not\u00f2 che il vapore cristallizzava sulle superfici fredde formando cristalli scuri. Ebbe da questo il sospetto che si trattasse di un nuovo elemento, ma non disponeva dei mezzi economici necessari per indagare pi\u00f9 a fondo sulle sue osservazioni. Diede quindi dei campioni a due suoi amici, Charles Bernard Desormes (1777-1862) e Nicolas Cl\u00e9ment (1779-1841) affinch\u00e9 continuassero le ricerche. Diede anche un po' della sostanza a Joseph Louis Gay-Lussac (1778\u20131850), un famoso chimico del tempo, e ad Andr\u00e9-Marie Amp\u00e8re (1775-1836).\nIl 29 novembre 1813 Desormes e Cl\u00e9ment resero pubblica la scoperta di Courtois. Essi descrissero la sostanza a un congresso dell'Istituto Imperiale di Francia. Il 6 dicembre Gay-Lussac annunci\u00f2 che la nuova sostanza era o un elemento o un composto dell'ossigeno. Amp\u00e8re aveva dato alcuni dei suoi campioni a Humphry Davy (1778-1829), che condusse su questi alcuni esperimenti e ne not\u00f2 la somiglianza con il cloro. Davy sped\u00ec una lettera datata 10 dicembre alla Royal Society a Londra, in cui annunciava di avere identificato un nuovo elemento. Ne scatur\u00ec una grossa polemica fra Davy e Gay-Lussac su chi dei due avesse per primo identificato lo iodio, ma alla fine entrambi gli scienziati riconobbero che era stato Bernard Courtois ad avere isolato per primo l'elemento.\nDisponibilit\u00e0.\nLo iodio pu\u00f2 essere preparato in forma ultrapura facendo reagire ioduro di potassio con solfato rameico. Esistono anche molti altri metodi per isolare questo elemento.\nI composti di iodio pi\u00f9 comuni sono gli ioduri di sodio e di potassio (KI), e gli iodati (KIO3).\nNOTA: i dati per gli Stati Uniti non sono stati pubblicati.\nIsotopi.\nEsistono 30 isotopi di iodio di cui per\u00f2 soltanto lo 127I, \u00e8 stabile e presente in natura con un'abbondanza del 100%. Gli altri, con l'eccezione del 129I e del 131I, sono tutti piuttosto difficili da sintetizzare.\nIodio-131.\nIl radioisotopo artificiale 131I \u00e8 un prodotto della fissione di uranio e plutonio. Decade in 131Xe con decadimento beta meno, in cui un neutrone decade in protone, elettrone e antineutrino. L'emivita \u00e8 di soli 8 giorni, quindi la sua attivit\u00e0 \u00e8 molto elevata, con forte emissione di raggi beta.\nViene usato in terapia radiometabolica per la cura del cancro e di altre patologie della tiroide (ipertiroidismo) e inoltre, in dosi pi\u00f9 piccole, per test diagnostici come la scintigrafia tiroidea o test di captazione.\nIodio-129.\nLo 129I (emivita di 15,7 milioni di anni) \u00e8 sia un prodotto della spallazione nucleare dei raggi cosmici sullo 129Xe nell'atmosfera terrestre, sia il risultato della fissione di uranio e plutonio. Lo 129I \u00e8 stato usato negli studi sull'acqua piovana successivi all'incidente nucleare di \u010cernobyl', come tracciante per acque sotterranee e come indicatore di dispersione di rifiuti nell'ambiente naturale. Altre applicazioni possono essere inficiate dalla costante produzione di 129I nella litosfera attraverso una serie di meccanismi di decadimento.\nIn molti aspetti 129I \u00e8 simile al 36Cl: \u00e8 un alogeno solubile, relativamente poco reattivo, esiste principalmente come anione non adsorbente ed \u00e8 prodotto da reazioni nucleari cosmiche, termonucleari e \"in situ\". Negli studi idrologici le concentrazioni di 129I sono spesso espresse in rapporto allo iodio totale che praticamente \u00e8 tutto 127I. Come avviene per 36Cl/Cl, il rapporto 129I/I in natura \u00e8 particolarmente piccolo, tra 10\u221214 e 10\u221210 con un picco a 10\u22127 osservato tra gli anni sessanta e settanta dovuto ai test delle armi nucleari delle varie nazioni. 129I differisce da 36Cl per una maggiore emivita (15,7 contro 0,3 milioni di anni), tende facilmente ad accumularsi nei tessuti viventi e compare sotto forma di diversi ioni, principalmente lo ioduro e lo iodato, che hanno diverso comportamento chimico.\nUn tenore eccessivamente insolito di 129Xe nelle meteoriti \u00e8 stato dimostrato essere dovuto al decadimento di 129I, primo radionuclide estinto la cui presenza nel sistema solare primordiale \u00e8 stata cos\u00ec accertata. Il suo decadimento \u00e8 alla base del sistema di datazione I-Xe, che copre i circa 50 primi milioni di anni di vita del sistema solare.\nIodio-123.\nLo 123I \u00e8 un isotopo radioattivo utilizzato in medicina nucleare per la marcatura di alcuni radiofarmaci. Risulta particolarmente vantaggioso in particolare per la sua emivita piuttosto bassa (13,2 ore) e per la sua energia di decadimento (decadimento \u03b3 a ), che lo rendono piuttosto buono dal punto di vista della radioprotezione del paziente. Inoltre il picco energetico non troppo alto, molto simile a quello del tecnezio-99 metastabile o 99mTc che \u00e8 l'elemento principe della Medicina Nucleare, rende possibili delle immagini con un buon rapporto segnale/rumore.\nLo svantaggio principale di questo isotopo \u00e8 l'alto costo dovuto sia alla sua produzione sia alla necessit\u00e0 di trasportarlo velocemente (causa bassa emivita) dal sito di produzione al reparto di utilizzo (spesso deve fare viaggi aerei per raggiungere l'ospedale che l'ha richiesto). La produzione dello iodio-123 avviene in reattori nucleari facendo ricorso alle seguenti reazioni: 121Sb(\u03b1,2n) 123I, 123Te(p,n) 123I, 122Te(d,n) 123I e 124Te(p,2n) 123I. Pu\u00f2 essere utilizzato sotto forma di sodio ioduro nella captazione tiroidea e nell'imaging tiroideo. In altri casi viene legato a radiofarmaci con l'ausilio di chelanti: si usa nella preparazione di MIBG, di Datscan e di IBZM.\nPrecauzioni.\nIl contatto diretto di questo elemento con la pelle pu\u00f2 causare lesioni, quindi \u00e8 necessario maneggiarlo con attenzione. I vapori di iodio sono molto irritanti per gli occhi e per le mucose; la massima concentrazione ammissibile di vapori di iodio in aria non dovrebbe superare (TLV-TWA: esposizione di 8 ore al giorno per un totale di 40 ore settimanali).\nIodio extra-tiroideo.\nLo iodio \u00e8 il pi\u00f9 pesante elemento chimico ad avere un ruolo biologico \"accertato\" nell'uomo. Tuttavia la quantit\u00e0 totale di iodio (I) nel corpo umano \u00e8 ancora controversa e, nel 2001, M.T. Hays ha pubblicato su \"Thyroid\" che \" \u00e8 sorprendente che il contenuto totale di iodio nel corpo umano rimanga incerto dopo molti anni di interesse per il metabolismo dello iodio. Solo il contenuto dello iodio nella gliandola tiroidea \u00e8 stato misurato con precisione mediante scansione fluorescente e la stima di 5-15 mg nella tiroide umana normale \u00e8 solo ora ben stabilita. Tuttavia metodi simili non sono disponibili per gli altri tessuti e per gli organi extratiroidei. Molti ricercatori hanno riportato diverse quantit\u00e0 di 10-50 mg del contenuto totale di iodio nel corpo umano normale \" . \nLo iodio pesa per il 65% del peso molecolare della tiroxina (T4) e per il 59% della triiodotironina (T3). Solamente il di iodio sono concentrati nella tiroide e nei relativi ormoni, mentre il 70% dello iodio presente nel corpo umano \u00e8 distribuito in altri tessuti, inclusi occhi, ghiandole mammarie, mucosa gastrica, cervice uterina, ghiandole salivari e pareti delle arterie. Lo iodio entra direttamente nelle cellule di questi tessuti grazie a un simporto con il sodio (NIS)..\nSignificato evolutivo dello iodio.\nLo iodio e la tiroxina sono fondamentali per la regolazione del metabolismo e della crescita in tutto il regno animale. Negli anfibi, per esempio, la somministrazione di un agente bloccante l'ormonogenesi tiroidea come il propiltiouracile (PTU) pu\u00f2 impedire la trasformazione evolutiva del girino acquatico in rana terrestre adulta; al contrario, somministrando tiroxina o iodio in adeguata quantit\u00e0 si attiver\u00e0 la metamorfosi. Nella metamorfosi degli anfibi la tiroxina e lo iodio esercitano l'apoptosi (morte cellulare programmata) delle cellule delle branchie, della coda e delle pinne dei girini, e questo rappresenta anche un ben studiato modello sperimentale per lo studio dell'apoptosi. Lo iodio ha favorito l'evoluzione delle specie animali terrestri e insieme con gli acidi grassi polinsaturi (omega-3 e omega-6) che sono entrambe reperibili nel pesce e nei cibi di origine marina, combinati insieme in specifici iodolipidi, hanno probabilmente giocato un ruolo cruciale nell'evoluzione del cervello umano. Iodio e tiroxina stimolano la metamorfosi che trasforma il girino da acquatico e vegetariano in rana terrestre adulta e carnivora e pertanto con migliori capacit\u00e0 neurologiche, visuo-spaziali, olfattive e cognitive necessarie per cacciare, come \u00e8 tipico degli animali predatori. Lo stesso accade nella neotenia nel caso della salamandra che senza un adeguato apporto di iodio non si trasforma in adulto terrestre, ma pu\u00f2 ugualmente riprodursi nella piccola forma larvale e acquatica di axolotl. In questo modo l'axolotl \u00e8 in grado di sopravvivere allo stato larvale in un ambiente povero di sostanze nutritive\nIodio, tiroxina e apoptosi negli anfibi.\nLo iodio e la tiroxina stimolano la spettacolare apoptosi delle cellule larvali delle branchie, della coda e delle pinne dei girini durante la metamorfosi degli anfibi e inoltre stimolano anche l'evoluzione del loro sistema nervoso trasformando il girino acquatico e vegetariano in rana terrestre e carnivora. Infatti la rana anfibia \"Xenopus laevis\" serve come un modello ideale per lo studio del meccanismo dell'apoptosi.\nLa carenza di iodio.\nLa carenza di iodio colpisce circa due miliardi di persone ed \u00e8 la principale causa evitabile di disabilit\u00e0 intellettiva. Nelle aree del mondo in cui lo iodio \u00e8 carente nella dieta il volume della tiroide pu\u00f2 aumentare notevolmente, una condizione chiamata gozzo endemico. Le donne in gravidanza gravemente carenti di iodio partoriscono bambini con deficit di ormone tiroideo (ipotiroidismo congenito) che si manifesta con ritardi della crescita e dello sviluppo fisici (nanismo) e del cervello detta cretinismo.\nCarenza di iodio e rischio di cancro.\nLa carenza di iodio pu\u00f2 avere i seguenti effetti:\nIodio nascente.\nCon il termine iodio nascente (I\u2022) si identifica il radicale iodio ottenuto mediante la rottura del doppio legame che unisce due atomi di iodio nella forma I2\nNella tiroide, lo ione ioduro subisce la seguente reazione da parte dell'enzima ioduro perossidasi, permettendo cos\u00ec allo iodio di essere incorporato nella tirosina a formare MIT (monoiodotirosina) e DIT (diiodotirosina).\nLo iodio nascente (I\u2022) non deve essere confuso con il triioduro (I)."}
{"id": "2345", "revid": "287204", "url": "https://it.wikipedia.org/wiki?curid=2345", "title": "Iridio", "text": "Liridio \u00e8 l'elemento chimico di numero atomico 77 e il suo simbolo \u00e8 Ir.\n\u00c8 un metallo di transizione bianco-argenteo, molto duro, appartenente al gruppo del platino. Si trova in natura in lega con l'osmio e trova impiego nella produzione di leghe metalliche destinate a lavorare ad alta temperatura e in condizioni di elevata usura.\nL'iridio \u00e8 ritenuto essere il metallo pi\u00f9 resistente alla corrosione.\nIl nome iridio deriva dal latino \"iridium\" da \"iris\" = arcobaleno con l'aggiunta del suffisso -ium tipico degli elementi metallici.\nLa inconsuetamente massiccia deposizione di iridio in alcuni strati geologici \u00e8 ritenuta essere prova del presunto impatto meteoritico che, a cavallo tra il Cretaceo e il Terziario, avrebbe provocato l'estinzione di un gran numero di forme di organismi viventi anche di grande mole, tra cui i dinosauri.\nViene usato in apparecchi esposti ad alte temperature, in contatti elettrici e come additivo indurente del platino.\nCaratteristiche.\nL'iridio somiglia al platino, poich\u00e9 \u00e8 un metallo di colore bianco con una lievissima sfumatura gialla. Per via delle sue elevate caratteristiche di durezza e fragilit\u00e0, \u00e8 difficile da lavorare e da modellare. L'iridio \u00e8 noto per essere il metallo pi\u00f9 resistente di tutti alla corrosione chimica. \u00c8 inattaccabile dagli acidi e nemmeno l'acqua regia lo scioglie. Pu\u00f2 essere intaccato solo ad alta temperatura e solo da sali fusi come il cloruro di sodio o il cianuro di sodio.\nNel caso dell'iridio \u00e8 stato successivamente calcolato un valore effettivo di 192,217, mentre quello dell'osmio \u00e8 risultato pari a 192,23. Con i nuovi pesi atomici e la correzione dei valori dei parametri di reticolo, si hanno i moderni valori di densit\u00e0 di \u00a0kg/m\u00b3 per l'osmio e \u00a0kg/m\u00b3 per l'iridio il che dimostra che l'osmio \u00e8 il metallo pi\u00f9 denso tra i due a temperatura ambiente.\nQueste correzioni forniscono valori al passo con la moderna concezione di densit\u00e0. Sostanzialmente nei calcoli teorici deve essere presa in considerazione non la di ciascuno dei due elementi ma quella apparente. La \"densit\u00e0 apparente\" di un corpo viene calcolata in maniera formalmente analoga alla densit\u00e0 assoluta, ma prende in considerazione il volume totale occupato dal solido ovvero il suo ingombro esterno, compresi gli eventuali spazi vuoti. Infatti, nella meccanica del continuo la densit\u00e0 \u00e8 definita come l'integrale della densit\u00e0 di fase nello spazio delle fasi. \nApplicazioni.\nL'uso principale dell'iridio \u00e8 come agente indurente in lega con il platino. Altri usi:\nIn passato l'iridio, in lega con il platino, si usava per rivestire le volate delle canne dei pezzi di artiglieria pesante e (ridotto in polvere finissima detta \"nero iridio\") per dipingere di nero le porcellane.\nAltra applicazione, divenuta molto importante negli ultimi anni, \u00e8 nell'elettronica organica. Siccome l'iridio \u00e8 capace di emettere radiazione per fosforescenza, si \u00e8 pensato di utilizzarlo per la produzione di OLED che emettono luce bianca. La fosforescenza dell'iridio \u00e8 molto importante poich\u00e9 permette di aumentare notevolmente l'efficienza di emissione dei dispositivi. Si sintetizzano dei complessi dell'iridio da usare come droganti in una matrice (che solitamente emette nel blu). A seconda del tipo di legante, l'iridio pu\u00f2 emettere a diverse lunghezze d'onda, tipicamente nel rosso e nel giallo. La combinazione dell'emissione di tutti i componenti del film organico d\u00e0 luce bianca.\nStoria.\nL'iridio fu scoperto nel 1803 a Londra da Smithson Tennant. Lo isol\u00f2 insieme con l'osmio dal residuo scuro ottenuto dalla dissoluzione del platino grezzo in acqua regia (una miscela di acido nitrico e acido cloridrico).\nPrende il nome dal latino \"iris\" (iride, arcobaleno), perch\u00e9 molti dei suoi sali sono intensamente colorati.\nUna lega platino iridio 90:10 fu usata nel 1899 per costruire il metro standard e il chilogrammo standard, adottati come riferimento dal Sistema Internazionale e conservati presso il \"Bureau International des Poids et Mesures\" di S\u00e8vres, in Francia.\nIpotesi della estinzione dei dinosauri.\nIl confine tra il periodo Cretaceo e il Cenozoico \u00e8 identificato da un sottile strato (detto Limite K-T) di argilla ricca di iridio deposta, ampiamente su tutto il pianeta, negli strati geologici risalenti a 65 milioni di anni fa.\nA partire dagli strati successivi, deposti nel successivo Terziario, divengono assenti i reperti fossili di dinosauri, abbondanti nel Cretaceo precedente.\n\u00c8 stata quindi posta l'ipotesi che la deposizione inconsuetamente massiccia in strato dell'iridio (altrimenti molto raro in superficie del pianeta, ma relativamente abbondante in meteoriti) fosse legata a un evento disastroso della caduta di un meteorite di grandi dimensioni che abbia improvvisamente e sensibilmente alterato l'ambiente in cui erano adattati i dinosauri (spesso di grandi dimensioni e ovipari), provocandone l'estinzione.\nNel 1980 un gruppo di lavoro guidato dal fisico Luis \u00c1lvarez e dal figlio geologo Walter \u00c1lvarez, studiando le rocce della Gola del Bottaccione, nei pressi di Gubbio, propose un'origine extra-terrestre per questo iridio, attribuendolo a un asteroide (o alla parte solida di una cometa) che si sarebbe schiantato nei pressi dell'attuale penisola dello Yucat\u00e1n (Cratere di Chicxulub) provocando l'enorme cratere ancor oggi riscontrabile; esplodendo nella collisione avrebbe provocato gli enormi mutamenti climatici in tutto il pianeta che avrebbero portato fra l'altro alla riscontrata estinzione di grandissima parte delle forme di vita allora esistenti (oltre il 70%).\nRicerche successive hanno fornito conferme progressivamente sempre pi\u00f9 complete di tale evento che risulterebbe inoltre pi\u00f9 ampio di quello semplicemente riferibile alla formazione di un singolo cratere; sembrerebbe piuttosto come una collisione con un corpo principale e frammenti secondari, o la dispersione di pi\u00f9 impatti in breve termine di tempo, riguardanti comunque una ampia fascia del pianeta.\nIn tale estinzione solo le forme pi\u00f9 resistenti e adattabili sarebbero sopravvissute; tra quelle estinte, con biologia meno adattabile o con sistemi riproduttivi meno sicuri, sono inclusi i dinosauri, che infatti scomparvero a partire da quel periodo.\nI dati e le ipotesi sono raccolte sotto la voce del \"Cratere di Chicxulub\".\nDewey M. McLean e altri hanno obiettato che l'iridio potrebbe essere di origine vulcanica: il nucleo della Terra \u00e8 relativamente ricco di iridio e alcuni vulcani, come il Piton de la Fournaise di R\u00e9union, rilasciano tracce di iridio nell'ambiente circostante ancora oggi.\nDisponibilit\u00e0.\n\u00c8 uno degli elementi pi\u00f9 rari sulla crosta terrestre. L'iridio si trova allo stato nativo legato al platino e ad altri metalli del gruppo del platino nei depositi alluvionali. Tra le leghe naturali dell'iridio vi sono l'osmiridio e l'iridosmio, entrambe in lega con l'osmio. Negli asteroidi e nei meteoriti \u00e8 presente con un'abbondanza molto maggiore di quella media sulla crosta terrestre.\nViene ottenuto industrialmente come sottoprodotto della lavorazione dei minerali del nichel.\nIsotopi.\nIn natura l'iridio \u00e8 una miscela di due isotopi stabili: 191Ir e 193Ir. Dei molti radioisotopi il pi\u00f9 stabile \u00e8 192Ir (con un'emivita di 73,83 giorni) che decade in 192Pt. Gli altri radioisotopi decadono invece principalmente in isotopi di osmio.\nPrecauzioni.\nL'iridio metallico non \u00e8 generalmente tossico per via della sua non reattivit\u00e0 chimica, ma tutti i composti dell'iridio devono essere considerati molto tossici."}
{"id": "2346", "revid": "696581", "url": "https://it.wikipedia.org/wiki?curid=2346", "title": "Isola San Pantaleo", "text": ""}
{"id": "2348", "revid": "1576011", "url": "https://it.wikipedia.org/wiki?curid=2348", "title": "Isabelle Huppert", "text": "Fra le attrici pi\u00f9 premiate della storia del cinema, \u00e8 apparsa in pi\u00f9 di 100 film e produzioni televisive dal debutto avvenuto nel 1971. Attrice pi\u00f9 nominata al Premio C\u00e9sar, con 16 nomination e due vittorie, ha vinto due Prix d'interpr\u00e9tation f\u00e9minine al Festival di Cannes per \"Violette Nozi\u00e8re\" (1978) e \"La pianista\" (2001), due Coppa Volpi alla Mostra del cinema di Venezia per \"Un affare di donne\" (1988) e \"Il buio nella mente\" (1995) e un Orso d'argento al Festival di Berlino per \"8 donne e un mistero\" (2002).\nTra i suoi riconoscimenti giovanili spicca la vittoria del Premio BAFTA alla migliore attrice debuttante per \"La merlettaia\" (1977), mentre nel 2005 le \u00e8 stato conferito il Leone d'oro alla carriera. Nel 2016 ha ottenuto il plauso per le sue interpretazioni in \"Elle\" e \"Le cose che verranno\"; per \"Elle\", la Huppert si aggiudica il Golden Globe nella sezione miglior attrice in un film drammatico e riceve la sua prima candidatura al Premio Oscar come miglior attrice.\nBiografia.\nNata a Parigi, trascorre l'infanzia a Ville-d'Avray; \u00e8 incoraggiata in tenera et\u00e0 dalla madre a recitare. Frequenta il conservatorio di Versailles. Dopo una carriera di successo in teatro, inizia a lavorare per il cinema nel 1972 con \"I primi turbamenti\" (era tuttavia gi\u00e0 apparsa in televisione l'anno prima). Debutta nel cinema americano con un ruolo nel kolossal di Michael Cimino \"I cancelli del cielo\" (1980), che tuttavia non riscuote successo al botteghino; negli anni ottanta viene diretta, tra gli altri, da Bertrand Tavernier, Jean-Luc Godard, Joseph Losey e Marco Ferreri. Ha recitato in lingua inglese ne \"I cancelli del cielo\" (1980), \"I Heart Huckabees - Le strane coincidenze della vita\" (2004), \"La scomparsa di Eleanor Rigby\" (2013), \"Dead Man Down\" (2013), e \"Segreti di famiglia\" (2015).\nHa vinto due volte il premio per la migliore attrice al Festival di Cannes, nel 1978 per \"Violette Nozi\u00e8re\" di Claude Chabrol e nel 2001 per \"La pianista\" di Michael Haneke, e due volte la Coppa Volpi al Festival di Venezia, nel 1988 per \"Un affare di donne\" e nel 1995 per \"Il buio nella mente\", entrambi diretti da Chabrol. Sempre a Venezia nel 2005 le viene attribuito un Leone d'oro speciale in occasione della presentazione del film \"Gabrielle\". \u00c8 stata inoltre candidata 16 volte al Premio C\u00e9sar, due volte come non protagonista, 14 come protagonista, vincendolo due volte: nel 1996 per \"Il buio nella mente\" e nel 2017 per \"Elle\".\nRiconoscimenti.\nIsabelle Huppert detiene il record di candidature ai Premi C\u00e9sar con ben 16 nomination: la prima nel 1976 per \"Alo\u00efse\", l'ultima nel 2017 per \"Elle\".\nPremi Principali\nFestival cinematografici\nDoppiatrici italiane.\nNelle versioni in italiano dei suoi film, Isabelle Huppert \u00e8 stata doppiata da: "}
{"id": "2349", "revid": "122652706", "url": "https://it.wikipedia.org/wiki?curid=2349", "title": "Interlingua (IALA)", "text": "Linterlingua \u00e8 una lingua ausiliaria internazionale nata attorno al 1951 dopo pi\u00f9 di 15 anni di studi linguistici per opera della International Auxiliary Language Association (IALA).\nL'interlingua (o neolatino) ha un lessico dall'aspetto particolarmente naturale, in quanto ottenuto dal confronto dei vocabolari di cinque diffuse lingue viventi: le quattro principali lingue romanze (italiano, spagnolo-portoghese, rumeno e francese) e l'inglese. A queste lingue si aggiunge l'apporto del tedesco e del russo, i cui lessici sono considerati nei casi in cui quelli delle cinque lingue principali siano discordanti fra loro.\nSi ritiene che l'interlingua si possa apprendere facilmente nel giro di quattro mesi. La sua particolarit\u00e0 \u00e8 quella di essere l'esempio pi\u00f9 riuscito di lingua artificiale \"a posteriori\", ovvero strutturata su un lessico gi\u00e0 internazionale e una grammatica comune ad altre lingue naturali, risultando comprensibile a tutti coloro che parlano una lingua romanza o, in larga misura, l'inglese.\n\u00c8 una delle lingue ausiliarie artificiali pi\u00f9 parlate al mondo, dopo l'esperanto.\nEtimologia.\nLa parola interlingua viene dal latino \"inter\", prefisso che indica i valori di relazione o collegamento, e \"lingua\".\nFondamento.\nIl dominio storico della lingua greca e di quella latina hanno portato a un grande lessico comune alle lingue occidentali, che, armonizzato in una struttura linguistica coerente, \u00e8 diventato quello dell'interlingua. Le lingue su cui si basa, definite \"lingue di controllo\", sono l'inglese, l'italiano, il francese, lo spagnolo e il portoghese, e il romeno. Russo e tedesco sono invece lingue di riferimento secondario. In linea di massima una parola, per entrare nel lessico dell'interlingua, deve essere presente (con almeno un significato in comune) in tre delle lingue di controllo, oppure in due lingue di controllo e in una di riferimento secondario.\nA differenza dell'esperanto, e della maggior parte delle altre lingue artificiali, l'interlingua pone una grande enfasi sulla somiglianza alle lingue su cui \u00e8 basata. Questa tipologia di lingua ausiliaria internazionale \u00e8 definita lingua a posteriori di tipo \"naturalistico\".\nStoria.\nNel 1924 l'ereditiera statunitense Alice Vanderbilt Morris e suo marito Dave Hennen Morris fondano la International Auxiliary Language Association a New York, con lo scopo di studiare in maniera scientifica le lingue ausiliarie internazionali gi\u00e0 esistenti. La IALA si focalizz\u00f2 su tre attivit\u00e0 principali: trovare altre associazioni con scopi simili nel mondo; creare una biblioteca sulle lingue e sull'interlinguistica; confrontare le lingue ausiliarie internazionali preesistenti (Esperanto, Esperanto II, Ido, Latino sine flexione, Novial, Occidental) con lo scopo di identificare e sponsorizzare la lingua ausiliare gi\u00e0 disponibile pi\u00f9 adatta alla comunicazione internazionale. Dopo dieci anni di ricerca, la IALA concluse che nessuno dei linguaggi esistenti era all'altezza del compito e cos\u00ec i membri dell'associazione decisero di creare una nuova lingua.\nI primi passi per creare l'interlingua sono stati compiuti nel 1936 a Liverpool, ma il processo fu sospeso a causa dello scoppio della seconda guerra mondiale. Nel 1951 furono rilasciati la prima grammatica interlingua e un dizionario interlingua-inglese di 27.000 parole.\nOggi, dopo la dissoluzione della IALA nel 1956, il ruolo della promozione dell'interlingua \u00e8 stato assunto dall'Union mundial pro interlingua.\nFonologia.\nLe tabelle seguenti illustrano rispettivamente le consonanti e le vocali presenti in interlingua.\nDescrizione.\nL'interlingua si pu\u00f2 definire un euroclone: ha infatti una grammatica estremamente semplificata, ma nonostante ci\u00f2 \u00e8 perfettamente comprensibile a tutti i locutori di lingue romanze.\nL'interlingua non segue strettamente la Regola di de Wahl: non sono visibili radici ben distinte nella parola, n\u00e9 perci\u00f2 da essa sono ricavabili altre funzioni morfologiche. Di conseguenza, nome, verbo e aggettivo, pur se correlati lessicalmente, non sono reciprocamente ottenibili per mezzo di affissi, come avviene in esperanto.\nAd esempio:\n\"homine\" (uomo) &gt; \"human\" (umano)\nSi pu\u00f2 osservare come le parole risultino istintivamente conosciute, sebbene non siano derivate da un'unica radice che le renderebbe logicamente derivabili. Questo sembrerebbe essere uno dei principi base dell'interlingua, ovvero l'abbandono di quasi ogni pretesa logica a favore di una maggiore comprensibilit\u00e0 anche da parte di europei non-parlanti della lingua.\nEstratto.\nArticolo 1 della Dichiarazione universale dei diritti dell'uomo:\nIl Padre Nostro:\nDa un testo di Alexander Gode:\nL'interlingua oggi.\nL'interlingua \u00e8 promossa internazionalmente dall'Union mundial pro interlingua. Periodici e libri sono stampati da diverse organizzazioni nazionali, come la Societate american pro interlingua, la British Interlingua Society, la Svenska S\u00e4llskapet f\u00f6r Interlingua, e la Brazilian Union for Interlingua.\nNon \u00e8 certo quante persone conoscano attivamente l'interlingua. Come detto, l'interlingua \u00e8 la lingua ausiliaria pi\u00f9 comprensibile al mondo, data la sua prossimit\u00e0 con tutte le lingue romanze, ma il numero dei parlanti \u00e8 inferiore a quello dell'esperanto. Il vantaggio pi\u00f9 grande dell'interlingua \u00e8 l'essere la lingua ausiliare pi\u00f9 ampiamente comprensibile, grazie all'uso di un vocabolario e di una grammatica naturale (in opposizione a una schematica), permettendo a chiunque sia familiare con una lingua romanza, o a un buon conoscitore della lingua inglese, di leggere e capire l'interlingua senza alcuno studio necessario.\nL'interlingua \u00e8 parlata attivamente in tutti i continenti, specialmente in Sud America e nell'Europa del Nord e dell'Est, particolarmente in Scandinavia, in Russia e in Ucraina. In Africa \u00e8 rappresentata ufficialmente nella Repubblica del Congo. Ci sono parecchie pagine in linea in interlingua, incluse edizioni di Wikipedia e Wikizionario, e un numero di periodici, incluso \"Panorama in Interlingua\" dell'Union mundial pro interlingua e riviste delle associazioni nazionali. L'interlingua \u00e8 anche diffusa in diversi \"newsgroup\" Usenet, in particolare in Europa. Interlingua \u00e8 presente anche su CD, radio e televisione. Negli anni recenti si sono visti esempi di interlingua in musica e cartoni animati.\nL'interlingua \u00e8 insegnata in scuole superiori e universit\u00e0, spesso come mezzo per l'apprendimento di altre lingue, presentando l'interlinguistica o introducendo il vocabolario internazionale. L'Universit\u00e0 di Granada in Spagna, per esempio, offre un corso in interlingua in collaborazione con il Centro de Formaci\u00f3n Continua. Ogni due anni, l'UMI organizza un convegno internazionale in una nazione diversa. Negli anni in cui non vi \u00e8 un congresso internazionale, la Societ\u00e0 Scandinava dell'Interlingua co-organizza un convegno in Svezia. Anche organizzazioni nazionali come l'Union brazilian pro interlingua tengono regolari convegni."}
{"id": "2350", "revid": "122801895", "url": "https://it.wikipedia.org/wiki?curid=2350", "title": "Indio", "text": "L'indio \u00e8 l'elemento chimico di numero atomico 49 e il suo simbolo \u00e8 In. Questo metallo raro, malleabile e basso-fondente \u00e8 chimicamente affine all'alluminio e al gallio ma pi\u00f9 ancora allo zinco, i cui minerali sono la principale fonte di questo elemento. L'indio si usa principalmente per rivestire altri materiali con un film sottile che ha funzione lubrificante (durante la seconda guerra mondiale fu ampiamente usato per rivestire le bronzine degli aerei ad alte prestazioni).\nCaratteristiche.\nL'indio \u00e8 un metallo molto tenero, bianco-argenteo, brillante e lucido. Come lo stagno, anche l'indio emette un acuto strid\u00eco quando delle barrette di indio metallico vengono piegate. Come il gallio, anche l'indio \u00e8 capace di bagnare il vetro.\nUna propriet\u00e0 insolita dell'indio \u00e8 di essere radioattivo, anche se molto debolmente; i suoi atomi decadono lentamente per decadimento beta trasmutandosi in atomi di stagno. Questa radioattivit\u00e0 non \u00e8 considerata pericolosa, poich\u00e9 il tempo di dimezzamento dell'indio \u00e8 circa volte maggiore del torio naturale: la sua emivita \u00e8 di anni, cio\u00e8 migliaia di volte maggiore dell'et\u00e0 stimata dell'universo. Inoltre l'indio non \u00e8, al contrario del suo vicino cadmio, un pericoloso veleno cumulativo ed \u00e8 piuttosto raro nella crosta terrestre.\nApplicazioni.\nLa prima applicazione su vasta scala dell'indio fu per rivestire le bronzine dei motori degli aerei da combattimento durante la seconda guerra mondiale. In seguito la produzione aument\u00f2 gradualmente man mano che venivano trovati nuovi usi nelle leghe per fusione, nella saldatura e nell'elettronica. Dalla seconda met\u00e0 degli anni ottanta in poi, lo sviluppo di semiconduttori di fosfuro di indio e di pellicole sottili di ossido di indio dopato con stagno per i pannelli a cristalli liquidi (LCD) dest\u00f2 un sempre maggiore interesse; dal 1992 il consumo per i film sottili \u00e8 diventato l'uso prevalente per questo elemento. Altri usi dell'indio sono:\nStoria.\nL'indio (cos\u00ec battezzato per la riga indaco nel suo spettro atomico) fu scoperto da Ferdinand Reich e Theodor Richter nel 1863 mentre con uno spettrografo stavano cercando il tallio in alcuni minerali di zinco. Richter riusc\u00ec ad isolare il metallo puro nel 1867.\nDisponibilit\u00e0.\nL'indio viene prodotto principalmente da residui della lavorazione del minerale di zinco, ma si pu\u00f2 trovare anche in minerali di ferro, piombo e rame. Il quantitativo di indio consumato annualmente \u00e8 soprattutto in funzione della produzione mondiale di schermi LCD nei quali l'ITO \u00e8 usato come conduttore trasparente; un aumento dell'efficienza di fabbricazione e del riciclaggio (soprattutto in Giappone) mantengono un equilibrio fra domanda ed offerta di mercato: il prezzo medio dell'indio nel 2000 per gli Stati Uniti fu di per chilogrammo.\nFino al 1924 era stato estratto soltanto un solo grammo di indio puro in tutto il pianeta. Si stima che la Terra contenga circa 0,1\u00a0ppm di indio, che quindi ha la stessa abbondanza dell'argento. Il Canada \u00e8 leader nella produzione dell'indio con pi\u00f9 di un milione di troy ounce prodotte (31\u00a0100\u00a0kg) nel 1997.\nPrecauzioni.\nL'indio puro metallico \u00e8 considerato in genere non tossico, ma alcune ricerche indicano che i suoi composti potrebbero essere debolmente tossici. Comunque, n\u00e9 nell'industria delle fusioni n\u00e9 in quella dei semiconduttori, dove l'esposizione all'indio \u00e8 relativamente alta, sono mai stati segnalati casi di intossicazione da indio.\nAltre fonti invece sono pi\u00f9 caute in proposito."}
{"id": "2351", "revid": "120036797", "url": "https://it.wikipedia.org/wiki?curid=2351", "title": "Itterbio", "text": "L'itterbio \u00e8 l'elemento chimico di numero atomico 70 e il suo simbolo \u00e8 Yb.\n\u00c8 un metallo tenero di colore argento ed appartiene al gruppo delle terre rare. Si trova nei minerali gadolinite, monazite e xenotime, spesso associato all'ittrio e agli altri lantanoidi.\nCaratteristiche.\nL'itterbio \u00e8 un elemento di aspetto metallico lucente; \u00e8 tenero, malleabile e abbastanza duttile. Viene facilmente dissolto dagli acidi, lentamente reagisce con l'acqua e si ossida per esposizione all'aria. A temperature elevate si incendia spontaneamente convertendosi nel suo ossido.\nDell'itterbio esistono tre forme allotropiche, \u03b1, \u03b2 e \u03b3, le cui temperature di conversione sono e 795\u00a0\u00b0C. La forma \u03b2, che esiste a temperatura ambiente, ha un reticolo cristallino cubico a facce centrate.\nNormalmente la forma \u03b2 possiede la conducibilit\u00e0 elettrica tipica dei metalli, ma diventa un semiconduttore quando esposto a pressioni attorno a .\nApplicazioni.\nUn isotopo dell'itterbio trova uso come fonte di raggi gamma in dispositivi portatili per controlli non distruttivi.\nL'itterbio viene usato come additivo all'acciaio inossidabile per migliorarne la grana, la forza ed altre propriet\u00e0 reologiche.\nAlcune leghe contenenti itterbio hanno trovato uso in odontoiatria. Alcuni suoi sali sono usati per la produzione di dispositivi laser.\nPi\u00f9 recentemente l'171 Yb \u00e8 stato utilizzato nella realizzazione di orologi atomici grazie alla precisione della frequenza di una riga di emissione nel giallo alla frequenza di 518'295'836'590'863.59(31) Hz\nStoria.\nL'itterbio \u00e8 stato scoperto dal chimico svizzero Jean Charles Galissard de Marignac nel 1878. Marignac individu\u00f2 un nuovo componente nella terra nota come \"erbia\" e lo chiam\u00f2 \"itterbia\", dal nome della cittadina svedese di Ytterby.\nNel 1907 il chimico francese Georges Urbain separ\u00f2 l'itterbia di Marignac in due frazioni: la \"neoitterbia\" e la \"lutezia\". La neoitterbia venne successivamente identificata come l'elemento itterbio e la lutezia venne riconosciuta essere l'elemento lutezio.\nAnche Auer von Welsbach isol\u00f2 indipendentemente questi elementi dall'itterbia in un periodo simile e li chiam\u00f2 \"aldebaranio\" e \"cassiopeio\".\nLe propriet\u00e0 chimiche e fisiche dell'itterbio non furono determinate in dettaglio fino al 1953 quando venne prodotto l'itterbio puro.\nDisponibilit\u00e0.\nL'itterbio si trova in alcuni rari minerali, accompagnato ad altri elementi del gruppo delle terre rare. La sua principale fonte commerciale \u00e8 la monazite che ne contiene lo 0,03%.\nL'itterbio \u00e8 difficile da separare dagli altri elementi ad esso simili; solo in tempi recenti \u00e8 stato possibile isolarlo attraverso tecniche di estrazione e scambio ionico.\nI composti chimici dell'itterbio sono rari.\nIsotopi.\nL'itterbio in natura si compone di 7 isotopi stabili; 168Yb, 170Yb,171Yb,172Yb,173Yb,174Yb,176Yb, di cui il pi\u00f9 abbondante \u00e8 174Yb (31,8%).\nDell'itterbio sono noti 22 isotopi radioattivi di cui i pi\u00f9 stabili sono 169Yb (con emivita di 32,026 giorni), 175Yb (4,185 giorni) e 166Yb (56,7 ore). Tutti gli altri hanno emivite inferiori alle 2 ore e la maggior parte di essi inferiore a 20 minuti. Ne esistono anche 6 metastati ed il pi\u00f9 stabile di essi \u00e8 169mYb (emivita di 46 secondi).\nLa principale modalit\u00e0 di decadimento degli isotopi pi\u00f9 leggeri di 174Yb \u00e8 la cattura elettronica con conversione in isotopi di tulio; quelli pi\u00f9 pesanti subiscono invece preferenzialmente un decadimento beta con conversione in isotopi di lutezio.\nPrecauzioni.\nBench\u00e9 l'itterbio sia abbastanza stabile, \u00e8 meglio conservarlo in contenitori sigillati, per proteggerlo dal contatto con l'aria e l'umidit\u00e0. La polvere di itterbio metallico pu\u00f2 incendiarsi spontaneamente all'aria.\nTutti i composti dell'itterbio sono considerati tossici; sono noti per causare irritazione alla pelle e agli occhi e sono sospetti cancerogeni."}
{"id": "2353", "revid": "2039709", "url": "https://it.wikipedia.org/wiki?curid=2353", "title": "Imperatori romani", "text": "Quello che segue \u00e8 l'elenco degli imperatori romani che governarono dal 27 a.C. al 476 d.C. Per ciascuno sono riportati: il nome con cui \u00e8 pi\u00f9 comunemente conosciuto; il nome ufficioso; la data di nascita; il periodo temporale del suo regno (durante il quale fu ricevuto il titolo di \"augusto\"); la causa della morte (con la data se diversa da quella della fine del regno). Sono citati gli usurpatori (a volte la distinzione \u00e8 dubbia, e in generale si segue la tradizione storica consolidata), gli imperatori che regnarono insieme, le date di eventuali associazioni al trono con il titolo di \"cesare\". \nGiulio Cesare non ebbe mai il titolo di \"princeps\" o di \"augusto\" come Ottaviano: tuttavia fu dittatore dal 49 a.C. al 44 a.C., cosa mai successa in precedenza (con l'eccezione di Silla nel periodo 82 a.C.-79 a.C., il \"dictator\" poteva rimanere in carica al massimo sei mesi e cos\u00ec era sempre accaduto), ma soprattutto il titolo di \"imperatore\", nel suo significato moderno, corrisponde al titolo di \"cesare\" nella storia di Roma, almeno fino all'inizio della Tetrarchia. Svetonio infatti, nella sua opera dedicata alle \"Vite dei dodici Cesari\", parte proprio da Giulio Cesare.\nGli imperatori di Roma non furono tali nel senso moderno del termine. Ufficialmente il senato non perse mai i suoi poteri, e Augusto stesso si definiva \"primus inter pares\" (\"il primo tra gli eguali\"), rivolgendosi ai senatori.\nGli imperatori romani godettero di un potere enorme, ma spesso precario, perch\u00e9 esposto a congiure e intrighi che interessavano spesso i familiari. L'incidenza di morti violente tra di essi aument\u00f2 notevolmente dalla Crisi del terzo secolo in poi (235-476), parallelamente alla diminuzione media degli anni di regno.\nElenco cronologico degli imperatori romani.\nImpero d'Occidente (395-476).\nUltimi imperatori (455-476).\nLa fine dell'impero Romano d'Occidente si fa coincidere tradizionalmente con la riconsegna delle insegne imperiali da parte di Odoacre all'imperatore d'Oriente Zenone, nel 476. Tuttavia va considerato che Giulio Nepote continu\u00f2 a regnare sulla Dalmazia, considerandosi il legittimo imperatore d'Occidente fino alla sua morte nel 480, per cui secondo alcuni questa \u00e8 la vera data della fine dell'impero. Inoltre dal 456 incominci\u00f2 il dominio di Soissons, sotto l'Impero romano d'occidente, che dal 480 si pu\u00f2 ritenere l'ultimo residuo dell'impero e riconosceva solo l'autorit\u00e0 dell'Impero romano d'Oriente. Il dominio di Soissons cadde nel 486, conquistato dai Franchi. L'Impero d'Oriente continuer\u00e0 ad esistere ancora per quasi 1000 anni.\nIn passato furono considerati in vario modo continuatori degli imperatori romani gli imperatori bizantini, che in effetti ne portavano legalmente il titolo, e gli imperatori del Sacro Romano Impero, eredi dell'impero carolingio, il cui fondatore, Carlo Magno, era stato incoronato dal Papa come \"imperatore dei Romani\"."}
{"id": "2366", "revid": "1543377", "url": "https://it.wikipedia.org/wiki?curid=2366", "title": "Giochi della I Olimpiade", "text": "I Giochi della I Olimpiade (), noti anche come Atene 1896, furono i primi Giochi olimpici dell'era moderna. Voluti dal barone Pierre de Coubertin e ufficializzati durante il primo congresso olimpico, durante il quale nacque anche il Comitato Olimpico Internazionale, si tennero ad Atene, capitale della Grecia, dal 6 al 15 aprile 1896.\nAlle 43 competizioni, riguardanti nove diverse discipline sportive, parteciparono 241 atleti, provenienti da quattordici diverse nazioni. I vincitori delle gare ricevettero una medaglia d'argento, mentre i secondi classificati furono premiati con una medaglia di rame; retroattivamente poi il CIO assegn\u00f2 le tre odierne medaglie olimpiche. Gli Stati Uniti d'America ottennero il primo posto nel medagliere con 11 vittorie, mentre la Grecia ottenne il maggior numero di medaglie in totale, 47. L'atleta pi\u00f9 titolato fu il lottatore e ginnasta tedesco Carl Schuhmann, che vinse quattro gare, mentre Hermann Weing\u00e4rtner conquist\u00f2 il maggior numero di premi, sei. Uno dei pi\u00f9 iconici momenti della manifestazione fu la vittoria di Spiridon Louis nella maratona, con l'arrivo allo stadio Panathinaiko, il primo grande impianto della storia contemporanea che ospit\u00f2 anche le cerimonie di apertura e di chiusura della manifestazione, di fronte a 100 000 spettatori.\nNonostante i molti ostacoli organizzativi e lo scarso livello tecnico della manifestazione, dovuto all'esclusione degli sportivi professionisti, i Giochi della I Olimpiade furono un enorme successo e, per l'epoca, il pi\u00f9 grande evento sportivo internazionale mai organizzato, per merito soprattutto dell'entusiasmo espresso dagli spettatori greci. Con l'esclusione dei Giochi olimpici intermedi del 1906, considerati non ufficiali dal CIO, i Giochi non tornarono in Grecia fino al 2004, quando si disputarono i Giochi della XXVIII Olimpiade.\nAssegnazione.\nNel corso del XIX secolo, grazie anche alle numerose invenzioni riguardanti la comunicazione e i trasporti, sorsero in tutta Europa numerosi piccoli eventi sportivi chiamati \"giochi olimpici\"; inoltre, tra il 1875 e il 1881, durante una missione archeologica, il tedesco Ernst Curtius recuper\u00f2 tesori e importanti testimonianze degli antichi Giochi olimpici. Pierre de Fr\u00e9dy, barone di Coubertin, storico e pedagogo francese che cercava una spiegazione alla sconfitta francese nella Guerra franco-prussiana, giunse alla conclusione che gli sconfitti non avevano ricevuto un'educazione fisica adeguata, e si impegn\u00f2 per migliorarla. De Coubertin voleva anche trovare un modo per avvicinare le nazioni e per permettere ai giovani di tutto il mondo di confrontarsi in una competizione sportiva, piuttosto che in guerra.\nEbbe cos\u00ec l'idea di far rivivere i Giochi olimpici dell'Antica Grecia, che si tennero l'ultima volta nel 393, attraverso un grande evento internazionale comprendente gli sport pi\u00f9 importanti dell'epoca; di fatto anche gli antichi giochi di Olimpia erano un evento multinazionale, in quanto tutte le polis e le colonie greche gareggiavano l'una contro l'altra. Per alimentare questo nuovo movimento olimpico, de Coubertin cominci\u00f2 a viaggiare; nel 1890, scrisse un articolo per la rivista \"La Revue Athletique\", nel quale esponeva l'importanza dell'esempio di Much Wenlock: in questa cittadina, nell'ottobre 1850 il medico locale William Penny Brookes fond\u00f2 i \"Wenlock Olympian Society Annual Games\", un evento sportivo e ricreativo, che includeva gare di atletica leggera, cricket e calcio. De Coubertin prese ispirazione anche dai Giochi olimpici di Zappas, organizzati in Grecia dal filantropo Evangelis Zappas.\nIl 25 novembre 1892, in occasione della celebrazione del quinto anniversario della fondazione dell'Union des soci\u00e9t\u00e9s fran\u00e7aises de sports athl\u00e9tiques, il barone francese riun\u00ec intellettuali e illustri uomini francesi dell'epoca presso l'anfiteatro della Sorbona di Parigi, per informarli del suo desiderio di attribuire maggior rilievo all'educazione fisica nelle scuole, concludendo il suo discorso con un accorato appello per il rinnovamento degli antichi Giochi olimpici.\nLa scelta di restaurare l'antica tradizione sportiva e di assegnare i moderni Giochi olimpici alla Grecia venne ufficializzata durante il primo congresso olimpico, organizzato dallo stesso de Coubertin e tenutosi sempre nell'anfiteatro dell'universit\u00e0 della Sorbona, dal 16 al 23 giugno 1894. L'incontro ebbe un forte carattere internazionale, grazie alla presenza di molti importanti personaggi che accolsero favorevolmente l'appello di de Coubertin; al primo giorno di lavori parteciparono infatti circa 2.000 persone. Vi erano in tutto 78 delegati, che rappresentavano quarantanove club sportivi delle tredici maggiori potenze mondiali. Furono presenti il re del Belgio Leopoldo II, il principe di Galles Edoardo, il principe ereditario greco Costantino e lo stesso William Penny Brookes, mentre era assente l'organizzatore dei Giochi olimpici di Zappas, Ioannis Fokianos.\nSu proposta dello storico francese si decise di organizzare la prima Olimpiade nella stessa capitale francese, durante l'Esposizione universale, nel 1900. Per timore che un periodo di attesa di sei anni, cos\u00ec come ipotizzato inizialmente da de Coubertin, potesse far diminuire l'interesse del pubblico riguardo alla manifestazione, si prefer\u00ec organizzare un evento olimpico gi\u00e0 nel 1896, a solo due anni di distanza dal convegno parigino. Inizialmente, la maggior parte dei membri optava per Londra come sede dell'evento, idea che non trov\u00f2 il favore di de Coubertin. Tra le citt\u00e0 che furono proposte vi era anche Budapest, per celebrare i mille anni dalla fondazione dello Stato magiaro.\nDopo una discussione con Dem\u00e9trios Vik\u00e9las, letterato e dirigente sportivo che rappresentava la Grecia al congresso parigino, de Coubertin propose Atene come citt\u00e0 ospitante come patria delle antiche Olimpiadi. La proposta venne accolta all'unanimit\u00e0 dai rappresentanti presenti al congresso. Al termine del convegno, per enfatizzare l'assegnazione della manifestazione alla capitale greca, venne suonato un inno delfico in onore di Apollo. Inoltre, in questo congresso, venne istituito il Comitato Olimpico Internazionale, composto dallo stesso Vik\u00e9las, che su proposta di de Coubertin assunse la carica di presidente, e da altri tredici membri; il criterio ispiratore della nomina era che la presidenza del CIO spettasse, per il quadriennio, alla nazione organizzatrice dei Giochi, criterio in seguito mai rispettato.\nSviluppo e preparazione.\nOrganizzazione.\nLa notizia che i giochi olimpici sarebbero ritornati in Grecia dopo oltre 1500 anni venne accolta favorevolmente dal pubblico greco, dai media e dalla famiglia reale. Secondo de Coubertin, \"il re Giorgio I e il principe Costantino hanno appreso, con grande piacere, che le Olimpiadi moderne saranno inaugurate ad Atene, confermando il loro patrocinio riguardo a questi giochi\". Il giornale londinese \"The Times\" fu invece critico riguardo l'assegnazione delle Olimpiadi alla capitale greca, sottolineando la mancanza di considerazione nei confronti di importanti esempi sportivi britannici, come quelli delle universit\u00e0 di Oxford e di Cambridge. Vi furono delle proteste anche da parte della Germania, che considerava i Giochi olimpici una creazione francese, in quanto erano stati voluti da de Coubertin.\nAll'epoca, in Grecia imperversava una seria crisi economica e politica. La tesoreria pubblica era infatti vicina alla bancarotta e la carica di primo ministro, nel corso degli ultimi anni del XIX secolo, venne occupata alternativamente da Charilaos Trikoupis e Theod\u014dros D\u012bligiann\u012bs. Per la sua instabilit\u00e0, sia Trikoupis (che si opponeva duramente ai Giochi olimpici), sia Stephanos Dragoumis, presidente del comitato olimpico Zappas, non credevano che la Grecia fosse in grado di ospitare la manifestazione. Alla fine del 1894, il presidente del comitato organizzatore Stephanos Skouloudis asser\u00ec in un articolo che i costi per l'organizzazione dei Giochi sarebbero stati tre volte superiori rispetto a quelli ipotizzati inizialmente da de Coubertin durante congresso parigino e pari a 3.740.000 dracme (circa 448.400 dollari); concluse che i giochi non si sarebbero potuti organizzare, consegnando le proprie dimissioni. Inoltre, il governo Trikoupis decise di ritirare i finanziamenti statali previsti. Nel caso in cui la Grecia avesse deciso di non ospitare pi\u00f9 i primi Giochi olimpici, la scelta sarebbe caduta su Budapest.\nCon la prospettiva della rinascita delle Olimpiadi in forte dubbio, de Coubertin e Vikelas cominciarono una campagna pubblica per mantenere vivo il movimento olimpico. Lo storico francese si rec\u00f2 ad Atene per convincere (in quella che lui definir\u00e0 nelle sue memorie \"la conquista della Grecia\" o \"la battaglia di Atene\") la famiglia reale a interessarsi dell'organizzazione dei Giochi. I loro sforzi si concretizzarono il 7 gennaio 1895, quando il presidente del CIO annunci\u00f2 che il principe ereditario Costantino avrebbe assunto la carica di presidente onorario del comitato organizzatore. Quest'ultimo era composto da dodici membri che sedevano in cerchio in assemblea; i componenti erano Nikolaos Deligiannis, Leon Delygeorgis, Alexandros Zaimis, Pyrros Karapanos, Nikolaos K. Metaxas, Kyriakos Mavromikhalis, Alexandros Skouzes, Georgios Typaldos-Kozakis, Georgios K. Romas, Alexandros D. Soutsos e Th. Retsinas, mentre la carica di segretario generale era ricoperta da Timoleon J. Filimon e quella di tesoriere da Paulos Skouzes. Ogni disciplina aveva poi un proprio sotto-comitato. Un'ulteriore novit\u00e0 a favore di de Coubertin arriv\u00f2 con le dimissioni di Trikoupis e l'assunzione della carica di primo ministro greco da parte di Diligiannis, maggiormente favorevole all'organizzazione dei Giochi olimpici rispetto al predecessore.\nLa prima occupazione del principe Costantino fu di cercare i fondi necessari per poter organizzare le Olimpiadi, facendo affidamento sul sentimento patriottico del popolo greco per motivarlo a fornire il denaro richiesto. Per questo motivo, il 24 novembre 1894, nacque il Comitato Olimpico Ellenico, il primo comitato olimpico nazionale della storia. L'entusiasmo di Costantino convinse numerosi connazionali a contribuire, ottenendo circa 330.000 dracme. Venne inoltre commissionata una speciale serie di francobolli, la cui vendita avrebbe portato ulteriori introiti per oltre 400.000 dracme, mentre la vendita dei biglietti per assistere alla cerimonia di apertura e alle gare ne port\u00f2 ulteriori 200.000. Alla specifica richiesta di Costantino, il facoltoso uomo d'affari George Averoff pag\u00f2 la costruzione dello Skopeftirion a Kallithea, del velodromo di Neo Phaliron e il restauro dello stadio Panathinaiko, sotto la supervisione degli architetti Ernst Ziller e Anastasios Metaxas, donando circa 920.000 dracme, pari a circa 120.000 dollari del 1896, solo per quest'ultimo progetto. Come tributo alla sua generosit\u00e0, venne costruita ed eretta al di fuori dello stadio una statua rappresentante l'imprenditore greco, inaugurata il 5 aprile, il giorno prima dell'apertura dei giochi.\nIl primo regolamento olimpico del 1894 stabil\u00ec che potessero essere ammessi solo gli sportivi dilettanti (con la sola eccezione di una gara di fioretto), per cui parteciparono alle competizioni studenti, marinai, impiegati e persone che praticavano lo sport solo come passatempo. Alcuni presero parte ai giochi perch\u00e9 erano in Grecia per vacanza o per lavoro (ad esempio, alcuni dei partecipanti inglesi lavoravano nell'ambasciata britannica) o perch\u00e9 avevano la necessit\u00e0 di essere ad Atene nel periodo in cui si tenevano i Giochi. In alcuni casi parteciparono alle gare anche dei turisti che in quel momento stavano visitando la Grecia. Per questo motivo, si hanno poche notizie sui protagonisti della manifestazione e molti di loro parteciparono alle successive edizioni dei Giochi olimpici.\nIl regolamento dei Giochi olimpici escluse poi le donne dalle competizioni: il barone de Coubertin, influenzato dalla cultura dell'et\u00e0 vittoriana, in cui il genere femminile era considerato inferiore rispetto a quello maschile, e dalla tradizione dei Giochi olimpici antichi (in cui solo gli uomini erano autorizzati a partecipare agli eventi, con l'esclusione di donne, schiavi e \"barbaroi\", ovvero non greci), era contrario alla loro partecipazione ai Giochi o nello sport in generale; anzi, credeva che \"la partecipazione delle donne fosse un male per l'atleta di sesso maschile\" e che le sportive dovessero essere escluse dal programma olimpico.\nNon esisteva un villaggio olimpico, quindi gli atleti dovettero provvedere da soli al vitto e all'alloggio, oltre che al viaggio, problemi questi che portarono alla rinuncia della partecipazione ufficiale da parte di numerosi paesi, come ad esempio e . La giuria, gli arbitri e il direttore dei Giochi avevano gli stessi nomi degli ufficiali dei giochi olimpici antichi, cio\u00e8 eforo, ellanodico e alitarco. Re Giorgio I si presentava come un arbitro finale; secondo de Coubertin, \"la sua presenza dava peso e autorit\u00e0 alle decisioni degli efori\".\nI fotografi ufficiali della manifestazione, per tutte le discipline, furono sei, inviati dalla Kodak; in particolare, il tedesco Albert Meyer fu l'autore della maggior parte delle foto disponibili. Circa trentacinque giornalisti documentarono l'evento; tra questi vi erano diversi francesi come Frantz Reichel (che prese parte anche ad alcune gare di atletica) de \"Le V\u00e9lo\" e Charles Maurras de \"La Gazette de France\", mentre il \"Times\" invi\u00f2 ad Atene James David Bourchier. Il quotidiano sportivo \"La Gazzetta dello Sport\" nacque il 3 aprile 1896, con l'unione de \"Il ciclista\" e de \"La tripletta\", solo pochi giorni prima della cerimonia d'apertura della prima Olimpiade.\nDurante i dieci giorni di competizioni vennero organizzati numerosi eventi artistici, che si svolsero a margine delle manifestazioni sportive. Per l'occasione, nella capitale vennero installate numerose lanterne e luci. Anche il Partenone fu illuminato da luci colorate. Il programma dei festeggiamenti prevedeva grandi fiaccolate, concerti (soprattutto degli inni nazionali stranieri), numerosi ricevimenti e rappresentazioni teatrali di antiche tragedie greche, come la \"Medea\" di Euripide e l\"'Antigone\" di Sofocle.\nSimboli.\nA differenza delle successive edizioni dei Giochi olimpici, alle Olimpiadi del 1896 non vennero distribuite medaglie d'oro e solo i primi due classificati ricevettero un premio: ai vincitori di ogni gara spettarono una corona d'olivo, proveniente dall'Altis, nei pressi di Olimpia, una medaglia d'argento, coniata da Jules-Cl\u00e9ment Chaplain, e un attestato, disegnato dal pittore greco Nikolaos Gysis. Le medaglie hanno su un lato la rappresentazione di Zeus che tiene in mano un globo, sul quale \u00e8 posta la Vittoria alata, mentre sulla sinistra si trova la scritta \"\u039f\u03bb\u03c5\u03bc\u03c0\u03af\u03b1\" (\"Olimpia\" in greco); sull'altra faccia della medaglia, vi \u00e8 l'immagine dell'Acropoli, sormontata dall'inscrizione in greco \"\u0398\u03b5\u03c1\u03b9\u03bd\u03bf\u03af \u039f\u03bb\u03c5\u03bc\u03c0\u03b9\u03b1\u03ba\u03bf\u03af \u0391\u03b3\u03ce\u03bd\u03b5\u03c2\" (\"Giochi olimpici internazionali\"). I secondi classificati invece ricevettero una medaglia di rame, disegnata da Nikiphoros Lytras, e un ramo d'alloro.\nIl primo atleta a essere stato premiato fu Thomas Burke, seguito da Edwin Teddy Flack, Thomas Curtis e Spiridon Louis. Ad alcuni vincitori spettarono ulteriori premi: Robert Garrett venne premiato dal principe ereditario Costantino con un antico vaso per la sua performance nel lancio del disco, Pantel\u012bs Karasevdas con una carabina, I\u014dann\u012bs Fragkoud\u012bs con una pistola e Spiridon Louis con una coppa d'argento rappresentante un corridore, consegnata da Michel Br\u00e9al, linguista e amico di de Coubertin, che propose la presenza all'Olimpiade della maratona.\nA causa della mancata consegna dei premi ai terzi classificati, l'attribuzione delle medaglie di bronzo \u00e8 molto incerta: le documentazioni non sempre riportano l'ordine di arrivo e spesso gli atleti piazzati dopo il secondo posto sono disposti tutti, a pari merito, in terza posizione; i vincitori di ogni gara furono inseriti solo successivamente nei medaglieri ufficiali olimpici, assegnando retroattivamente le tre odierne medaglie olimpiche.\nI Giochi.\nPaesi partecipanti.\nGli atleti iscritti all'edizione inaugurale delle Olimpiadi moderne furono 241, di cui 169 greci, in rappresentanza di 14 nazioni, secondo la suddivisione politica dell'epoca; il computo totale dei partecipanti tuttavia non \u00e8 univoco e altre fonti testimoniano di 285 partecipanti per 197 greci. Per quanto ben organizzate e sorrette da una buona campagna di stampa, le rappresentative degli Stati stranieri non erano una selezione dei rispettivi migliori sportivi, in quanto vigeva il principio decoubertiano del dilettantismo.\nI primi Giochi olimpici si svolsero in un periodo storico segnato dall'imperialismo e dal colonialismo, durante il quale la gran parte degli Stati del XXI secolo non esisteva oppure presentavano confini notevolmente diversi. Per questi motivi, tutte le cronache e gli studi storici sui Giochi seguono parametri diversi nell'individuazione degli stati di origine dei vari partecipanti: Alcuni storici suddividono gli atleti secondo i confini nazionali del XXI secolo, altri mantengono la suddivisione politica dell'epoca. Soprattutto per alcuni atleti greci esiste molta ambiguit\u00e0 nell'identificazione della loro nazionalit\u00e0, in quanto, sebbene alcuni fossero sicuramente di etnia greca, provenivano da territori del Mediterraneo orientale non ricompresi fra i confini della Grecia dell'epoca, come Smirne (citt\u00e0 parte dell'Impero Ottomano), Cipro e l'Egitto (questi ultimi protettorati britannici). Inoltre, i compilatori dei vari medaglieri e delle varie ricostruzioni non operano sempre in coerenza col criterio di fondo di volta in volta adottato, preferendo assegnare medaglie a stati che all'epoca non erano ancora indipendenti.\nLa partecipazione era libera: gli atleti non avevano l'obbligo di rappresentare una nazione. Per gli , ad esempio, parteciparono la Boston Athletic Association e vari studenti delle Universit\u00e0 di Harvard e di Princeton, grazie all'influenza del professor William Milligan Sloane, fondatore e primo presidente del Comitato Olimpico degli Stati Uniti, e per il la British Athletics Federation. e , che avevano annunciato l'invio di una delegazione di atleti e parteciparono con alcuni funzionari alla cerimonia di apertura, alla fine non presentarono alle competizioni nessun partecipante. Gli atleti di\n e , nazioni all'epoca unite nell'Impero austro-ungarico, si presentarono separatamente (e cos\u00ec fu anche nelle edizioni successive fino allo scoppio della Prima guerra mondiale). I due ori vinti dall'australiano Edwin Teddy Flack sono solitamente assegnati all', che tuttavia raggiunse l'indipendenza solo nel 1901.\nLa era all'epoca unita alla Norvegia, tuttavia, dal momento che l'unico partecipante, Henrik Sj\u00f6berg, proveniva da Stoccolma, viene segnalata solo la presenza svedese a queste Olimpiadi. Il Comitato Olimpico Bulgaro rivendica la presenza di quattro membri del club di ginnastica di Sofia \"Yunek\": di questi solo il maestro di ginnastica svizzero Charles Champaud avrebbe poi preso parte ai Giochi. Alcune fonti, ritenute attendibili dal CIO, dimostrano la partecipazione del ad Atene con Luis Subercaseaux, un quindicenne che avrebbe partecipato ai 100m, 400m e 800m piani; la maggior parte degli storici olimpici, tuttavia, non riportano la sua presenza ad Atene 1896. L', sebbene il conte Mario Lucchesi-Palli e il duca Riccardo Carafa d'Andria fossero membri del CIO, rinunci\u00f2 per ragioni economiche; tuttavia, si present\u00f2 ad Atene il maratoneta Carlo Airoldi, la cui iscrizione non venne accettata perch\u00e9 ritenuto dalla giuria un atleta \"professionista\". Il giornalista greco Vladis Gavrilidis dimostr\u00f2 la partecipazione di Giuseppe Rivabella, che partecip\u00f2 alla gara di tiro a segno con carabina militare. Alcuni studiosi ipotizzano che altri atleti, come il ciclista Angelo Porciatti, abbiano partecipato a questi Giochi, senza trovare per\u00f2 la conferma del CIO.\nIn elenco i paesi partecipanti in ordine alfabetico (tra parentesi i numeri di atleti per delegazione):\nDiscipline.\nDurante il Congresso olimpico del 1894 alla Sorbona, un gran numero di sport vennero presi in considerazione per il programma olimpico. Tra il 12 e il 24 novembre 1894, durante una riunione svoltasi ad Atene, alcuni funzionari del comitato organizzatore stilarono una lista di discipline che avrebbero potuto soddisfare il requisito del dilettantismo; questi erano l'atletica leggera, il canottaggio, il ciclismo, il cricket, l'equitazione, la ginnastica, la lotta, il nuoto, la scherma, il tennis e la vela.\nLa scherma fu l'unico sport in cui i professionisti ebbero il diritto di partecipare, in un evento riservato ai maestri di fioretto. Tra le prove di forza, vennero ammessi il sollevamento pesi e la lotta greco-romana, a differenza del pugilato, giudicato privo di nobilt\u00e0 in confronto alle altre due prove. Il ciclismo, all'epoca la disciplina pi\u00f9 popolare, venne inserito nel programma ufficiale, mentre il tiro a segno venne imposto da de Coubertin. Vennero accettati alcuni sport praticati dalle classi medio-basse, come la ginnastica, il nuoto e il canottaggio, cos\u00ec come altre due discipline pi\u00f9 nobili, il tennis e la vela.\nAnche se era molto amata nel XIX secolo e inizialmente anche prevista, non si svolse alcuna prova di equitazione per difficolt\u00e0 nel trasporto dei cavalli. Gli sport di squadra, come il rugby e il calcio, con l'eccezione di alcune gare della ginnastica, non fecero parte del programma ufficiale, in quanto solo raramente questi erano praticati da dilettanti. Venne comunque organizzato un torneo calcistico in parallelo alla manifestazione, che per\u00f2 non venne riconosciuto dal comitato organizzatore; una selezione danese batt\u00e9 15-0 una squadra di Smirne e un'altra di Atene. Inoltre, il torneo di cricket non venne inserito a causa della mancanza di partecipanti. Le caratteristiche del suolo greco e le difficolt\u00e0 organizzative impedirono l'inserimento del polo nel programma olimpico. Altre discipline al tempo molto popolari, come il golf, vennero escluse all'ultimo momento. Inoltre, Pierre de Coubertin avrebbe voluto iscrivere nel programma olimpico il pattinaggio di figura, esclusivamente perch\u00e9 era una disciplina sconosciuta ai greci, ma dovette desistere data l'assenza di piste apposite nel Paese.\nLe gare di canottaggio e di vela, inizialmente previste per il 14 aprile, non vennero svolte a causa del cattivo tempo: in quei giorni primaverili, il clima fu pessimo, con temperature rigide, forti venti, mare molto mosso e le cronache narrano anche di un'abbondante nevicata. In totale dunque si svolsero quarantatr\u00e9 competizioni, suddivise in nove discipline sportive:\nCalendario delle gare.\nQui \u00e8 riportato il calendario delle gare disputate ai Giochi della I Olimpiade, secondo il calendario gregoriano;\nCerimonia di apertura.\nIl 6 aprile (25 marzo secondo il calendario giuliano), vennero ufficialmente aperti i primi Giochi olimpici della storia contemporanea; era il luned\u00ec dell'Angelo, sia per la Chiesa cattolica sia per la Chiesa cristiana ortodossa, oltre che l'anniversario dell'indipendenza greca.\nLe strade e gli edifici di Atene erano stati addobbati con bandiere colorate, corone di fiori e striscioni recanti le lettere \"OA\" (iniziali greche per \"\u039f\u03bb\u03c5\u03bc\u03c0\u03b9\u03b1\u03ba\u03bf\u03af \u0391\u03b3\u03ce\u03bd\u03b5\u03c2\", \"Giochi olimpici\" in greco) e le date 776-1896; secondo la tradizione infatti, il 22 giugno 776 a.C. si tennero i primi Giochi olimpici antichi. I biglietti per assistere alla cerimonia di apertura e alle altre prove erano in vendita presso la sede del comitato organizzatore, oltre che nei caff\u00e8, negli alimentari e nelle tabaccherie, al prezzo di due dracme per i posti a sedere e di una dracma e mezzo per le posizioni peggiori e per i posti in piedi.\nAl mattino, la famiglia reale e gli organizzatori parteciparono a un \"Te Deum\" nella cattedrale di Atene, per commemorare la liberazione dall'invasione turca. A mezzogiorno, la folla cominci\u00f2 ad affluire allo Stadio Panathinaiko, guidata dalla \"polizia olimpica\", creata appositamente per mantenere l'ordine nello stadio e nelle sedi delle gare. Questi addetti erano riconoscibili dalla loro divisa, fatta da pantaloni neri, giacca cerise e casco bianco.\nAllo stadio Panathinaiko erano presenti circa 80.000 persone, incluso il re di Grecia, sua moglie Olga e i loro figli. In generale, gli atleti erano allineati e raggruppati per nazione. Dopo un discorso del principe Costantino, presidente del comitato organizzatore, alle 15:30 prese la parola suo padre, Giorgio I, che apr\u00ec ufficialmente i Giochi olimpici:\nNon era prevista la lettura del giuramento, che verr\u00e0 introdotto solamente ai Giochi della VII Olimpiade di Anversa del 1920. In seguito, nove bande e centocinquanta coristi eseguirono l'inno olimpico, composto per l'occasione da Spiro Samara, con il testo scritto dal poeta Kostis Palamas, inno che verr\u00e0 dichiarato ufficiale dal CIO nel 1958 e reintrodotto a partire da . La folla fu cos\u00ec entusiasta dell'opera che il re ne chiese la ripetizione.\nAvvenimenti principali.\nAtletica leggera.\nLe gare di atletica leggera ebbero un enorme interesse internazionale, maggiore rispetto a quello degli altri sport. Vennero usate le regole dell'Union des soci\u00e9t\u00e9s fran\u00e7aises de sports athl\u00e9tiques per le gare di velocit\u00e0 e dell'Amateur Athletic Association inglese per i concorsi. Alle 12 diverse competizioni presero parte 63 atleti, provenienti da 10 nazioni, facendo s\u00ec che questa risult\u00f2 la disciplina pi\u00f9 internazionale. Non furono stabiliti nuovi primati mondiali, sia perch\u00e9 non erano presenti atleti di livello internazionale, sia per le caratteristiche tecniche dello stadio.\nLa competizione principale fu la maratona, una corsa dall'omonima citt\u00e0 alla capitale greca, creata da Michel Br\u00e9al prendendo spunto dalla leggenda di Fidippide. Il vincitore di questa gara fu Spiridon Louis, che divenne eroe nazionale greco applaudito da oltre 100\u00a0000 spettatori al suo arrivo. Edwin Teddy Flack, l'unico australiano della manifestazione, conquist\u00f2 due medaglie d'oro nei 800 e nei 1500 metri e una terza, di bronzo, nel tennis. Lo statunitense Thomas Burke vinse i 100 metri in 12 secondi e i 400 metri in 54,2 secondi.\nEllery Clark fu vittorioso nel salto in alto e nel salto in lungo. Nel salto triplo domin\u00f2 invece James Connolly, con un netto distacco dal secondo classificato. Robert Garrett, che ottenne in totale quattro medaglie, vinse nel lancio del disco e nel getto del peso, sebbene gli atleti greci fossero i favoriti in entrambi gli eventi. William Welles Hoyt vinse nel salto con l'asta. Sulle 12 discipline, la squadra statunitense vinse complessivamente 17 medaglie, di cui 9 d'oro, 5 d'argento e 3 di bronzo.\nCiclismo.\nPer le gare di ciclismo vennero usate le regole dell'Unione Ciclistica Internazionale. Si tenne solo un evento di ciclismo su strada, la corsa in linea, una competizione di 87 chilometri da Atene a Maratona e ritorno, vinta, nonostante tre cadute, da Aristeid\u012bs K\u014dnstantinid\u012bs in 3h 22' 31\", davanti a August Goedrich e Edward Battel. Non tutti i partecipanti avevano biciclette professionali, come ad esempio Konstantinidis, il quale vinse la gara su strada su un mezzo amatoriale, che ruppe per ben due volte: alla seconda rottura, fu costretto a prendere la bicicletta di una persona del pubblico per concludere l'evento.\nLe gare di ciclismo su pista si tennero al velodromo di Neo Phaliron, una struttura creata per l'occasione da 7000 spettatori della lunghezza di 333,33 metri , e videro in Paul Masson il miglior ciclista delle competizioni; il francese infatti vinse i 2000 metri, la 10 chilometri e la cronometro. Nei 100 chilometri vinse invece il suo connazionale L\u00e9on Flameng, nonostante una caduta. Adolf Schmal vinse la maratona di 12 ore, in quella che fu l'ultima competizione tenuta in questi giochi olimpici; l'austriaco precedette di un solo giro l'unico altro ciclista che riusci a concludere la gara, il britannico Frank Keeping. In totale, dei 19 ciclisti che parteciparono alle 6 gare, i due francesi portarono a casa 6 medaglie, di cui 4 d'oro.\nGinnastica.\nLe gare della ginnastica si tennero all'interno dello stadio Panathinaiko. Vi parteciparono 71 atleti, 52 dei quali erano ellenici, provenienti da 9 paesi. La compagine tedesca partecip\u00f2 con 11 atleti, la maggior parte provenienti da due squadre berlinesi, la Berliner Turnerschaft e la Turngemeinde in Berlin, e fu la protagonista in gran parte delle competizioni. La Turnerschaft vinse precedendo il Panell\u012bnios e l'Ethnikos, due team greci, la gara delle parallele a squadre e conquist\u00f2 anche il primo posto nella trave, dove fu la sola squadra iscritta.\nTre atleti tedeschi furono campioni di altrettante gare individuali: Hermann Weing\u00e4rtner vinse nella trave, Alfred Flatow nelle parallele e Carl Schuhmann, che partecip\u00f2 vittoriosamente anche alla gara di lotta, nel volteggio. Lo svizzero Louis Zutter vinse nel cavallo, mentre i greci I\u014dann\u012bs M\u012btropoulos e Nikolaos Andriakopoulos furono vittoriosi, rispettivamente, negli anelli e nella fune. Sulle 8 discipline, i tedeschi vinsero in totale dieci medaglie, di cui 5 d'oro, 3 d'argento e 2 di bronzo.\nLotta.\nAi Giochi della I Olimpiade venne disputato un solo evento di lotta greco-romana, che si tenne all'interno del Panathinaiko. Le regole erano simili a quelle della moderna lotta greco-romana, sebbene non ci fossero limiti di tempo e non erano previste diverse classificazioni in base al peso per i lottatori. \nTre dei cinque partecipanti provenivano da altre discipline e lo stesso vincitore, Carl Schuhmann, era in realt\u00e0 un campione olimpico di ginnastica. I soli atleti specializzati in questa disciplina erano i due greci, Ge\u014drgios Tsitas e Stephanos Christopoulos; gli spettatori dunque puntarono molto su questa disciplina, sognando una finale tutta ellenica, dal momento che i migliori lottatori europei avevano ignorato la gara. L'evento fu tuttavia oscurato dalla vittoria di Spiridon Louis nella maratona.\nIl campione olimpico di sollevamento pesi, l'inglese Launceston Elliot venne sconfitto da Schuhmann, che incontr\u00f2 in finale il greco Tsitas, il quale, a sua volta, aveva battuto il connazionale Christopoulos. Dopo 40 minuti l'incontro fu sospeso per l'oscurit\u00e0, nonostante le proteste di Schuhmann, per continuare il giorno seguente. Il tedesco riusc\u00ec a battere il proprio avversario dopo solo quindici minuti, per un fallo tecnico.\nNuoto.\nLe gare di nuoto si tennero tutte l'11 aprile, nella baia di Zea, nei pressi del Pireo, in mare mosso e gelido (la temperatura era di soli 13\u00a0\u00b0C). Si svolsero in mare aperto, dal momento che gli organizzatori si rifiutarono di spendere i soldi necessari per costruire uno stadio apposito e, nonostante tutto, circa 20.000 spettatori assistettero alle gare. Vi parteciparono 19 nuotatori, provenienti da 4 paesi; 15 erano i partecipanti greci. Si svolsero quattro diverse specialit\u00e0, tutte in stile libero; i 100 metri, i 500 metri, i 1200 metri e i 100 metri per marinai, una gara esclusiva per i membri della marina militare greca, che non riscosse un grande favore da parte del pubblico.\nIl diciassettenne ungherese Alfr\u00e9d Haj\u00f3s partecip\u00f2 ai 100 e ai 1200 metri, vincendo entrambe le gare. Non pot\u00e9 partecipare ai 500 metri solo perch\u00e9 non vi era il tempo necessario per recuperare le forze, dal momento che questa si disput\u00f2 tra le altre due gare. Su questa distanza, il vincitore fu l'austriaco Paul Neumann. I\u014dann\u012bs Malokin\u012bs vinse la gara riservata ai marinai greci. Sulle quattro diverse competizioni, i partecipanti ellenici vinsero in totale 7 medaglie, di cui una d'oro. Il medagliere di categoria fu comunque vinto dall'Ungheria, grazie ai due ori di Haj\u00f3s.\nScherma.\nLe gare di scherma si tennero nello Zappeion, costruito dall'imprenditore e filantropo Evangelis Zappas appositamente per l'organizzazione di manifestazioni sportive internazionali. Diversamente dagli altri sport (nei quali potevano partecipare solo atleti dilettanti), i professionisti potevano partecipare a una gara di questa disciplina, il fioretto per maestri.\nIn origine, si dovevano tenere quattro diverse gare, ma quella di spada venne cancellata per motivi sconosciuti. La gara del fioretto venne vinta dal francese Eug\u00e8ne-Henri Gravelotte, che batt\u00e9 in finale il suo connazionale Henri Callot. Nell'evento della sciabola a primeggiare fu lo schermidore greco I\u014dann\u012bs Ge\u014drgiad\u012bs, che vinse tutte e quattro gli incontri, precedendo il connazioanle T\u012blemachos Karakalos; a questa gara parteciparono anche Adolf Schmal, vincitore di tre medaglie olimpiche nel ciclismo, e Holger Nielsen, vincitore della medaglia di bronzo in questo evento, medagliato inoltre nella pistola libera. Anche nella gara di fioretto per professionisti il vincitore fu un ellenico, Le\u014dnidas Pyrgos, che divenne il primo campione olimpico greco dell'era moderna, superando 3-1 il solo avversario della gara, il francese Jean Maurice Perronet.. In totale, su 15 partecipanti a questa disciplina, provenienti da 4 diverse nazioni, gli schermidori greci conquistarono dunque 4 medaglie, di cui 2 d'oro, 1 d'argento e 1 di bronzo.\nSollevamento pesi.\nLe gare di sollevamento pesi, che si tennero nello stadio Panathinaiko, non avevano alcuna distinzione per categorie di peso. Vi parteciparono 7 atleti, anche se solo due si contesero la medaglia d'oro: lo scozzese Launceston Elliot, che affascin\u00f2 il pubblico greco, e il danese Viggo Jensen. Nel sollevamento con due mani, alzarono entrambi lo stesso peso (111,5\u00a0kg), ma la giuria, con re Giorgio I come presidente, decise che Jensen aveva uno stile migliore, a dispetto di Elliot che muoveva un piede mentre sollevava il peso. La delegazione britannica, contraria a questa decisione, protest\u00f2 ufficialmente. Venne cos\u00ec permesso ai sollevatori di effettuare un ulteriore tentativo, ma nessuno dei due riusc\u00ec a migliorarsi, cos\u00ec Jensen fu dichiarato vincitore.\nElliot ebbe la sua rivincita nel sollevamento con una mano, vincendo facilmente la competizione, alzando 71\u00a0kg nel suo primo tentativo e vincendo la prima medaglia d'oro olimpica per il Regno Unito; dietro di lui, Viggo Jensen e Alexandros Nikolopoulos sollevarono entrambi 57\u00a0kg, ma il danese precedette il greco, solo perch\u00e9 riusc\u00ec a sollevare lo stesso peso anche con l'altra mano.\nTennis.\nGli incontri di tennis si tennero nei campi in erba del Tennis Club di Atene e, in parte, nel velodromo di Neo Phaliron, tra l'8 e l'11 aprile. Sebbene questo sport fosse gi\u00e0 molto popolare alla fine del XIX secolo, nessuno dei migliori giocatori dell'epoca partecip\u00f2 al torneo ateniese.\nJohn Pius Boland, vincitore del torneo singolare, si rec\u00f2 nella capitale greca per assistere ai Giochi olimpici solo come spettatore, per una promessa fatta al suo amico Thrasyvoulos Manos, che lo iscrisse al torneo, conoscendo la sua bravura nel tennis. Non essendosi organizzato, gareggi\u00f2 inizialmente con scarpe di cuoio, dovendo poi acquistare sul posto gli strumenti adatti. Al primo turno, Boland vinse contro l'amburghese Friedrich Traun, battendo poi in finale, con un punteggio di 6-2 6-2, l'egiziano naturalizzato greco Dionysios Kasdaglis.\nBoland e Traun decisero di gareggiare insieme nel doppio, battendo nell'incontro decisivo il greco Dimitrios Petrokokkinis e lo stesso Kasdaglis, dopo aver perso il primo set. Durante questa edizione olimpica era consentita la partecipazione di squadre composte di atleti di paesi diversi, i cui risultati il CIO raggruppa sotto la definizione di squadra mista.\nTiro a segno.\nLe gare di tiro a segno si svolsero nello Skopeftirion, il poligono di tiro di Kallithea. Delle cinque competizioni totali, tre riguardavano la rivoltella e due la carabina. La prima gara, riservata alla carabina militare, fu vinta dal greco Pantel\u012bs Karasevdas, il solo che riusc\u00ec a colpire tutti i quaranta bersagli. La seconda specialit\u00e0, il tiro a segno con rivoltella militare, fu dominata dai due fratelli John e Sumner Paine, entrambi militari dell'esercito statunitense, che furono i primi parenti ad arrivare primo e secondo ai Giochi olimpici. Per evitare l'imbarazzo degli altri partecipanti, i fratelli decisero che solo uno di loro avrebbe partecipato alla gara successiva, la pistola libera. Sumner Paine vinse quella gara, diventando il primo parente di un campione olimpico a diventare tale anch'esso.\nI fratelli Paine non parteciparono al tiro a segno con rivoltella libera, in quanto i giudici della gara stabilirono che le loro armi, delle colt, non avevano il calibro adeguato. In loro assenza, vinse I\u014dann\u012bs Fragkoud\u012bs. L'ultimo evento, la gara di carabina libera, cominci\u00f2 lo stesso giorno, ma venne interrotta a causa dell'oscurit\u00e0 e continu\u00f2 la mattina seguente, quando Ge\u014drgios Orfanid\u012bs venne incoronato campione. Sulle 5 specialit\u00e0, i greci vinsero in totale 9 medaglie, di cui 3 d'oro e altrettante d'argento e di bronzo.\nCerimonia di chiusura.\nLa mattina di domenica 12 aprile, anche se le competizioni non erano ancora terminate, re Giorgio I organizz\u00f2 un banchetto per gli atleti e gli organizzatori, durante il quale, dopo aver ringraziato coloro che avevano reso possibile la rinascita dei Giochi olimpici, manifest\u00f2 l'intenzione di far svolgere le Olimpiadi sempre ad Atene. La chiusura ufficiale della cerimonia si tenne il mercoled\u00ec successivo, 15 aprile 1896, dopo essere stata posticipata dal marted\u00ec per pioggia. La famiglia reale partecip\u00f2 anche a questa cerimonia, che si apr\u00ec con l\"'Inno alla libert\u00e0\", l'inno nazionale greco e con un'ode composta in greco antico, ispirata a quelle pindariche e in onore degli antichi vincitori olimpici, da George Stuart Robertson, atleta britannico vincitore anche della medaglia di bronzo nel doppio di tennis. Nonostante il greco arcaico non venisse capito da tutti, Robertson venne applaudito e, dopo la cerimonia di premiazione dei vincitori, il re lo chiam\u00f2 e gli offr\u00ec una corona di alloro e un fermacravatta.\nIl re consegn\u00f2 poi i premi ai vincitori; in seguito, il giovane poeta nazionalista Konstantinos Manos, che era a capo degli addetti alla sicurezza negli stadi, condusse i medagliati in un giro d'onore attorno allo stadio. Spiridon Louis venne subito dietro di lui, tra i primi posti della parata, portando una bandiera greca, un mazzo di fiori e un ombrello parasole, lanciatogli da un'ammiratrice, seguito da statunitensi, ungheresi, francesi e tedeschi e poi gli altri vincitori. Poi Giorgio I ufficializz\u00f2 la fine della manifestazione, lasci\u00f2 poi lo stadio, acclamato dal pubblico, mentre la banda suonava ancora l'inno nazionale e un'opera composta per l'occasione dal direttore musicale della guarnigione di Atene, chiamata \"\u039d\u03b5\u03bd\u03b9\u03ba\u03ae\u03ba\u03b1\u03bc\u03b5\u03bd\" (\"Abbiamo vinto\" in greco), titolo tratto dalla frase che avrebbe pronunciato Fidippide ad Atene per annunciare la vittoria di Maratona.\nAnche se le gare non furono di alto profilo tecnico, la prima edizione dei Giochi olimpici moderni viene ricordata come un grande successo organizzativo, per merito soprattutto dell'entusiasmo espresso dagli spettatori. Alla richiesta, da parte di re Giorgio I ma anche di alcuni atleti statunitensi, di mantenere sempre la manifestazione ad Atene, Coubertin e il CIO furono contrari, rimanendo sull'idea originale di assegnare i Giochi a una citt\u00e0 sempre diversa. I Giochi della II Olimpiade del 1900 si sarebbero svolti a Parigi (contemporaneamente all'Esposizione universale), mentre quelli della III Olimpiade del 1904 erano gi\u00e0 assegnati agli Stati Uniti, in una sede ancora da definire. Con l'esclusione dei Giochi olimpici intermedi del 1906, non considerati ufficiali dal CIO, i Giochi non tornarono in Grecia fino al 2004, quando si disputarono i Giochi della XXVIII Olimpiade, 108 anni dopo il successo della prima Olimpiade della storia contemporanea. Nel 1984 venne pubblicata \"\", una miniserie televisiva dedicata ai primi giochi olimpici.\nRisultati.\nMedagliere.\nDieci delle quattordici nazioni partecipanti, oltre alla squadra mista, conquistarono almeno una medaglia. Gli vinsero il medagliere, con undici medaglie d'oro. La conquist\u00f2 il maggior numero di medaglie, mentre , , e non ne vinsero alcuna.\nDal momento che solo i primi due classificati ottenevano dei premi, le medaglie di bronzo sono state assegnate retroattivamente dal Comitato Olimpico Internazionale. Nelle prime tre edizioni dei Giochi olimpici (Atene 1896, e ) era consentito di comporre squadre anche ad atleti di paesi diversi, i cui risultati il Comitato Olimpico Internazionale raggruppa sotto la stessa voce con il termine di \"Squadra mista\" (codice CIO ZZX). Durante questa edizione olimpica, si utilizza questa denominazione per gli atleti di diversa nazionalit\u00e0 che hanno gareggiato insieme nel torneo di doppio di tennis.\nProtagonisti.\nIl primo campione della storia dei Giochi olimpici moderni, a 1503 anni di distanza dall'abolizione di quelle antiche, fu lo statunitense James Connolly, che vinse la gara di salto triplo. Thomas Curtis, vincitore dei 110 metri ostacoli, divenne famoso per essere stato rappresentato in una storica fotografia dei 100 metri piani con la caratteristica partenza rannicchiata. Inoltre, a questa edizione partecip\u00f2 l'atleta pi\u00f9 giovane della storia dei Giochi, Dimitrios Loundras, che vinse la medaglia di bronzo nelle parallele a squadre, a 10 anni e 218 giorni.\nLo sportivo che vinse pi\u00f9 medaglie d'oro fu il tedesco Carl Schuhmann, dominando tre gare di ginnastica e quella di lotta. L'atleta pi\u00f9 medagliato dell'Olimpiade fu il suo connazionale Hermann Weing\u00e4rtner, con sei medaglie, tutte nella ginnastica. Per quanto riguarda i protagonisti delle altre discipline, il francese Paul Masson vinse tre delle sei gare ciclistiche in programma e l'ungherese Alfr\u00e9d Haj\u00f3s due delle quattro gare di nuoto. Gli atleti statunitensi dominarono le gare di atletica leggera, vincendo nove gare su dodici; in particolare, Robert Garrett vinse quattro medaglie, risultando due volte campione olimpico. L'inglese John Pius Boland vinse entrambe le gare di tennis, mentre Viggo Jensen vinse una medaglia olimpica in entrambe le gare di sollevamento pesi.\nNonostante le donne non potessero gareggiare ad Atene 1896, ci fu una partecipante non ufficiale all'Olimpiade, nella maratona, Stam\u00e1ta Rev\u00edthi, una donna greca di umili origini, madre di un bambino di diciassette mesi, conosciuta anche come \"Melpomene\". Decise di partecipare alla gara, forse per guadagnare soldi o trovare pi\u00f9 facilmente un lavoro, in quanto aveva corso per lunghe distanze quando era giovane e credeva di poter battere i suoi avversari maschi. Non le fu consentito tuttavia di gareggiare nella gara ufficiale, ma corse da sola il giorno successivo, l'11 aprile. Il giro finale fu completato all'esterno dello stadio in quanto le fu bloccata l'entrata all'interno del Panathinaiko. Revithi fin\u00ec la maratona in circa cinque ore e mezzo, trovando lo spirito di segnare il suo nome e verificare il suo tempo: aveva infatti intenzione di presentare questa documentazione al Comitato Olimpico Ellenico, sperando che questo riconoscesse il suo risultato, ma non si hanno testimonianze che dimostrino se questo avvenne oppure no."}
{"id": "2367", "revid": "1318658", "url": "https://it.wikipedia.org/wiki?curid=2367", "title": "Giochi della II Olimpiade", "text": "I Giochi della II Olimpiade (in francese: \"Jeux de la IIe olympiade\"), noti anche come Parigi 1900, si sono svolti a Parigi, in Francia, dal 14 maggio al 28 ottobre 1900.\nIn occasione del Congresso olimpico del 1894, il barone de Coubertin propose che i Giochi olimpici del 1900 fossero assegnati in modo che si tenessero contemporaneamente all'Esposizione universale gi\u00e0 programmata per quell'anno nella capitale francese. All'Olimpiade, alla quale parteciparono circa mille atleti, provenienti da 28 nazioni, poterono gareggiare, per la prima volta nella storia dei Giochi olimpici, le donne; cos\u00ec Charlotte Cooper divenne la prima campionessa olimpica.\nLa maggior parte dei vincitori nel 1900 non ricevettero medaglie, ma coppe e trofei di varia natura. I professionisti poterono gareggiare solo nella scherma e ad Albert Ayat, che vinse sia la gara di spada per amatori, sia quella per maestri, venne assegnato un premio di 3000 franchi. Si tennero alcuni eventi insoliti, per l'unica volta nella storia delle Olimpiadi, tra i quali si annoverano i salti equestri in alto e in lungo, il nuoto ad ostacoli, il cricket ed il tiro al piccione vivo.\nAssegnazione.\nLa scelta di restaurare l'antica tradizione olimpica e di selezionare la citt\u00e0 che avrebbe dovuto ospitare la prima edizione delle Olimpiadi moderne venne ufficialmente dichiarata durante il primo congresso olimpico, organizzato da Pierre de Coubertin ed avvenuto nell'anfiteatro dell'Universit\u00e0 della Sorbona di Parigi, dal 16 al 23 giugno 1894. L'incontro ebbe un forte carattere internazionale, dovuto alla presenza di molti illustri personaggi; al primo giorno di lavori parteciparono infatti circa 2.000 persone. Vi erano in tutto 78 delegati, che rappresentavano quarantanove club sportivi delle tredici maggiori potenze mondiali. Furono presenti, tra gli altri, il re del Belgio Leopoldo II, il principe di Galles Edoardo, il principe ereditario greco Costantino, William Penny Brookes e Ioannis Fokianos.\nSu proposta dello storico francese, la prima Olimpiade dalla storia contemporanea venne assegnata alla capitale francese, durante l'Esposizione universale, nel 1900; fu di fatto l'unica citt\u00e0 candidata ad ospitare questa prima manifestazione. Per timore che un periodo di attesa di sei anni, come ipotizzato inizialmente da de Coubertin, potesse far diminuire l'interesse del pubblico riguardo alla manifestazione, si prefer\u00ec organizzare un evento olimpico gi\u00e0 nel 1896, che venne assegnato ad Atene, dopo una discussione con Dem\u00e9trios Vik\u00e9las, un dirigente sportivo che rappresentava la Grecia al congresso parigino. Dunque i Giochi della II Olimpiade sarebbero dovuti invece essere la prima edizione dei giochi olimpici moderni. In questo congresso inoltre venne istituito il Comitato Olimpico Internazionale, composto da Dem\u00e9trios Vik\u00e9las (che assunse, su proposta di de Coubertin, la carica di presidente) e da altri tredici membri; il criterio ispiratore della nomina era che la presidenza del CIO spettasse, per il quadriennio, alla nazione organizzatrice dei Giochi; quindi dal 1896, de Coubertin fu presidente di questa associazione, carica che, nonostante le ipotesi iniziali, mantenne fino al 1925.\nAl termine della prima Olimpiade, che venne ricordata, nonostante le gare non fossero di alto profilo tecnico, come un grande successo organizzativo, per merito soprattutto dell'entusiasmo degli spettatori greci, venne ufficializzata la richiesta, da parte di re Giorgio I di Grecia ma anche di alcuni atleti statunitensi, di mantenere sempre la manifestazione ad Atene. Coubertin ed il CIO furono comunque contrari, rimanendo sull'idea originale di assegnare i Giochi olimpici ad una citt\u00e0 sempre diversa.\nSviluppo e preparazione.\nOrganizzazione.\nAlcuni mesi prima del primo congresso olimpico del 1894, Pierre de Coubertin, in una conversazione con Alfred Picard, direttore generale del Expo 1900 di Parigi, ipotizz\u00f2 di tenere i Giochi olimpici in collegamento con la Fiera Mondiale, cosa che non trov\u00f2 il consenso di Picard, che considerava invece lo sport, cos\u00ec come l'organizzazione dell'Olimpiade, come un \"inutile e assurda attivit\u00e0\"; anche il presidente francese F\u00e9lix Faure fu indifferente a questa proposta; i Giochi olimpici di Parigi del 1900 si svolsero comunque durante l'Esposizione Universale. Il barone de Coubertin riteneva che questo avrebbe potuto contribuire a sensibilizzare il pubblico delle Olimpiadi; present\u00f2 inoltre degli elaborati progetti per ricostruire l'antico sito di Olimpia, con statue, templi, stadi e palestre.\nVenne formato un comitato per l'organizzazione dei Giochi, costituito da alcuni dei pi\u00f9 capaci dirigenti sportivi dell'epoca e fu redatto un programma provvisorio. Il 9 novembre 1898, l'Union des soci\u00e9t\u00e9s fran\u00e7aises de sports athl\u00e9tiques (USFSA) comunic\u00f2 che avrebbe avuto il diritto esclusivo di organizzare qualsiasi evento sportivo svolto durante la Fiera Mondiale. Questa minaccia port\u00f2 alle dimissioni del visconte Charles de La Rochefoucauld, che era stato nominato presidente del comitato organizzatore, che non voleva essere coinvolto nella battaglia politica. Pierre de Coubertin, che era il segretario generale del USFSA, fu invitato a dimettersi da questa carica.\nIl CIO cedette il controllo dei giochi ad una nuova commissione che doveva controllare ogni attivit\u00e0 sportiva collegata all'Expo 1900. Nel 1899 Alfred Picard nomin\u00f2 il generale Baillod presidente del nuovo comitato e Daniel Merillon, capo della Federazione francese di tiro, vicepresidente; ogni disciplina aveva poi un proprio sotto-comitato. In un rapporto ufficiale del 2 settembre 1894, Merillon mostr\u00f2 che i costi necessari per l'organizzazione delle gare, qualora il numero di discipline restasse immutato, sarebbero stati pari a 4.921.000 franchi che, con la costruzione di strutture d'accoglienza e delle tribune, sarebbero saliti a circa 5.400.000 franchi. Capendo che il governo non avrebbe mai consegnato tale cifra agli organizzatori, Merillon pubblic\u00f2 allora un calendario di eventi completamente diverso da quello precedente, caratterizzato dalla netta riduzione delle competizioni; questo consentiva una spesa di circa 2.500.000 franchi, comprese i costi per le tribune. Tuttavia, molti atleti che avevano fatto dei progetti per gareggiare, basandosi su quanto deciso dal programma originale, si ritirarono, rifiutando di trattare con il nuovo comitato.\nLo sforzo economico del governo francese si concentr\u00f2 prevalentemente sull'organizzazione dell'Esposizione Universale; de Coubertin, inoltre, incontr\u00f2 l'ostracismo delle autorit\u00e0 sportive francesi, che mosse da sciovinismo nazionale, non accettavano i suoi sforzi per internazionalizzare l'avvenimento e per introdurre in Francia il concetto di sport come modello educativo, sull'esempio dei college inglesi.\nTra il maggio e l'ottobre 1900, il nuovo comitato organizzatore organizz\u00f2 comunque un enorme numero di attivit\u00e0 sportive, a fianco all'Esposizione di Parigi, la maggior parte delle quali concentrate nel XII \"arrondissement\" di Parigi, per favorire l'espansione orientale della capitale francese. Raramente per questi eventi sportivi venne usato il termine \"Olimpici\". Infatti il termine \"Giochi Olimpici\" \u00e8 stato sostituito da \"Concours Internationaux d'exercises physiques et de sport\" (\"Concorsi internazionali d'esercizi fisici e dello sport\") nella relazione ufficiale degli eventi sportivi dell'Exposition Universelle.\nNon vennero organizzate n\u00e9 la cerimonia d'apertura, n\u00e9 quella di chiusura, per l'associazione dell'Olimpiade con l'Expo. I giudici, che erano sia francesi sia stranieri, erano direttamente nominati da Picard. Il regolamento dei Giochi olimpici consent\u00ec, per la prima volta, la partecipazione delle donne alle competizioni: il barone de Coubertin, influenzato dalla cultura dell'et\u00e0 vittoriana, in cui il genere femminile era considerato inferiore rispetto a quello maschile, e dalla tradizione dei Giochi olimpici antichi (in cui solo gli uomini erano autorizzati a partecipare agli eventi, con l'esclusione di donne, schiavi e \"barbaroi\", ovvero non greci), aveva impedito la loro presenza ai Giochi della I Olimpiade; credeva che \"la partecipazione di atleti donne fosse un male per l'atleta di sesso maschile, e che le sportive dovessero essere escluse dal programma olimpico\". \nLa decisione di tenere le competizioni esclusivamente la domenica port\u00f2 alle proteste ufficiali dal parte degli atleti statunitensi, che parteciparono come rappresentanti dei rispettivi collegi e preferirono ritirarsi piuttosto che gareggiare durante il giorno di riposo, dedicato a Dio. In seguito, de Coubertin disse ad un amico: \"\u00c8 un miracolo che il Movimento Olimpico sopravvisse a questa manifestazione\".\nI vincitori.\nNell'atletica, l'americano Alvin Kraenzlein vinse le gare dei 60\u00a0m, dei 100\u00a0m ostacoli, dei 200\u00a0m ostacoli e del salto in lungo. Un altro americano Irving Baxter vinse la gara del salto con l'asta e del salto in alto, arrivando secondo in altre 3 competizioni. Ray Ewry vinse tre titoli, tutti nei salti da fermo, e si ripeter\u00e0 ugualmente nell'olimpiade del 1904 a St. Louis. Nel complesso gli americani vinsero 17 dei 23 titoli in palio nell'atletica. Le prime medaglie d'oro olimpiche della storia italiana vennero vinte da Antonio Conte (Scherma - sciabola per maestri d'armi) e Gian Giorgio Trissino (Equitazione - salto in alto). Un altro italiano, Ernesto Mario Brusoni, vinse la gara a punti nel ciclismo che per\u00f2 non \u00e8 riconosciuta ufficialmente dal CIO, mentre Brusoni viene indicato dal CONI come campione olimpico. L'inglese Charlotte Cooper fu la prima donna a vincere un titolo olimpico, nel tennis. Non si sa invece il nome del timoniere che vinse con i canottieri francesi Fran\u00e7ois Antoine Brandt e Roelof Klein l'oro nel \"due con\": pare fosse un ragazzino di 10 anni, scelto perch\u00e9 pesava solamente 33 chili.\nLa conclusione.\nI giochi del 1900 si chiusero il 28 ottobre, ben 6 mesi dopo la loro apertura, a causa della loro affiliazione all'Esposizione Universale. Nel 1904 a St. Louis negli Stati Uniti l'Olimpiade fu affiancata alla Louisiana Pourchase Exposition.\nMedaglie per sport.\nI vincitori di medaglie nei diversi sport:"}
{"id": "2368", "revid": "1718925", "url": "https://it.wikipedia.org/wiki?curid=2368", "title": "Giochi della III Olimpiade", "text": "I Giochi della III Olimpiade (in inglese: \"Games of the III Olympiad\"), noti anche come Saint Louis 1904, si svolsero a Saint Louis, negli Stati Uniti d'America, dal 1\u00ba luglio al 23 novembre 1904.\nStoria.\nLa confusione che caratterizz\u00f2 i giochi olimpici del 1900 a Parigi aveva rischiato di danneggiare seriamente il movimento olimpico e nel 1904, agli errori commessi in Francia, se ne aggiunsero altri ben pi\u00f9 gravi che rischiarono di fermare definitivamente il gi\u00e0 precario movimento olimpico.\nL'organizzazione.\nIl 22 maggio 1901, durante il quarto congresso del CIO a Parigi, era stata scelta la citt\u00e0 di Chicago per ospitare i giochi del 1904. Il CIO aveva assegnato i Giochi agli Stati Uniti in segno di gratitudine nei confronti degli atleti americani che avevano partecipato numerosi ai Giochi di Atene e Parigi, e in secondo luogo per la convinzione che tale scelta potesse riscattare immediatamente l'edizione parigina di un anno prima. Nel maggio del 1904, tuttavia, i responsabili della Louisiana Purchase Exposition di Saint Louis, grande fiera campionaria organizzata per celebrare il centenario del passaggio della Louisiana agli Stati Uniti d'America, espressero timori sul fatto che l'olimpiade avrebbe sottratto visitatori alla fiera, minacciando di far svolgere delle gare di atletica in concomitanza con le competizioni olimpiche se i giochi olimpici non fossero stati spostati nella loro citt\u00e0. Il CIO decise di lasciare l'ultima decisione al presidente Theodore Roosevelt, che alla fine opt\u00f2 per il trasferimento. \nI giochi furono aperti il 1\u00ba luglio. La tensione provocata in Europa dallo scoppio della guerra russo-giapponese e le difficolt\u00e0 di raggiungere Saint Louis (citt\u00e0 situata nell'entroterra del continente americano) tennero molti atleti europei lontano dai giochi. All'olimpiade parteciparono 651 atleti, tra cui 6 donne, la quasi totalit\u00e0 dei quali proveniva dagli Stati Uniti. Oltre ai padroni di casa, furono rappresentate solo altre 12 nazioni; pur se l'Italia non invi\u00f2 nessuna rappresentativa ufficiale, un atleta italiano partecip\u00f2 alle gare: fu il ciclista Frank Bizzoni, residente negli Stati Uniti ma all'epoca ancora cittadino italiano. In alcune discipline si arriv\u00f2 addirittura ad assegnare contemporaneamente il titolo di campione nazionale degli Stati Uniti e di campione olimpico, in quanto non era presente nessun atleta di altre nazioni.\nGiornate Antropologiche.\nDurante i giochi olimpici del 1904 furono organizzate anche le cosiddette \"Giornate Antropologiche\", ovvero competizioni in cui venivano fatte gareggiare persone di razze considerate inferiori ai bianchi, quali pigmei, Amerindi, Inuit, Mongoli e altre. Alle Giornate Antropologiche, che spesso finivano per ridicolizzare le razze dei partecipanti, assistettero migliaia di persone. Quasi tutti coloro che parteciparono a quelle \"gare\" erano stati in precedenza pagati dagli organizzatori.\nInoltre furono organizzate gare per fenomeni da baraccone e per anziani, o almeno per coloro che erano considerati tali a quell'epoca, e cio\u00e8 aventi un'et\u00e0 di almeno 33 anni.\nI vincitori.\nA Saint Louis furono distribuite per la prima volta delle medaglie d'oro, argento e bronzo ai primi tre classificati delle gare olimpiche. Gli Stati Uniti vinsero 77 delle 95 medaglie d'oro in palio e 236 delle circa 300 medaglie totali. Ai precedenti programmi olimpici si aggiunsero il pugilato, la pallacanestro e, rispetto all'edizione del 1900, fu reintegrata la lotta.\nAlcuni sport, come il ciclismo e il tiro a segno, non fecero parte del programma ufficiale, mentre il golf fece la sua ultima apparizione olimpica, a cui far\u00e0 seguito una prolungata assenza, fino alla XXXI edizione, tenutasi nel 2016 a Rio de Janeiro. Nel nuoto fu introdotto per la prima volta il crawl, o stile libero. Come quattro anni prima a Parigi, Ray Ewry vinse tutte e tre le gare di salto da fermo. Nell'atletica leggera, gli americani Archie Hahn, Jim Lightbody e Harry Hillman, vinsero tre medaglie d'oro ciascuno.\nL'atleta non americano pi\u00f9 medagliato fu il tedesco Emil Rausch, che vinse tre gare di nuoto, una in pi\u00f9 dell'ungherese Zolt\u00e1n Halmay.\nLa conclusione.\nL'olimpiade del 1904 si concluse il 23 novembre, quasi cinque mesi dopo la sua inaugurazione. Pierre de Coubertin, che prevedendo il disastro organizzativo non aveva assistito alle gare, volle che si voltasse subito pagina e il CIO assegn\u00f2 i giochi del 1908 prima a Roma e poi a Londra, scelta che segner\u00e0 il futuro successo della manifestazione.\nPaesi partecipanti.\nAi Giochi Olimpici parteciparono atleti in rappresentanza di dodici paesi. I numeri tra parentesi indicano i partecipanti per Paese. Per via di difficolt\u00e0 logistiche ed in seguito alle tensioni causate in Europa dalla Guerra russo-giapponese, solo 53 atleti estranei al continente nordamericano parteciparono alla competizione.\nMedaglie per sport.\nI vincitori di medaglie nei diversi sport:"}
{"id": "2369", "revid": "73843", "url": "https://it.wikipedia.org/wiki?curid=2369", "title": "Giochi della IV Olimpiade", "text": "I Giochi della IV Olimpiade (in inglese: \"Games of the IV Olympiad\"), noti anche come Londra 1908, si sono svolti a Londra, nel Regno Unito, dal 27 aprile al 31 ottobre 1908. Le gare sportive si svolsero contemporaneamente all'Esposizione franco-britannica, il cui scopo era quello di rafforzare l\"'Entente cordiale\" tra Regno Unito e Francia.\nMentre a Parigi nel 1900 e a Saint Louis nel 1904 le gare sportive furono in parte oscurate dalla rilevanza dell'Esposizione Universale che si svolgeva contemporaneamente, nei giochi di Londra ebbero una visibilit\u00e0 maggiore: ci\u00f2 in parte era dovuto alla concentrazione di gran parte delle gare nell'arco di due settimane in luglio e in un unico luogo.\nAccanto a questi giochi estivi propriamente detti da fine aprile a met\u00e0 giugno ebbero luogo le competizioni primaverili che riguardavano racquets, tennis, pallacorda e polo. Dalla fine di luglio fino alla fine di agosto ebbero luogo i \"giochi nautici\". Le competizioni si conclusero nella seconda met\u00e0 di ottobre con le gare di pugilato, pattinaggio su ghiaccio, rugby, hockey su prato, calcio e lacrosse.\nL'assegnazione dei giochi.\nQuelli di Londra in realt\u00e0 furono la quinta edizione dei giochi olimpici dell'era moderna, seguirono infatti i cosiddetti giochi olimpici intermedi tenutisi ad Atene nel 1906 in seguito considerati solo come anniversario decennale dei primi giochi olimpici, e che, su richiesta di Pierre de Coubertin, presidente del Comitato Olimpico Internazionale, non entrarono nel conteggio ufficiale delle edizioni olimpiche. Con i giochi di Londra si ritorn\u00f2 dunque a quella cadenza quadriennale stabilita all'avvio dei giochi olimpici moderni.\nGi\u00e0 nel 1901 il rappresentante del CIO tedesco aveva presentato la candidatura di Berlino come sede dei giochi del 1908. Nel marzo del 1903 la Federazione Ginnastica Italiana candid\u00f2 la citt\u00e0 di Roma, nel gennaio 1904 la candidatura venne sostenuta dall'amministrazione comunale conferendole carattere di ufficialit\u00e0. Pierre de Coubertin non nascose di preferire Roma a Berlino e il 22 giugno 1904, in occasione di una riunione del CIO tenutasi a Londra, i rappresentanti tedeschi, che in patria non avevano ottenuto alcun appoggio ufficiale, ritirarono la candidatura della loro citt\u00e0 e l'organizzazione dei giochi olimpici del 1908 venne quindi assegnata a Roma.\nIl comitato organizzatore romano, dopo mesi di inattivit\u00e0, si disciolse nel 1906: l'eruzione del Vesuvio del 7 aprile, che si accompagnava alla crisi economica che l'Italia stava attraversando, determin\u00f2 l'impossibilit\u00e0 di finanziare l'evento e l'Italia rinunci\u00f2 all'organizzazione. Berlino non present\u00f2 una nuova candidatura e infine subentr\u00f2 la British Olympic Association (BOA) offrendosi di organizzare i giochi a Londra. Il 24 novembre 1906 la BOA emise un comunicato stampa in cui annunciava ufficialmente che i giochi avrebbero avuto luogo nella capitale britannica.\nL'organizzazione.\nIl 19 novembre 1906, cinque giorni prima dell'annuncio ufficiale, i vertici del BOA nominarono presidente del comitato organizzatore Lord Desborough. Vennero costituite cinque commissioni dedicate rispettivamente alle finanze, al programma, alla sistemazione degli atleti, ai rapporti con la stampa e all'organizzazione generale.\nInizialmente erano previste competizioni di 25 attivit\u00e0 sportive tre delle quali vennero per\u00f2 in seguito eliminate (equitazione, volo col dirigibile e golf). Per molte attivit\u00e0 sportive non esisteva ancora una federazione internazionale, per queste si decise di applicare i regolamenti delle rispettive federazioni britanniche.\nNell'estate del 1908 a Londra venne organizzata anche l'Esposizione franco-britannica, una grande fiera internazionale il cui scopo era quello di rafforzare l'Entente cordiale tra Regno Unito e Francia stipulata quattro anni prima. Sia Lord Desborough sia Pierre de Coubertin facevano parte anche del comitato organizzatore dell'esposizione, si present\u00f2 quindi l'opportunit\u00e0 di sfruttare delle sinergie nell'organizzazione e nelle manifestazioni.\nA questo scopo gran parte delle gare sportive furono concentrate in due settimane nel mese di luglio in modo da focalizzare l'attenzione sull'evento sportivo che, nelle precedenti edizioni dei giochi olimpici, era divenuto una sorta di evento secondario delle contemporanee esposizioni.\nL'area fieristica si trovava nella parte occidentale della citt\u00e0, in un'area chiamata White City (attualmente compresa nel borough di Hammersmith and Fulham). Per l'occasione vi venne costruito uno stadio, il White City Stadium, che fino agli anni venti veniva semplicemente chiamato \"The Stadium\". I lavori di costruzione iniziarono il 31 luglio 1907 e proseguirono per nove mesi. I costi di costruzione furono pari a \u00a3 44.000 a carico della direzione dell'esposizione, la BOA si fece invece carico dei costi delle gare sportive. L'esposizione inizi\u00f2 il 14 maggio, lo stesso giorno il principe di Galles entr\u00f2 nello stadio e lo dichiar\u00f2 completato. La prima manifestazione ospitata furono i campionati britannici di atletica leggera che ebbero luogo a fine giugno.\nLe sedi delle gare.\nIl White City Stadium, sede di gran parte delle gare, aveva 66.288 posti a sedere dei quali circa 20.000 erano coperti. Nella parte pi\u00f9 esterna dell'area interna si trovava la pista di ciclismo in cemento, all'interno di questa vi era la pista di atletica con un anello lungo un terzo di un miglio, nella parte interna delle due curve si trovavano le pedane per i lanci e i salti, il campo per gli sport di squadra, una piscina non riscaldata con la piattaforma per i tuffi. Al White City Stadium si tennero le gare di tiro con l'arco, hockey su prato, calcio, lacrosse, ciclismo, lotta, rugby, nuoto, tiro alla fune, ginnastica, pallanuoto, tuffi e atletica leggera. Per la scherma venne allestita una grande tenda nella parte interna dello stadio.\nPer le gare rimanenti l'organizzazione ricorse a impianti gi\u00e0 esistenti: le gare primaverili si svolsero negli impianti di alcuni club sportivi esclusivi di Londra, gli incontri di polo presso l'Hurlingham Club, quelli di racquets, tennis e jeu de Paume presso il Queen's Club. Il tennis su prato era inizialmente previsto nel White City Stadium, il fondo era per\u00f2 troppo irregolare per cui vennero spostate presso l'All England Lawn Tennis and Croquet Club, lo stesso che tuttora ospita il torneo di Wimbledon. Le gare di tiro erano divise in due luoghi, il tiro con pistola e fucile a Bisley nel Surrey, il tiro al piattello nel \"Uxendon Shooting School Club\" a Harrow nella contea del Middlesex.\nLe gare di canottaggio si svolsero sul Tamigi sulla tradizionale tratta della regata reale di Henley presso Henley-on-Thames. Per le regate di vela vennero scelte due localit\u00e0: le classi di imbarcazioni pi\u00f9 piccole regatarono nel Solent davanti all'isola di Wight, le classi di dimensioni maggiori nel Firth of Clyde sulla costa occidentale della Scozia. Le barche a motore gareggiarono nel Southampton Water, uno stretto braccio di mare davanti alla citt\u00e0 di Southampton.\nUna delle palestre del \"Northampton Institute\", dell'attuale City University, divenne la sede degli incontri di boxe. Presso il \"Prince's Skating Club\" a Knightsbridge vi era la possibilit\u00e0 di utilizzare una pista di pattinaggio su ghiaccio e quindi, 16 anni prima dell'avvio dei giochi olimpici invernali (prima edizione a Chamonix nel 1924), ai giochi estivi vi furono gare di uno sport invernale.\nPartecipanti.\nAll'edizione londinese parteciparono 2.008 atleti, tra cui 37 donne, in rappresentanza di 22 paesi. La rappresentativa italiana era composta da 67 atleti.\nBench\u00e9 Boemia, Austria e Ungheria facessero parte dello stesso Stato (l'impero austro-ungarico) le statistiche dei risultati degli atleti furono separate. Nei risultati ungheresi vennero conteggiati anche i risultati degli atleti della Voivodina e della Slovacchia. Poco prima dell'inizio dei giochi il governo di Vienna chiese alle squadre di calcio della Boemia e dell'Ungheria e alle squadre di pallanuoto dell'Austria e dell'Ungheria di ritirarsi, erano temuti inasprimenti delle tendenze nazionaliste in occasione di eventuali scontri diretti fra le compagini.\n25 atleti dell'Australia e quattro provenienti dalla Nuova Zelanda formarono la squadra congiunta chiamata \"Australasia\" con una bandiera ideata per l'occasione. Questa unione si ripet\u00e9 in occasione dei giochi del 1912 mentre dal 1920 in poi i due stati presentarono squadre distinte. Nonostante l'unione personale Finlandia e Russia presentarono squadre distinte. Diversi atleti irlandesi si rifiutarono di gareggiare per il Regno Unito e chiesero la cittadinanza statunitense.\nPer la prima volta prese parte ai giochi olimpici un atleta islandese aggregato alla squadra della Danimarca. L'impero turco era rappresentato da un turco di origine greca, Aleko Moullos, il rapporto ufficiale lo cita come partecipante alla competizione a squadre di ginnastica, tra i risultati non \u00e8 per\u00f2 citato il suo nome, per contro \u00e8 certa la partecipazione di un atleta argentino, il pattinatore Hector Torrom\u00e9 residente in Inghilterra.\nLe pochissime donne partecipanti erano coinvolte nelle gare di tiro con l'arco, pattinaggio, vela, tennis e nelle competizioni di imbarcazioni a motore. Vi furono delle esibizioni di ginnastica femminile a squadre ma erano solo a scopo dimostrativo.\nLa vicenda di Dorando Pietri.\nL'atleta italiano che fece pi\u00f9 parlare di s\u00e9 ai Giochi Olimpici di Londra del 1908 fu l'emiliano Dorando Pietri, un umile garzone di fornaio originario di Carpi.\nDurante la maratona riusc\u00ec a staccare tutti gli avversari di oltre dieci minuti; entrato nello stadio fu osannato dal pubblico, ma in prossimit\u00e0 del traguardo stremato per la stanchezza cadde a terra. In un primo momento riusc\u00ec a tornare in piedi, ma cadde nuovamente e fu aiutato a rialzarsi da uno dei giudici di gara. Nonostante avesse tagliato il traguardo in largo anticipo rispetto agli avversari, Dorando fu squalificato per aver accettato un aiuto illecito e fu dichiarato vincitore il secondo classificato, un americano di nome Johnny Hayes. Pietri era diventato un eroe, tant'\u00e8 vero che oltre a ricevere un premio morale dalle mani della regina Alessandra (una coppa d'oro piena di sterline), l'atleta fu anche elogiato dallo scrittore Sir Arthur Conan Doyle sul Daily Mail.\nSpecialit\u00e0 sportive, calendario e risultati.\nLe discipline presenti ai giochi di Londra furono 22:\n\"Giochi estivi\".\nCom'\u00e8 tradizione nei Paesi di lingua inglese, di domenica (i giorni 12 e 19 luglio) non si gareggia.\nCerimonie.\nCerimonia di apertura.\nLe competizioni sportive iniziarono il 27 aprile senza particolari celebrazioni per l'avvio dei giochi, la cerimonia di apertura ufficiale si tenne il 13 luglio in occasione dell'avvio delle due settimane dedicate alle competizioni estive. Tra gli ospiti d'onore vi erano i rappresentanti della famiglia reale britannica, i principi ereditari della Grecia e della Svezia, il maraj\u00e0 del Nepal, numerosi rappresentanti della nobilt\u00e0 inglese e gli ambasciatori di Francia, Russia, Austria e Stati Uniti.\nAlle 15:00 inizi\u00f2 l'ingresso nel White City Stadium degli atleti, raggruppati per nazione e in rigoroso ordine alfabetico. Le squadre erano precedute da un cartello con il nome dello Stato e dal portabandiera. Gli atleti furono invitati a presentarsi nell'abbigliamento utilizzato per le competizioni, i militari dell'esercito britannico si presentarono in uniforme.\nLe squadre si schierarono nella parte interna dello stadio, rivolte verso la tribuna reale. Davanti agli atleti si raggrupparono i rappresentanti del Comitato Olimpico e del BOA insieme al comitato d'onore. Il sovrano si alz\u00f2 e proclam\u00f2 la formula di apertura dei giochi:\nLa banda dei Grenadier Guards suon\u00f2 l'inno britannico e le bandiere si abbassarono davanti al sovrano; fece eccezione Ralph Rose, il portabandiera statunitense, che rilevando l'assenza del vessillo USA tra quelli issati intorno allo stadio si rifiut\u00f2 di abbassare la sua bandiera. Dall'evidente errore dell'organizzazione (mancava anche la bandiera svedese) nacque la consuetudine che nelle cerimonie di apertura dei giochi olimpici il portabandiera statunitense non abbassa mai il suo vessillo (nel 1932 ci\u00f2 venne formalizzato dal Congresso che emise una legge che vieta esplicitamente l'abbassamento della bandiera di fronte a persone o oggetti).\nDopo aver reso onore al sovrano gli atleti lasciarono lo stadio e presero avvio le competizioni, si inizi\u00f2 con le batterie dei 1500\u00a0m.\nCerimonia di chiusura.\nIl pomeriggio del 25 luglio, un sabato, si tenne la cerimonia di chiusura delle settimane estive. Nella prima fase della cerimonia, dalle 14:15 alle 15:30, vennero premiati i secondi e terzi piazzati, vennero consegnati i diplomi d'onore e le medaglie commemorative, con l'accompagnamento delle bande delle Irish Guards e delle Grenadier Guards, che suonavano inni nazionali e canzoni popolari degli Stati di origine dei premiati. Le medaglie furono consegnate dalla duchessa di Rutland, dalla contessa di Westminster e da Lady Desborough (moglie del presidente del comitato organizzatore).\nDurante e dopo questa prima fase vennero effettuate diverse dimostrazioni di altri sport, alle 16:15 si concluse l'ultima competizione, la staffetta olimpica, e inizi\u00f2 il conferimento delle medaglie d'oro. I vincitori si recarono singolarmente presso la regina Alessandra per ricevere, dalle sue mani, la medaglia d'oro che confer\u00ec anche diversi altri premi, al termine tutti i vincitori si riunirono nella tribuna reale, resero onore alla sovrana e la cerimonia termin\u00f2 con l'inno nazionale britannico.\nCompetizioni sportive.\nCalcio.\nPer la prima volta presero parte ai giochi olimpici delle squadre nazionali e non delle squadre di club, la Francia present\u00f2 ben due squadre; dell'organizzazione del torneo si occup\u00f2 la \"Football Association\" britannica. Dopo il ritiro della Boemia e dell'Ungheria fu possibile disputare solo due partite dei quarti di finale, la squadra britannica sconfisse la nazionale olandese mentre nell'altra partita la Danimarca sconfisse la prima squadra francese con un punteggio di 17:1, Sophus Nielsen fu autore di ben 10 gol, con un totale di 11 gol nel torneo fu capocannoniere di questa edizione dei giochi.\nDopo questo tracollo la Francia decise di non presentarsi alla finale per il terzo posto, al loro posto subentr\u00f2 la nazionale svedese che fu sconfitta 2:0 dall'Olanda. Nella finale, che si svolse davanti a 8.000 spettatori, i padroni di casa sconfissero la Danimarca per 2:0 con reti di Frederick Chapman (20') e Vivian Woodward (46').\nCanottaggio.\nLe competizioni previste nel canottaggio erano quattro: singolo, due senza, quattro senza e l'otto. La distanza prevista era di 1,5 miglia e le gare si tennero a Henley-on-Thames sul Tamigi. In confronto alla tradizionale regata reale di Henley, che viene disputata sulla stessa tratta del fiume dal 1839, le competizioni olimpiche erano pi\u00f9 lunghe di 330 iarde. Il tratto di fiume \u00e8 piuttosto stretto cosicch\u00e9 la competizione si svolse tra due sole imbarcazioni alla volta. Le regole utilizzate furono quelle della \"Amateur Rowing Association of England\", dell'organizzazione si occup\u00f2 il \"Leander Club\" di Henley-on-Thames.\nTutte e quattro le gare videro la vittoria di imbarcazioni britanniche. Contrariamente a quanto avvenne negli altri sport vennero premiati solo i primi, non si svolsero quindi le finali per il terzo e quarto posto. I secondi e terzi classificati non ricevettero alcuna forma di riconoscimento se non la medaglia consegnata a tutti i partecipanti ai giochi olimpici.\nGinnastica.\nNella ginnastica vi furono solo due competizioni, la gara individuale e la gara a squadre, non erano ancora in programma gli individuali per attrezzo cos\u00ec come li conosciamo oggi che vennero introdotti solo nel 1924.\nNella gara individuale gli oltre 100 partecipanti dovevano eseguire un esercizio di due minuti su sei dei sette attrezzi presenti che erano sbarra, parallele simmetriche, anelli fissi e mobili, fune di salita, cavallo con maniglie. Nella sbarra vi era una distinzione fra esercizio statico ed esercizio dinamico. La medaglia d'oro fu vinta dall'italiano Alberto Braglia, che prima di dedicarsi alla ginnastica era stato un calciatore professionista.\nLa competizione a squadre prevedeva un esercizio collettivo di 30 minuti con e senza attrezzi. Le squadre, composte da minimo 16 e massimo 40 ginnasti, venivano giudicate in base all'esecuzione e al grado di difficolt\u00e0 dell'esercizio presentato. Vinse la squadra svedese davanti a Norvegia e Finlandia. Per l'Italia partecip\u00f2 la Palestra Ginnastica Ferrara che concluse la prova al 6\u00ba posto.\nPallacorda.\nLa Pallacorda (\"Jeu de Paume\"), un precursore del tennis, fu sport olimpico solo nella IV Olimpiade; una variante all'aperto, chiamata \"Longue Paume\", era stata programmata come evento dimostrativo alle olimpiadi del 1900 a Parigi. Ad Amsterdam, nel 1928, il \"Real Tennis\" - come \u00e8 chiamato il gioco nel Regno Unito - sarebbe entrato di nuovo nel programma sempre a titolo dimostrativo.\nAl torneo, che si svolse al Queen's Club, presero parte solo 11 atleti che nell'opinione degli organizzatori erano per\u00f2 i migliori al mondo. La medaglia d'oro and\u00f2 allo statunitense Jay Gould, che in finale sconfisse il britannico Eustace Miles con un punteggio di 6:5, 6:4, 6:4. Nell'incontro per la medaglia di bronzo il britannico Neville Bulwer-Lytton sconfisse il compatriota Arthur Page 6:2, 6:4, 6:4.\nPallanuoto.\nLe partite preliminare si erano svolte prima dell'inizio dei giochi, le squadre di Austria e Ungheria si ritirarono prima dell'inizio. Le assenze fecero s\u00ec che vi fu un solo incontro preliminare nel quale il Belgio sconfisse l'Olanda per 8:1. Alle semifinali giunsero solo tre squadre, la squadra di casa accedette direttamente alla finale senza nemmeno aver disputato un incontro. L'altra finalista fu la squadra belga che sconfisse la Svezia per 8:4. Nella finale i pi\u00f9 riposati britannici sfruttarono il vantaggio e sconfissero i belgi per 9:2.\nNuoto.\nPer la prima volta nei giochi olimpici le competizioni di nuoto vennero svolte in una piscina, ad Atene le gare di nuoto si erano svolte in mare, a Parigi nella Senna e a Saint Louis in un lago artificiale. La vasca dei giochi di Londra, situata all'interno del White City Stadium, era lunga il doppio della misura attuale e larga la met\u00e0, aveva quindi solo 4 corsie.\nResponsabile dell'organizzazione fu la \"English Amateur Swimming Association\", la stesura delle regole diede origine a diversi equivoci cos\u00ec il 19 luglio, con le competizioni ancora in corso, i rappresentanti di 10 federazioni nazionali si riunirono presso il \"Manchester Hotel\" e fondarono la federazione internazionale (FINA).\nFra i nuotatori spicc\u00f2 il britannico Henry Taylor che vinse tre medaglie d'oro, nei 400\u00a0m stile libero, nei 1500\u00a0m stile libero e nella staffetta 4 \u00d7 200\u00a0m stile libero. In quattro delle sei discipline presenti vennero ottenuti dei record mondiali: Charles Daniels (USA) nei 100\u00a0m stile libero, Henry Taylor (GBR) nei 1500\u00a0m stile libero, Frederick Holman (GBR) nei 200\u00a0m rana e la staffetta britannica.\nPugilato.\nLe competizioni di tutte le cinque categorie previste si svolsero nello stesso giorno, l'organizzazione delle gare fu a carico della \"Amateur Boxing Association of England\", con regolamento basato sulle regole del marchese di Queensberry. Ogni combattimento si svolgeva su tre round, i primi due duravano tre minuti e il terzo ne durava quattro.\nIn competizione vi furono quasi esclusivamente britannici che infatti si aggiudicarono 14 delle 15 medaglie in palio. L'unico premiato non britannico fu l'australiano Reginald Baker, sconfitto in finale dal britannico John Douglas. La sconfitta fu controversa tanto che in seguito si sostenne che a fronte di un pareggio il primo giudice di gara, che era il padre di Douglas, avesse favorito il figlio. In realt\u00e0 il padre di Douglas, in qualit\u00e0 di presidente della federazione britannica, era solamente incaricato del conferimento delle medaglie.\nRugby.\nTeoricamente avrebbero potuto prendere parte al torneo olimpico di rugby tutte e quattro le rappresentative britanniche, vi prese per\u00f2 parte solo l'Inghilterra con la selezione della Cornovaglia. Bench\u00e9 fossero state invitate, n\u00e9 la rappresentativa della Nuova Zelanda n\u00e9 quella del Sudafrica presero parte al torneo. Una settimana prima dell'inizio dei Giochi la squadra francese si ritir\u00f2 adducendo che non era in grado di presentare una squadra rappresentativa.\nRimasero solo la squadra inglese e quella australiana che si trovava in Europa per un tour continentale. Nell'unico incontro che si disput\u00f2 secondo le regole del Rugby Union gli australiani confermarono il loro ruolo di favoriti sconfiggendo la squadra di casa con il punteggio di 32:3.\nScherma.\nNelle quattro competizioni di scherma previste vennero applicate le regole della \"Amateur Fencing Association of Great Britain and Ireland\" pubblicate, per la prima volta in tre lingue (inglese, francese e tedesco) evitando cos\u00ec i problemi di diversa interpretazione di regole da parte della scuola francese e della scuola italiana che si presentarono nelle edizioni precedenti dei giochi olimpici.\nNella spada il francese Gaston Alibert domin\u00f2 sia nella competizione individuale che in quella a squadre, nella sciabola l'atleta di maggiore successo fu l'ungherese Jen\u0151 Fuchs che vinse due medaglie d'oro. Per la prima e unica volta non vi furono gare di fioretto, nell'opinione degli organizzatori i regolamenti dei vari paesi partecipanti presentavano tali e tante differenze da rendere impossibile una competizione internazionale. Presso la \"Prince's Galleries\" a Piccadilly venne effettuata una competizione a scopo dimostrativo.\nTennis.\nIl torneo di tennis era suddiviso in due fasi, nella prima met\u00e0 di maggio si svolsero gli incontri indoor presso il Queen's Club, nella prima met\u00e0 di luglio quelli all'aperto a Wimbledon. Gli incontri al chiuso seguirono i campionati britannici che si erano svolti nella stessa sede, gli unici partecipanti stranieri alla prima fase furono due uomini e due donne svedesi. Nella finale del singolo Arthur Gore sconfisse George Caridia. La medaglia di bronzo and\u00f2 a Josiah Ritchie il cui avversario, Wilberforce Eaves, ebbe un attacco di debolezza improvvisa.\nLa vincitrice del torneo femminile fu Gwendoline Eastlake-Smith, Arthur Gore e Herbert Barrett vinsero la medaglia d'oro nel doppio maschile.\nIl torneo sull'erba ebbe luogo immediatamente dopo il torneo di Wimbledon, molti dei giocatori migliori avevano gi\u00e0 lasciato la citt\u00e0 visto che il prestigio del torneo non era comparabile con quelle embrionale dei giochi olimpici. Tra gli assenti il gi\u00e0 citato Arthur Gore, vincitore del torneo e campione olimpico della fase indoor.\nNonostante le numerose assenze gli organizzatori non rividero il cartellone degli incontri cosicch\u00e9 molti giocatori arrivarono alle fasi finali senza nemmeno aver disputato un incontro. Questo svarione organizzativo fu particolarmente evidente nel torneo femminile dove la britannica Dora Boothby giunse in finale senza aver disputato un solo incontro, venne sconfitta dalla connazionale Dorothea Douglass che all'epoca era la migliore tennista mondiale. Nella finale maschile vinse il britannico Josiah Ritchie che sconfisse il tedesco Otto Froitzheim. Il doppio maschile vide la vittoria dei britannici George Hillyard e Reginald Doherty.\nTiro alla fune.\nAll'inizio del XX secolo il tiro alla fune era ancora considerato parte dell'atletica leggera. Tre delle cinque squadre partecipanti al torneo olimpici erano rappresentative di forze di polizia.\nL'unico incontro dei quarti di finale (le altre squadre passarono direttamente il turno) fu quello fra la Liverpool Police e gli Stati Uniti (della squadra facevano parte, tra gli altri, Ralph Rose e John Flanagan, medaglie d'oro nel getto del peso e del tiro del giavellotto). I poliziotti di Liverpool passarono alla finale ma scatenarono le proteste della squadra statunitense, indossavano infatti delle scarpe chiodate. La giuria (composta di soli britannici) ritenne nulle le proteste in quanto le scarpe chiodate facevano parte dell'abbigliamento d'ordinanza ed erano quindi ammesse dal regolamento e gli americani ritirarono la squadra.\nDopo una delle due semifinali la squadra svedese, anch'essa sconfitta dalla Liverpool Police, rinunci\u00f2 all'incontro per il terzo e quarto posto, la medaglia di bronzo and\u00f2 quindi alla sezione K della Metropolitan Police Service di Londra. In finale la City of London Police sconfisse la polizia di Liverpool.\nTiro con l'arco.\nNel tiro con l'arco erano previste due competizioni per gli uomini e una per le donne, responsabile dell'organizzazione fu la \"Royal Toxophilite Society\". Il 17 e il 18 luglio si svolsero il \"York Round\" maschile e il doppio round nazionale femminile, nello York round prevalsero gli atleti britannici, l'unico non britannico fra i primi 15 era lo statunitense John Penrose (medaglia di bronzo). I due giorni di competizioni furono caratterizzati da condizioni meteorologiche pessime che portarono a numerose interruzioni delle gare, il primo giorno piovve a dirotto e il secondo giorno un vento molto forte condizion\u00f2 la precisione degli arcieri.\nI partecipanti dell'Europa continentale avevano difficolt\u00e0 ad adeguarsi alle complesse regole della federazione britannica e al sistema non metrico di misurazione delle distanze, i francesi chiesero e ottennero che venisse disputata una gara utilizzando anche il sistema metrico e il 20 luglio venne effettuato il \"Continental Round\" nel quale ai primi sei posti si piazzarono dei francesi.\nIl \"National Round\" femminile vide l'esclusiva partecipazione di atlete britanniche e assunse il carattere di una competizione nazionale.\nTuffi.\nNei tuffi vennero svolte due gare, dal trampolino e dalla piattaforma. Nella prima gara vennero effettuati tuffi dal metro e dai tre metri mentre nella seconda dalla piattaforma a 5 e a 10 metri.\nNel trampolino vinse il tedesco Albert Z\u00fcrner mentre la piattaforma fu dominio svedese, ben 6 tuffatori si qualificarono per la semifinale e in finale trionf\u00f2 Hjalmar Johansson precedendo tre connazionali.\nVela.\nNelle gare di vela vennero effettuate solo quattro delle cinque competizioni previste, la regata delle imbarcazioni della classe dei 15 metri venne annullata per mancanza di iscritti. Vennero applicate le regole della Yacht Racing Association basate sul regolamento della International Sailing Federation fondata solo un anno prima. Ogni paese partecipante poteva presentare due imbarcazioni per gara.\nTutte le regate vennero vinte da imbarcazioni britanniche. Alla gara della classe dei 6 metri e a quella degli 8 metri presero parte cinque imbarcazioni, nella classe dei 12 metri (l'unica gara che si svolse davanti alla costa occidentale della Scozia e non al largo dell'isola di Wight) presero parte solo due imbarcazioni. La gara della classe dei 7 metri vide la partecipazione di una sola imbarcazione che dovette semplicemente limitarsi a raggiungere il traguardo.\nI vincitori.\nGli atleti pi\u00f9 medagliati di questa edizione furono l'inglese Henry Taylor che vinse tre medaglie d'oro nel nuoto e lo statunitense Melvin Sheppard nell'atletica leggera. In generale i dominatori dell'edizione furono proprio i britannici che surclassarono gli americani, 145 medaglie complessive per i primi e 47 per i secondi. Questi ultimi, che nelle precedenti edizioni avevano vinto molte medaglie nell'atletica, videro ridimensionate le loro aspettative soprattutto per merito di atleti provenienti da paesi emergenti, come il sudafricano Reginald Walker che vinse i 100\u00a0m in 10\"8 e il canadese Robert Kerr che vinse i 200\u00a0m in 22\"6. La finale dei 400\u00a0m, disputata da tre atleti americani ed uno inglese, non prevede ancora le corsie cos\u00ec gli americani fanno gioco di squadra. I giudici per\u00f2 squalificano il vincitore statunitense e decretano la vittoria dell'inglese Wyndham Halswelle, giunto secondo al traguardo. Alle proteste americane, incentrate sul diverso tipo di regolamento adottato negli USA, gli inglesi risposero proponendo la ripetizione della gara. Gli statunitensi rifiutarono la proposta e cos\u00ec Halswelle si ritrov\u00f2 a gareggiare da solo, unico medagliato nella gara dei 400\u00a0m.\nIl mezzofondista statunitense Melvin Sheppard riusc\u00ec comunque a risollevare le sorti americane centrando la storica impresa di vincere i 1.500\u00a0m e gli 800\u00a0m, in quest'ultima gara precedette l'italiano Emilio Lunghi. L'Italia vinse 2 ori con Alberto Braglia nel concorso completo di ginnastica e con Enrico Porro che vinse la categoria leggeri nella lotta, anche se la partecipazione italiana venne ricordata soprattutto per il dramma di Dorando Pietri nella maratona.\nLa conclusione.\nI giochi si conclusero il 31 ottobre e riuscirono a ridare slancio al movimento olimpico che da quell'edizione crebbe in popolarit\u00e0 e partecipazione. Il sogno di de Coubertin si era avverato. L'olimpiade di Stoccolma nel 1912 si giov\u00f2 dell'esperienza londinese rappresentando sicuramente la migliore tra le edizioni olimpiche precedenti alla Prima guerra mondiale."}
{"id": "2370", "revid": "125169389", "url": "https://it.wikipedia.org/wiki?curid=2370", "title": "Giochi della IX Olimpiade", "text": "I Giochi della IX Olimpiade (in olandese: \"Spelen van de IXe Olympiade\"), noti anche come Amsterdam 1928, si sono svolti ad Amsterdam, nei Paesi Bassi, dal 28 luglio al 12 agosto 1928. Sono ricordate per essere stati i primi Giochi in cui vennero ammesse le donne alle gare di atletica leggera.\nOrganizzazione.\nLa capitale olandese aveva gi\u00e0 presentato la sua candidatura per i Giochi del 1920 e del 1924, ma prima l'omaggio del mondo al Belgio martoriato dalla guerra, e poi l'esplicita richiesta del barone de Coubertin di affidare l'organizzazione della manifestazione a Parigi, le avevano negato la possibilit\u00e0 di fare il proprio esordio tra le citt\u00e0 olimpiche.\nLa cerimonia d'apertura si tenne il 28 luglio. I giochi furono aperti ufficialmente dal principe Hendrik, consorte della regina Wilhelmina, che lo aveva autorizzato a fare le veci per lei, che in quel momento era in viaggio in Norvegia. Per la prima volta la passerella degli atleti fu guidata dalla rappresentativa greca per terminare con i membri della squadra del paese ospitante. Inoltre, il rito dell'accensione del braciere olimpico, gi\u00e0 sperimentato quattro anni prima a Parigi, divenne ufficiale. Questi giochi sono stati i primi a presentare un programma standard di circa 16 giorni, che \u00e8 ancora tutt'oggi in uso.\nI Giochi olimpici olandesi si svolsero in un clima abbastanza tranquillo. Gli echi di guerra erano ancora lontani, la Germania, al suo ritorno ai Giochi dopo sedici anni di assenza, era ancora una democrazia e l'economia non aveva ancora conosciuto le difficolt\u00e0 che sarebbero conseguite al \"Marted\u00ec nero\". Ancora una volta non si present\u00f2 ai blocchi di partenza la Russia. Nonostante alcuni problemi di organizzazione (la costruzione del villaggio olimpico non venne terminata in tempo, l'Italia si arrangi\u00f2 alloggiando in un piroscafo), l'edizione riscosse un buon successo di critica e pubblico. La Coca-Cola divent\u00f2 il primo sponsor olimpico.\nI vincitori.\nTra le vittorie si ricordano quelle di Johnny Weissmuller, che vinse due medaglie d'oro nel nuoto e di Paavo Nurmi che vinse la sua nona e ultima medaglia d'oro nei 10.000\u00a0m. Il canadese Percy Williams vinse a sorpresa sia i 100\u00a0m e 200\u00a0m. Il capitano del Giappone, Mikio Oda vinse il triplo salto con un risultato di 15,21 metri. Fu la prima medaglia d'oro dei paesi asiatici.\nBen 33 nazioni (su 46) ritornarono in patria con almeno una medaglia: un record, questo, che dur\u00f2 per 40 anni. Per la prima volta le donne vennero ammesse alle gare di atletica leggera. La prestazione dell'Italia non soddisfece appieno Benito Mussolini, che perci\u00f2 estromise Lando Ferretti dalla carica di presidente del CONI. Delusero anche gli Stati Uniti che, anche a causa delle prestazioni non esaltanti nell'atletica leggera, guadagnarono meno della met\u00e0 degli ori conquistati a Parigi, riducendo di almeno un terzo anche il numero delle medaglie d'argento e di bronzo.\nMedaglie per sport.\nI vincitori di medaglie nei diversi sport:\nDimostrazioni"}
{"id": "2371", "revid": "1543377", "url": "https://it.wikipedia.org/wiki?curid=2371", "title": "I Giochi olimpici invernali", "text": "I I Giochi olimpici invernali (in francese: Ies Jeux olympiques d'hiver, originariamente chiamati \"Settimana internazionale degli sport invernali\"), noti anche come Chamonix '24, si sono svolti a Chamonix-Mont-Blanc (Francia) dal 25 gennaio al 5 febbraio 1924.\nStoria.\nAl congresso del CIO del 1921 si decise che la nazione organizzatrice dell'edizione successiva dei Giochi olimpici, la Francia, avrebbe anche ospitato una distinta \"Settimana internazionale degli sport invernali\", sotto il patrocinio dello stesso CIO. Nel 1922 si tenne un congresso della commissione internazionale dello sci, che port\u00f2 alla nascita, il 2 febbraio, della Federazione Internazionale Sci (FIS). Dal 25 gennaio al 4 febbraio 1924 si tenne la \"Settimana internazionale degli sport invernali\" a Chamonix-Mont-Blanc, alla quale parteciparono complessivamente 258 atleti in rappresentanza di 16 nazioni, che si cimentarono in 16 gare di 6 diverse discipline. Dato il successo della \"Settimana internazionale degli sport invernali\" il 6 maggio 1926, tre settimane dopo l'ultima edizione dei Giochi nordici, nel corso della 24\u00aa sessione del CIO, tenutasi a Lisbona, il CIO decise di istituire i Giochi olimpici invernali, da svolgersi ogni quattro anni come i gi\u00e0 esistenti Giochi olimpici estivi. Nella stessa sessione il CIO decise di designare retroattivamente le gare di Chamonix come I Giochi olimpici invernali, anche su pressione dei Paesi nordici, e di assegnare a Sankt Moritz l'organizzazione della seconda edizione nel 1928.\nDiscipline olimpiche.\n6 (Biathlon, Bob, Curling, Hockey su ghiaccio, Sci, Pattinaggio)\nMedaglie per sport.\nI vin medaglie nei diversi sport:"}
{"id": "2372", "revid": "73843", "url": "https://it.wikipedia.org/wiki?curid=2372", "title": "II Giochi olimpici invernali", "text": "I II Giochi olimpici invernali (in tedesco: II. Olympische Winterspiele), noti anche come Sankt Moritz '28, si sono svolti a Sankt Moritz (Svizzera) dall'11 al 19 febbraio 1928.\nDiscipline olimpiche.\n4 (Bob, Hockey su ghiaccio, Pattinaggio, Combinata nordica, Skeleton)\nMedaglie per sport.\nI vincitori di medaglie nei diversi sport:"}
{"id": "2373", "revid": "123866762", "url": "https://it.wikipedia.org/wiki?curid=2373", "title": "III Giochi olimpici invernali", "text": "I III Giochi olimpici invernali (in inglese: III Olympic Winter Games), noti anche come Lake Placid 1932, si sono svolti a Lake Placid (Stati Uniti d'America) dal 4 al 15 febbraio 1932.\nMedaglie per sport.\nI vincitori di medaglie nei diversi sport:"}
{"id": "2374", "revid": "124968247", "url": "https://it.wikipedia.org/wiki?curid=2374", "title": "IV Giochi olimpici invernali", "text": "I IV Giochi olimpici invernali (in tedesco: IV. Olympische Winterspiele), noti anche come Garmisch '36, si sono svolti a Garmisch-Partenkirchen (Germania) dal 7 al 16 febbraio 1936."}
{"id": "2375", "revid": "123517411", "url": "https://it.wikipedia.org/wiki?curid=2375", "title": "IX Giochi olimpici invernali", "text": "I IX Giochi olimpici invernali (in tedesco: IX. Olympische Winterspiele), noti anche come Innsbruck '64, si sono svolti a Innsbruck (Austria) dal 29 gennaio al 9 febbraio 1964.\nCalendario e Discipline.\nDiscipline dimostrative.\n1 (stock sport)"}
{"id": "2376", "revid": "228587", "url": "https://it.wikipedia.org/wiki?curid=2376", "title": "Indicatore statistico", "text": "Un indicatore statistico (o indice statistico) \u00e8 una funzione di un insieme finito o infinito di valori.\nIn statistica si costruiscono per effettuare una sintesi dei dati.\nDescrizione.\nNella ricerca sociale, si usano concetti generali, troppo astratti per poter essere utilizzati nella ricerca empirica; \u00e8 necessario dunque operativizzare i concetti: da un concetto generale (per es. \"benessere\") bisogna scendere nella scala di astrazione, semplificandolo (per es.\"benessere nella condizione economica\" o \" benessere ambientale\"etc.), cos\u00ec facendo se ne riduce la complessit\u00e0, selezionandone alcuni aspetti pi\u00f9 significativi, che sono legati al concetto di partenza da un rapporto di indicazione, in quanto ne sono indicatori.\n\u00c8 quindi necessario individuare, nell'ambito di ciascuno di essi, altri indicatori pi\u00f9 concreti e pi\u00f9 vicini alla realt\u00e0, scomponendoli in sotto-dimensioni (per es. \"reddito\"). In tal modo si ottengono le variabili, ultimo gradino della scala di astrazione, anch'esse indicatori del concetto generale. La modalit\u00e0 con cui si costruiscono le variabili \u00e8 detta \"definizione operativa\".\nMolto spesso le variabili che si usano a livello empirico derivano da un calcolo. Per es. per ottenere il reddito procapite \u00e8 necessario dividere l'ammontare complessivo dei redditi di un comune per la popolazione stessa di quel comune. La scelta del reddito procapite piuttosto che ad esempio del reddito complessivo ci evidenzia la relativit\u00e0 della definizione operativa.\nIl passaggio dal concetto generale all'indicatore specifico \u00e8 sempre incompleto e parziale, perch\u00e9 un processo di semplificazione comporta la perdita di una parte di informazione; ci\u00f2 \u00e8 ancora pi\u00f9 evidente con concetti molto complessi per i quali bisogna ricorrere a pi\u00f9 indicatori. Uno stesso concetto pu\u00f2 essere ridotto ad indicatori diversi nell'ambito di indagini diverse e di contesti socio-culturali differenti. I diversi significati attribuibili a un indicatore inducono a considerare elastici i rapporti semantici tra concetti e livelli di generalit\u00e0 diversi.\nIndividuando uno o pi\u00f9 indicatori, attraverso il rapporto di indicazione, che esprime, anche se parzialmente, il significato del concetto generale, si pu\u00f2 commettere un errore: l'errore di indicazione \u00e8 la non validit\u00e0 che pu\u00f2 verificarsi proprio nel momento in cui si scelgono gli indicatori che esprimono in modo troppo parziale il concetto a cui si riferiscono, non coprendo cos\u00ec in maniera adeguata l'area semantica del concetto.\nLa validit\u00e0 si riferisce perci\u00f2 alla correttezza della concettualizzazione. Il ricercatore pu\u00f2 valutare la validit\u00e0 ripercorrendo il processo di scomposizione del concetto (convalida a vista o per contenuto), oppure convalidando per criterio, cio\u00e8 individuando un altro indicatore dello stesso concetto e controllando se \u00e8 congruente con quello oggetto di verifica. Questa \u00e8 una convalida empirica mentre quella per contenuto e teorica; entrambe non consentono di misurare \"quanto\" un indicatore sia valido.\nGli errori che si possono compiere nella fase di definizione operativa riguardano l'attendibilit\u00e0, ovvero sono errori che possono pregiudicare la capacit\u00e0 dei dati di riprodurre fedelmente le unit\u00e0 di analisi. Questo pu\u00f2 avvenire: \nDato che gli indicatori riguardano solo alcuni aspetti del concetto, attraverso un approccio sintetico finale, \u00e8 possibile ricombinare le varie variabili per ricostruire cos\u00ec il concetto originario, ottenendo l'indice sintetico.\nNell'analisi secondaria, invece, l'operativizzazione del concetto \u00e8 gi\u00e0 stata effettuata ed \u00e8 a partire dalle variabili che si risale la scala di astrazione. A volte le variabili vanno modificate per essere pi\u00f9 adatte all'indagine.\n[un indice non pu\u00f2 essere definito indicatore fino a che non gli si attribuisce un referente concettuale nell'ambito della ricerca]\nAnche le rappresentazioni grafiche in statistica sono metodi (grafici) di sintesi dei dati.\nIndicatori nella teoria statistica.\nSi distinguono in :\nIndicatori nella statistica ufficiale.\nNella varie branche della statistica si calcolano appositi indicatori, spesso definiti a livello internazionale.\nIn generale, ogni volta che un dato aggregato non rappresenta fedelmente il fenomeno osservato (perch\u00e9 limitato nel tempo, nello spazio o nella definizione dell'universo statistico) tale dato aggregato pu\u00f2 essere considerato un indicatore del fenomeno che si desidera osservare.\nEsempio: il dato \"Popolazione residente al 31 dicembre 2004\" \u00e8 un indicatore del numero di persone abitanti stabilmente nel territorio, ma non rappresenta fedelmente il fenomeno in quanto ci sono ritardi nelle registrazioni, esclude le persone che non si fanno registrare dalle anagrafi, perch\u00e9 cambia ogni giorno, perch\u00e9 \"stabilmente\" \u00e8 un concetto vago ovvero arbitrario, ecc."}
{"id": "2377", "revid": "919135", "url": "https://it.wikipedia.org/wiki?curid=2377", "title": "Indice di dispersione", "text": "In statistica, un indice di dispersione (o indicatore di dispersione o indice di variabilit\u00e0 o indice di variazione)\n\u00e8 un indice che descrive sinteticamente la variabilit\u00e0 di una distribuzione statistica quantitativa. In modo particolare misura quanto i valori presenti nella distribuzione distano da un valore centrale scelto come riferimento. Il valore centrale \u00e8 solitamente un indice di posizione. I valori centrali pi\u00f9 usati nelle applicazioni sono media e mediana.\nPer variabili nominali si usano indici di diversit\u00e0.\nEsempi.\nSono indicatori di dispersione:"}
{"id": "2380", "revid": "287204", "url": "https://it.wikipedia.org/wiki?curid=2380", "title": "Indice di posizione", "text": "In statistica, gli indici di posizione (anche detti indicatori di posizione, o indici di tendenza centrale o misure di tendenza centrale, in quanto in generale tendono a essere posizionati centralmente rispetto agli altri dati della distribuzione) sono indici che danno un'idea approssimata dell'ordine di grandezza (la posizione sulla scala dei numeri, appunto) dei valori esistenti.\nEsempi.\nSono indici di posizione:\nRappresentazione.\nUn modo per rappresentare graficamente \nalcuni indici di posizione \u00e8 il box-plot."}
{"id": "2382", "revid": "292162", "url": "https://it.wikipedia.org/wiki?curid=2382", "title": "Isola di Ponza", "text": "Ponza \u00e8 situata nel mar Mar Tirreno centrale, davanti al Golfo di Gaeta a 21 miglia nautiche a sud di San Felice Circeo. \u00c8 la maggiore isola per estensione dell'arcipelago delle Isole Ponziane, di cui fanno parte anche Gavi, Zannone, Palmarola, Ventotene e Santo Stefano. Di esse soltanto Ponza e Ventotene sono abitate permanentemente.\nAppartenente alla provincia di Latina, nel Lazio, in passato ha fatto parte della provincia di Terra di Lavoro.\nSi estende dal Faraglione La Guardia, a sud, alla Punta dell'Incenso, a nord-est e presenta una forma stretta e allungata che ricorda la lettera \"i\" dell'alfabeto, il cui puntino \u00e8 rappresentato dall'isola di Gavi. Quest'ultima \u00e8 separata da Ponza da un braccio di mare di appena 120 metri.\nGeografia.\nPonza ha una superficie di 7,5\u00a0km\u00b2 ed \u00e8 prevalentemente collinare. \u00c8 sovrastata a nord dal monte Schiavone (157m), al centro dai monti Core (201\u00a0m), Tre Venti (177\u00a0m) e Pagliaro (177\u00a0m) e raggiunge la massima altitudine con i 280\u00a0m del monte Guardia, posto esattamente all'estremit\u00e0 meridionale dell'isola.\nPer una lunghezza di 25 Km si estendono le sue coste frastagliate e per lo pi\u00f9 rocciose, composte da caolino e tufi, a dimostrazione, (insieme ai numerosi crateri vulcanici spenti ma tutt'oggi riconoscibili) dell'origine vulcanica dell'isola. L'unica costa ad essere bassa \u00e8 quella dell'insenatura in cui sorgono il porto di Sant'Antonio, Giancos e Santa Maria, poich\u00e9 derivata da un lungo processo di accumulo di detriti di natura torrentizia, che hanno dato origine all'attuale valle fertile.\nTutte le spiagge sono caratterizzate da ghiaia e sassi, dovuti all'erosione da parte del vento e del mare delle pareti rocciose in cui si sviluppano. L'unica a presentare anche un misto di sabbia fina \u00e8 la celebre spiaggia di Chiaia di Luna (sud-ovest), circondata da un'ampia scogliera a picco sul mare. Essa viene prediletta ogni anno da migliaia di turisti e appassionati subacquei per la numerosa presenza di grotte sottomarine e di scogliere, collocate anche nel resto dell'isola.\nFamosi sono anche la Scogliera e i Faraglioni di Lucia Rosa, che prendono il nome dalla protagonista di una tragedia realmente accaduta nel XIX secolo. Lucia Rosa era una giovane donna di diciannove anni, innamorata di un misero contadino ma impedita a sposarlo per l'opposizione della famiglia: la ragazza, in preda alla disperazione, si suicid\u00f2 gettandosi dall'alta scogliera, che venne ribattezzata in suo nome dagli abitanti del posto.\nLa vegetazione \u00e8 tipicamente mediterranea, con prevalenza di agavi, fichi d'India, ginestre, fillirea, mirto, palma nana, leccio, ginepro, lentisco e oleastro.\nLa fauna terrestre non \u00e8 molto ricca, a differenza di quella marina che vede una molteplicit\u00e0 di specie come la verdasca, tracina drago, totano, tonno, tombarello, sugarello, squalo volpe, spigola ecc...\nIl clima ha caratteristiche subtropicali mediterranee con moderata escursione, determinata dalla presenza di alta pressione.\nStoria.\nL'isola di Ponza \u00e8 popolata fin dal Neolitico, ma i suoi principali centri nacquero sotto la dominazione dei Volsci. Occupata in un primo tempo dai Fenici, che l'adibirono a scalo commerciale, nell'VIII secolo a.C. fu colonizzata dai Greci, cui \u00e8 attribuibile un ipogeo funerario e, secondo numerosi storici, l'acquedotto di Le Forna. Anche il nome deriverebbe dal greco antico P\u00f2ntos, \"\u03a0\u03cc\u03bd\u03c4\u03bf\u03c2\" o Pontia, \"\u03a0\u03cc\u03bd\u03c4\u03b9\u03b1\", ossia \u00abmare\u00bb.\nPonza e l'arcipelago passarono colonia romana nel 312 a.C. quando la ormai fiorente e potente repubblica romana si accord\u00f2 con i Volsci creando una colonia alleata. I romani avevano intuito non solo l'importanza strategica ma anche quella economica dell'arcipelago. L'isola infatti nel 209 a. C. durante la seconda guerra punica fu una delle 18 colonie su 30 che forn\u00ec navi, uomini e ricchezze per sostenere Roma nel conflitto. Questo non vuol dire che Ponza godesse allora della \"civitas optimo iure\" (piena cittadinanza romana), ma il suo atteggiamento le fece ottenere da Roma degli sgravi fiscali fino all'89 a.C. quando a seguito della guerra interna scatenata dai popoli italici contro Roma, divenuti oramai schiavi e non pi\u00f9 alleati, anche Ponza acquisiva la piena cittadinanza romana, che la rendeva un punto strategico fondamentale per il controllo del mar Tirreno centrale.\nUna volta acquisita la cittadinanza romana, Ponza si sviluppo enormemente diventando una fiorente e popolata cittadina che ospitava numerose e sfarzose ville patrizie. Nonostante la trasformazione in luogo di esilio per illustri personaggi politici, da parte dell'imperatore Augusto, l'isola divent\u00f2 meta turistica anche per i patrizi romani, che costruirono un'enorme villa con annesso teatro (ancora intuibile seppur sommerso dalle viti) nella zona di punta Madonna, dove sotto sono ancora visibili le grotte di Pilato (che non c'entravano niente con Ponzio Pilato in quanto utilizzate per la pesca).\nVennero costruiti diversi acquedotti (il pi\u00f9 grande arriva dalle Forna fino a S. Maria), dighe e numerosi serbatoi idrici (\"Piscinae Limariae\"). Questi ultimi di notevoli dimensione assieme ad alcune piccole fonti di acqua sorgiva, servivano al fabbisogno degli abitanti dell'isola, al rifornimento di navi mercantili e al rifornimento dell'intera flotta romana. Il fabbisogno di acqua fece appunto nascere la necessit\u00e0 di costruire dei serbatoi e alcuni di essi erano di dimensioni notevoli. Ci fu un grande lavoro di ricerca e studio per scegliere la posizione dove costruire questi serbatoi. Molti di questi si trovano nella zona meridionale dell'isola soprattutto per la presenza del porto allora ubicato a S. Maria, ma probabilmente anche perch\u00e9 la conformazione geomorfologica particolarmente ricca di gole con canali pi\u00f9 o meno naturali, adatti per la raccolta dell'acqua, avrebbe reso pi\u00f9 facile l'insediamento urbano.\nImportante fu anche l'opera portuale che venne creata nella zona di S. Maria, l'imboccatura del porto era posizionata dove attualmente vi \u00e8 la spiaggia, e raggiungeva l'interno fino alla depressione che \u00e8 racchiusa tra le attuali via Pezza e via Staglio. Oggi l'aspetto della zona \u00e8 completamente cambiato, infatti i primi monaci presenti sull'isola trovarono in quella zona un enorme bacino idrico chiuso verso il mare da una enorme battigia che probabilmente negli anni \u00e8 avanzata fino a chiudere la baia. Oggi vi sono invece case, strade, canneti, terreni coltivati e, inseriti nel paesaggio urbano, reperti archeologici. Furono creati due lunghi tunnel (ancora utilizzati dalle macchine) che univano il porto di Santa Maria alle ville, appoggiate alle colline dove adesso \u00e8 sito il porto nuovo. Quasi tutte queste ville sono state distrutte o usate come materiale edilizio per costruirvi sopra le nuove costruzioni. Fino a qualche anno fa erano ancora visibili, in un negozio di souvenir, il resti di un tempio dedicato al dio Mitra. Nell'Isola non \u00e8 mai stata fatta alcuna protezione delle rovine romane neanche in tempi recenti.\nSull'isola si svilupp\u00f2 anche l'attivit\u00e0 cantieristica, che godeva della facilit\u00e0 di reperire legname dai rigogliosi boschi di pino e querce presenti nell'arcipelago, purtroppo questo port\u00f2 alla prima grande deforestazione. Si svilupp\u00f2 anche un vero e proprio traffico marittimo: infatti sull'isola venivano comprate e vendute ogni genere di mercanzie, e inoltre la popolazione crebbe incredibilmente fino ad arrivare a quasi 20.000 abitanti.\nCon il declino dell'impero romano, anche l'interesse verso le isole incominci\u00f2 ad affievolirsi e l'arcipelago cominci\u00f2 a vivere di vita propria. Gli ultimi stralci di un'epoca oramai sorpassata, si manifestavano nel possesso di Ventotene, mantenuto per pochi anni ancora dall'imperatore di Oriente; come base logistica avanzata e porto verso l'occidente.\nNel Medioevo rimase un fiorente centro religioso (nel 537 mor\u00ec nella vicina Palmarola papa Silverio, che tutt'oggi \u00e8 patrono del Comune di Ponza, festeggiato il 20 giugno) e commerciale, grazie all'opera dei monaci benedettini, i quali eressero l'abbazia di Santa Maria. Ma l'opera dei frati fu pressoch\u00e9 vanificata quando, a partire dal IX secolo, Ponza fu oggetto di feroci razzie da parte dei pirati saraceni.\nSolo nel 1202 l'isola torn\u00f2 all'antica importanza, grazie alla Bolla con cui papa Innocenzo III riaffid\u00f2 ai frati cistercensi l'abbazia di Santa Maria, la quale nel 1233 venne \u00abincorporata\u00bb nella Basilica di Sant'Anastasia al Palatino fuori le mura di Roma.\nNel 1300 le acque di Ponza furono teatro della battaglia navale con cui Ruggero di Lauria, duca di Calabria, sconfisse l'ammiraglio Corrado Doria, al soldo del re di Sicilia Federico III di Aragona. Nel 1322 l'isola pass\u00f2 alle dipendenze dell'abbazia di Fossanova (con la bolla di papa Onorio III). Una nuova battaglia ebbe luogo nel 1435, al momento dell'assedio di Gaeta di quell'anno, quando l'ammiraglio genovese Biagio Assereto, per la casata degli Angioini, sconfisse la flotta di Alfonso I re d'Aragona, che incominciava a nutrire mire di conquista dell'isola. Ma nel 1454 Ponza fu occupata dagli Aragonesi, che scacciarono i monaci cistercensi dall'isola: questi, rifugiatisi a Formia, fondarono la chiesa di Santa Maria di Ponza.\nNel 1542 Carlo V, re di Spagna e imperatore, concesse in feudo l'isola a Pier Luigi Farnese (parente dei Duchi di Parma, che ne erediteranno il titolo su Ponza), con l'obbligo di difenderla dagli attacchi pirateschi, che mai del tutto erano cessati. Dopo che nel 1534 il saraceno Khair-ad-Din (conosciuto come il \"Pirata Barbarossa\") aveva messo a ferro e fuoco l'isola, nel 1552 una nuova incursione, compiuta dal corsaro Dragut, port\u00f2 morte e distruzione a Ponza. Nel 1655 si verific\u00f2 un'ulteriore feroce razzia compiuta dai turchi, i quali fecero pure saltare la torre del porto.\nDopo un breve periodo di presidio austriaco, nel 1734 Elisabetta Farnese, madre di Carlo III di Spagna re di Napoli, cedette l'intero arcipelago delle Ponziane al figlio, il quale rese le isole beni privati della corona e ne avvi\u00f2 un'intensa colonizzazione, facendovi pervenire coloni soprattutto da Ischia. Tra i principali obiettivi borbonici vi fu anche la difesa dagli attacchi corsari: nel 1757 una flotta di navi napoletane, cui si erano unite anche galee da guerra maltesi e pontificie, sconfissero presso l'isola di Palmarola un manipolo di navi turche, e da allora l'arcipelago divenne sicuro.\nNel 1768 re Ferdinando IV avvi\u00f2 una fase di miglioramento delle condizioni economiche degli isolani. Inviati tecnici per dirigere i lavori, questi durarono fino al 1793, svolti da alcune centinaia di forzati ergastolani, che poi nel 1795 furono rinchiusi nel nuovo carcere di Ponza. In particolare Ponza fu colonizzata da 52 famiglie ischitane per complessive 130 persone nel XVII secolo dopo esser stata praticamente disabitata per circa 2 secoli per le incursioni saracene. Gli attuali abitanti di Ponza discendono proprio da quelle famiglie ischitane.\nIn questa seconda fase furono avviate e portate a compimento le opere pubbliche che ancor oggi caratterizzano l'arcipelago: sotto la guida di Antonio Winspeare, Ufficiale del Genio, e dell'ingegnere Francesco Carpi furono realizzati il Porto di Ponza con la caratteristica quinta curvilinea di abitazioni su due livelli stradali, il cimitero, la fortezza, il palazzo degli Uffici (oggi sede del Comune) la chiesa, il Forte Papa alle Forna, l'abitato di Ventotene e il suo piccolo porto, detto Pozzillo dato che le ripide quinte semicircolari (simili a quelle del porto di Ponza) innestate sull'antico Porto romano ben salvaguardato, richiamano le pareti di un pozzo.\nA prescindere dalle sensazioni indotte dall'uso, anche l'Ergastolo di Santo Stefano, dovuto agli stessi Carpi e Winspeare \u00e8 opera di notevole rilievo: pianta a ferro di cavallo e Cappella/punto di osservazione centrale, ispirati ai principi del Panopticon del britannico Jeremy Bentham.\nNel 1808 le Isole Ponziane furono occupate dalle truppe napoleoniche di Gioacchino Murat, sottraendole al dominio borbonico.\nNel 1813 Ponza fu occupata dagli inglesi guidati dall'ammiraglio Carlo Napier, che venne nominato conte dell'isola. Ma due anni dopo il Trattato di Vienna restitu\u00ec l'isola ai Borboni.\nNel 1857 Ponza fu raggiunta dalla spedizione del patriota Carlo Pisacane, che si era impadronito del \"Cagliari\", un piroscafo che faceva la spola tra il capoluogo sardo e Genova. Giunto nel pomeriggio del 27 giugno a Ponza, Pisacane liber\u00f2 i detenuti del carcere, con essi si rec\u00f2 a Palazzo Tagliamonte ove distrussero l'archivio dell'isola, e quindi ricostitu\u00ec la sua spedizione contro il Regno delle Due Sicilie. L'impresa fin\u00ec poi tragicamente, dopo lo sbarco di Sapri del 28 giugno.\nNel 1860, in vista della Battaglia del Volturno, la guarnigione borbonica veniva richiamata sulla terraferma. L'isola\nrimase sotto controllo borbonico finch\u00e9 venne occupata dai garibaldini il 7 novembre 1860 e nel 1861 Ponza fu annessa al Regno d'Italia.\nNei primi anni del XX secolo i nobili Colonna si trasferirono a Terranova Pausania, l'attuale Olbia, attivando in Sardegna un'importante industria casearia. Li seguirono alcuni nuclei di ponzesi che resero operanti diversi esercizi commerciali, dedicandosi anche alla pesca, soprattutto nell'isola Tavolara.\nNel 1928 il regime fascista destin\u00f2 Ponza a luogo di confino degli oppositori politici. Vi furono inviati, dai Tribunali Speciali, Giorgio Amendola, Lelio Basso, Pietro Nenni, Mauro Scoccimarro, Giuseppe Romita, Pietro Secchia e Umberto Terracini. Lo stesso Mussolini fu poi prigioniero nell'isola dal 27 luglio al 7 agosto 1943.\nNel 1935 venne avviato lo sfruttamento del giacimento di bentonite a Le Forna (miniera \"Samip\" - Societ\u00e0 Azionaria Miniere Isole Pontine-), che rimase attivo fino al 1975. La realizzazione della miniera di Ponza cost\u00f2 l'esproprio di qualche terreno, ma diede lavoro a circa 150 uomini, oltre al traffico marittimo per il trasporto del minerale in continente. Tuttavia l'isola dovette pagare la devastazione di una delle sue cale pi\u00f9 belle e non pochi casi di silicosi tra gli operai addetti.\nNelle localit\u00e0 di Frontone e di Capobianco vi furono anche delle miniere di perlite (una matrice grigiastra di ceneri e lapilli debolmente cementata e inglobante dei proietti vulcanici nerastri e vetrosi), attualmente dismesse.\nAmministrazione e centri abitati.\nL'isola di Ponza forma con Zannone (disabitata), Palmarola (abitata solo nel periodo estivo) e Gavi (abitata da poche persone nei periodi estivi) il Comune di Ponza (9,87\u00a0km\u00b2 con 3107 abitanti).\nPrincipale luogo e sede comunale \u00e8 la cittadina di Ponza, posta nella parte centro-meridionale, sulla costa orientale. Vicine al centro di Ponza sorgono Guarini, Giancos, I Conti e Santa Maria, mentre a nord si trovano le localit\u00e0 di Campo Inglese e di Le Forna.\nEconomia e collegamenti.\nIl settore trainante dell'economia locale \u00e8 il turismo balneare. Ogni anno, specialmente d'estate, giungono sull'isola migliaia di bagnanti e appassionati di immersioni subacquee. Anche per questo i centri abitati sono disseminati di stabilimenti balneari, hotel, ristoranti e locali notturni, oltre che di diving center.\nParte degli abitanti si dedica inoltre alla pesca e, in misura minore, alla coltivazione della vite, anche se le attivit\u00e0 agricole si sono molto ridotte dopo lo sviluppo del turismo.\nDotata di un sistema viario interno, l'isola \u00e8 raggiungibile dalla terraferma grazie ai traghetti che collegano il porto di Ponza con Anzio, San Felice Circeo, Formia, Terracina e Napoli.\nSubacquea.\nPer via delle coste frastagliate, di origine vulcanica, che offrono un ambiente subacqueo estremamente vario, Ponza \u00e8 visitata ogni anno da un gran numero di sub.\nVari i punti di interesse conosciuti:"}
{"id": "2385", "revid": "767487", "url": "https://it.wikipedia.org/wiki?curid=2385", "title": "Ir\u00e9n\u00e9e-Jules Bienaym\u00e9", "text": "Contribu\u00ec notevolmente alla teoria della probabilit\u00e0, statistica matematica, demografia e statistica sociale.\nCominci\u00f2 a studiare nel 1815 presso l'\u00c9cole Polytechnique, la quale venne chiusa nel 1816 per le simpatie pronapoleoniche degli studenti. Lavor\u00f2 in seguito come traduttore di giornali. Nel 1818 divenne lettore di matematica all'accademia militare di St. Cry che lasci\u00f2 nel 1820 per entrare nel Ministero delle Finanze diventando prima ispettore e nel 1834 ispettore generale. Durante la rivoluzione del 1848 si ritira per dedicarsi alla ricerca scientifica.\nTenne una corrispondenza con Qu\u00e9telet ed era amico di A.A. Cournot e Cebicev.\nDotato di una forte predisposizione alle controversie, critic\u00f2 la legge dei grandi numeri di Poisson ed ebbe una controversia con Cauchy.\nFormul\u00f2 per primo la diseguaglianza di Bienaym\u00e9-Cebicev."}
{"id": "2386", "revid": "919135", "url": "https://it.wikipedia.org/wiki?curid=2386", "title": "Indice di dispersione di Poisson", "text": "L'indice di dispersione di Poisson \u00e8 definito come\ndove formula_2 \u00e8 la media aritmetica formula_3 e formula_4 \u00e8 la varianza.\nSe la popolazione \u00e8 distribuita come una variabile casuale poissoniana, allora formula_5 \u00e8 distribuito approssimativamente come una variabile aleatoria formula_6 con formula_7 gradi di libert\u00e0.\nSi rifiuta l'ipotesi che la popolazione sia distribuita come una poissoniana se formula_8 o formula_9, dove formula_10 \u00e8 il livello di significativit\u00e0 del test."}
{"id": "2392", "revid": "729019", "url": "https://it.wikipedia.org/wiki?curid=2392", "title": "Isole Egadi", "text": "Le isole Egadi (\"\u00ccsuli \u00c8gadi\" in siciliano) sono un arcipelago italiano, in Sicilia, a cavallo tra basso Tirreno e canale di Sicilia. Posto a circa 7\u00a0km dalla costa occidentale della Sicilia, fra Marsala e Trapani, nel libero consorzio comunale di Trapani, l'arcipelago consta di tre isole e due isolotti, pi\u00f9 una serie di scogli e faraglioni. Note gi\u00e0 in antichit\u00e0 col nome latino \"Aegates\" che proviene dal greco \"Aigatai\", ossia \u00ab\"isole delle capre\"\u00bb, sull'arcipelago \u00e8 sita la Riserva naturale marina Isole Egadi.\nGeografia.\nDal punto di vista geologico le isole Egadi sono strettamente collegate con la Sicilia; l'arcipelago, di 37,45\u00a0km\u00b2, \u00e8 formato dalle isole Favignana, Marettimo, Levanzo e diverse altre minori, alcune poco pi\u00f9 che scogli.\nIl clima \u00e8 estremamente mite nei mesi invernali e vi sono lunghe estati calde e soleggiate. La minima temperatura invernale media, nei mesi di gennaio e febbraio, \u00e8 di 5 gradi, mentre la massima di luglio-agosto di 45 gradi. Poche le precipitazioni.\nFanno parte dell'arcipelago:\nDa Punta Marsala \u00e8 possibile scorgere in lontananza l'omonima citt\u00e0.\nStoria.\nTracce di antichissimi insediamenti umani si hanno principalmente a Levanzo e in misura minore a Favignana. Si suppone che ci\u00f2 avvenne a causa dell'ultima glaciazione, che cre\u00f2 un passaggio naturale tra Africa e Sicilia.\nNel 241 a.C. i Romani conquistarono le isole dopo la battaglia navale finale della Prima Guerra Punica, nella quale Gaio Lutazio Catulo sbaragli\u00f2 la flotta cartaginese. Dopo il crollo dell'impero romano le isole caddero in mano dei Vandali e dei Goti ed in seguito dei Saraceni.\nNel 1081 vennero occupate e fortificate dai Normanni. Seguirono poi il destino della Sicilia fino al XVI secolo, quando divennero propriet\u00e0 dei Pallavicini-Rusconi di Genova e poi, nel 1874, dei Florio che potenziarono le tonnare di Favignana.\nFanno parte amministrativamente del comune di Favignana, ad eccezione dell\u2019Isola di Mozia/San Pantaleo e dell'Isola Grande, che fanno parte del comune di Marsala.\nAvifauna.\nL'avifauna delle Egadi comprende il biancone, il falco pellegrino, il grifone, l'aquila del Bonelli (isola di Marettimo), il gheppio, il grillaio, il capovaccaio, il pellicano, il fenicottero rosa, l'uccello delle tempeste, la sula bassana, la berta maggiore, la berta minore, il gabbiano reale, il marangone dal ciuffo, il rondone maggiore, il barbagianni, il passero solitario, la cappellaccia, il corvo imperiale e la monachella nera (isola di Marettimo).\nCucina.\nLe pietanze caratteristiche delle Egadi comprendono piatti a base di cuscus, e specialit\u00e0 connesse alla pesca, come il tonno marinato, il pesce spada arrostito e il lattume di tonno fritto. Conservati sono il tonno all'olio d'oliva, la bottarga e il tonno salato."}
{"id": "2394", "revid": "919135", "url": "https://it.wikipedia.org/wiki?curid=2394", "title": "Indipendenza stocastica", "text": "Nell'ambito del calcolo delle probabilit\u00e0, l'indipendenza stocastica di due eventi formula_1 e formula_2 si ha quando il verificarsi di uno non modifica la probabilit\u00e0 di verificarsi dell'altro, ovvero quando la probabilit\u00e0 condizionata formula_3 oppure formula_4 \u00e8 pari rispettivamente a formula_5 e formula_6\nqueste due condizioni si possono sintetizzare con la formula\nDescrizione.\nIn altre parole, dire che due eventi sono indipendenti tra loro significa dire che il fatto di sapere che uno di essi si \u00e8 verificato non modifica la valutazione di probabilit\u00e0 sul secondo. Per esempio, il fatto di ottenere \"1\" quando viene lanciato un dado ed il fatto di ottenere ancora un \"1\" la seconda volta che il dado viene lanciato, sono indipendenti.\nAnalogamente, quando si afferma che due variabili casuali formula_10 e formula_11 definite sullo stesso spazio campionario formula_12 sono indipendenti si afferma che conoscere qualcosa riguardo al valore di una di esse non apporta alcuna informazione circa il valore dell'altra. Per esempio, il numero che appare sulla faccia superiore di un dado la prima volta che viene lanciato e il numero che appare la seconda volta sono indipendenti. Formalmente, questo si verifica quando per ogni coppia di eventi formula_1 e formula_2 risulta\nEquivalentemente ci\u00f2 si verifica se, detta formula_16 la funzione di ripartizione della variabile congiunta formula_17 e formula_18, formula_19 le due funzioni di ripartizione marginali, allora per ogni formula_20, formula_21 vale che\nCondizioni analoghe si trovano per la funzione di densit\u00e0 di probabilit\u00e0 e la funzione di probabilit\u00e0, se formula_10 \u00e8 rispettivamente una variabile casuale continua o una variabile casuale discreta:\ne\nGeneralizzazioni.\nNell'ambito della teoria della probabilit\u00e0, la nozione di indipendenza stocastica pu\u00f2 essere generalizzata ampiamente. Sia formula_26 uno spazio di probabilit\u00e0, e sia formula_27 una famiglia arbitraria (finita o non finita) di \u03c3-algebre contenute in formula_28: formula_29. Esse si dicono indipendenti rispetto a formula_30 se, per ogni sottoinsieme \"finito\" formula_31 di formula_32, e per ogni sottoinsieme formula_33, accade:\nQuesta nozione si riduce alla precedente nel caso in cui la famiglia di \u03c3-algebre sia formata da due soli elementi formula_35 e formula_36, dove, dato un insieme misurabile formula_37, formula_38 \u00e8 la \u03c3-algebra da esso generata: formula_39.\nQuesta estensione, ampiamente usata nella teoria dei processi stocastici, trova la sua motivazione nel fatto che l'indipendenza stocastica di una famiglia di \u03c3-algebre, non \u00e8 in generale equivalente all'indipendenza dei suoi elementi \"a due a due\". Ad esempio, dati tre insiemi formula_40, sapendo che formula_1 e formula_2, formula_1 e formula_44, formula_2 e formula_44 sono indipendenti, \"non\" se ne pu\u00f2 dedurre che:"}
{"id": "2395", "revid": "122831519", "url": "https://it.wikipedia.org/wiki?curid=2395", "title": "Indice di concentrazione", "text": "In statistica economica, un indice di concentrazione (o indice di omogeneit\u00e0) \u00e8 un indice statistico che serve per misurare in che modo un bene trasferibile \u00e8 diviso tra la popolazione. Si dice che una determinata variabile formula_1 \u00e8 equidistribuita tra formula_2 individui, se ciascun individuo ha la stessa quantit\u00e0 della media (concentrazione minima). Si dice invece che la concentrazione \u00e8 massima se un solo individuo ha tutta la quantit\u00e0 e gli altri nulla. Il concetto opposto all\"omogeneit\u00e0\" \u00e8 l\"eterogenit\u00e0\".\nIn economia si usa per misurare la presenza di beni o imprese in un mercato o in un territorio. Nell'ambito della statistica economica o sociale si possono portare come esempio di beni condivisibili la ricchezza e il patrimonio, cio\u00e8 ci si chiede come la ricchezza \u00e8 distribuita tra le persone.\nL'indice di concentrazione scelto pu\u00f2 essere confrontato a consuntivo con l'ottimo paretiano calcolabile a priori se sono note le risorse iniziali e il tipo di regime economico (concorrenza perfetta, oligopolio, ecc.) relativo al perimetro del sistema preso in esame. \nIl principio di Pareto, e dagli anni '80 in particolare la matematica frattale, trovano un vasto campo di applicazione per i sistemi complessi: pur senza una dimostrazione teorica, questa legge empirica evidenzia la scarsit\u00e0 dei fattori, vale a dire il fatto che, in misura diversa prossima all'ottimo, ma comunque in tutti i tipi di regimi economici esistenti e nelle diverse fasi del ciclo macroeconomico, la redistribuzione della ricchezza possiede una dinamica o trend proprio, che tende a concentrarsi spontaneamente in un numero limitato di operatori.\nMetodo.\nOrdiniamo gli \"n\" individui per ordine crescente di \"xi\" (per esempio la \"ricchezza\") essendo \"i\" (da 1 a \"n\") l'indice progressivo di ogni individuo. Indichiamo con \"Qi\" la frazione di \"ricchezza\" posseduta dagli \"i\" individui pi\u00f9 poveri:\nIndichiamo con \"Pi\" la frazione degli individui con un reddito inferiore o uguale a \"xi\", cosicch\u00e9 i valori \"Qi\"=35% e \"Pi\"=80% vengono letti come: \"l'80% degli individui pi\u00f9 poveri possiede tutti insieme solo il 35% della ricchezza\".\nEsempio:\n i | \"xi\" | \u03a3\"xi\" | \"Qi\" | \"Pi\"\n 1 | 10 | 10 | 0,050 | 0,20\n 2 | 15 | 25 | 0,125 | 0,40\n 3 | 20 | 45 | 0,225 | 0,60\n 4 | 25 | 70 | 0,350 | 0,80\n 5 | 130 | 200 | 1,000 | 1,00\nCurva di Lorenz.\nTali valori vengono rappresentati con la cosiddetta curva di Lorenz, sviluppata da Max O. Lorenz nel 1905 come strumento grafico per l'analisi della distribuzione del reddito,\ndove sul piano cartesiano si rappresentano sull'ascissa (asse delle formula_4) i \"Pi\", e sull'ordinata (asse delle formula_5) i \"Qi\", cio\u00e8 le \"quantit\u00e0 cumulate relative\".\nL'area compresa tra la curva cos\u00ec definita e la \"retta di equidistribuzione\" (la bisettrice del primo quadrante) \u00e8 detta \"area di concentrazione\" e pu\u00f2 essere utilizzata come base per la definizione di appositi \"rapporti di concentrazione\", di cui l'indice di Gini costituisce un esempio. Infatti: maggiore \u00e8 la concentrazione osservata, maggiore sar\u00e0 tale area.\nLa curva di Lorenz \u00e8 invariante su una scala positiva di valori: in altre parole, se X \u00e8 una variabile aleatoria, per ogni costante \"c &gt; 0\", l'altra variabile aleatoria data da formula_6 possiede la stessa curva di Lorenz di X. Tuttavia, la curva di Lorenz non ha la propriet\u00e0 di linearit\u00e0, poich\u00e9 \u00e8 modificata da un traslazione, in modo tale che la variazione dell'uguaglianza \u00e8 direttamente proporzionale al rapporto \"F\"\u00a0\u2212\u00a0\"L\"(\"F\") (= formula_7) fra le media della variabile originale e la media della variabile traslata (alla prima potenza).\nQuindi, se X \u00e8 una variabile aleatoria con una curva di Lorenz (di una distribuzione di probabilit\u00e0 \"cumulata\": x_i--&gt;f(x)--&gt;F(x)--&gt;L(F(x)) ) nota \"L\" X (\"F\") avente media \"\u03bc\" X , allora per una costante numerica qualsiasi \"c\" \u2260 \u2212\"\u03bc\" X e positiva, la variabile aleatoria X + \"c\" avr\u00e0 una curva di Lorenz:\nSe la curva di Lorenz \"L\"(\"F\") \u00e8 uniformemente differenziabile, la retta tangente a \"L\"(\"F\") \u00e8 perfettamente parallela alla linea di perfetta uguaglianza, nel punto \"F\"(\"\u03bc\"), nel quale \u00e8 anche massima la differenza \"F\"\u00a0\u2212\u00a0\"L\"(\"F\"), la distanza verticale fra le quote della curva di Lorenz e la retta di perfetta uguaglianza. Questa differenza \u00e8 uguale alla met\u00e0 dello scarto medio assoluto:\nIndice di Gini.\nCorrado Gini propose una sua definizione di indice di concentrazione: il coefficiente di Gini:\nche assume il valore formula_11 in presenza di \"equidistribuzione\" e il valore massimo \nper cui si utilizza lindice relativo di concentrazione di Gini\noppure il rapporto di concentrazione di Gini\nIndice di concentrazione di Herfindahl-Hirschman.\nUn altro indicatore di concentrazione \u00e8 lindice di Herfindahl-Hirschman (formula_15), usato soprattutto per misurare il grado di concorrenza presente in un determinato mercato. L'indice \u00e8 dato dalla somma dei quadrati delle quote di mercato (espresse in percentuale) detenute da ciascun agente.\ndove formula_17 \u00e8 la quota di mercato dell'agente formula_18-esimo.\nIl valore di formula_15 \u00e8 sempre positivo e varia tra 0, nel caso di mercato atomico, e 10.000, nel caso vi sia un solo agente nel mercato.\nSecondo le \"US Merger Guidelines\", un valore di formula_15 compreso tra 1.000 e 1.800 indica un mercato moderatamente concentrato, mentre un valore superiore ne indica uno fortemente concentrato."}
{"id": "2398", "revid": "2", "url": "https://it.wikipedia.org/wiki?curid=2398", "title": "Infrarosso", "text": ""}
{"id": "2399", "revid": "958185", "url": "https://it.wikipedia.org/wiki?curid=2399", "title": "Irving Fisher", "text": "Contribu\u00ec in modo determinante alla teoria dei Numeri indici analizzandone le propriet\u00e0 teoriche e statistiche. Fu uno dei maggiori economisti monetaristi statunitensi dei primi del Novecento.\nDal 1923 al 1936 il suo \"Index Number Institute\" produsse e pubblic\u00f2 indici dei prezzi di diversi panieri raccolti in tutto il mondo.\nIn campo finanziario a lui si deve la formalizzazione della equazione per stimare la relazione tra tassi di interesse nominali e reali. L'equazione \u00e8 usata per calcolare lo \"Yield to Maturity\" ovvero il rendimento alla scadenza di un titolo, in presenza di inflazione. Tale equazione \u00e8 conosciuta universalmente come Equazione di Fisher.\nFu inoltre presidente dell'American Economic Association nel 1918 e dell'American Statistical Association nel 1932 nonch\u00e9 fondatore nel 1930 della International Econometric Society. Fisher fu anche un salutista attivo in campo sociale, sostenitore del vegetarianismo, del proibizionismo e dell'eugenetica.\nFisher mor\u00ec nella citt\u00e0 di New York nel 1947.\nEquazione di Fisher.\nL'equazione di Fisher stima la relazione tra tasso di inflazione atteso, tasso d'interesse nominale e tasso d'interesse reale. Indicando formula_1 come il tasso d'interesse reale, formula_2 come il tasso d'interesse nominale e formula_3 come il tasso di inflazione attesa, l'Equazione di Fisher risulta essere la seguente:\nL'equazione \u00e8 principalmente usata per calcolare lo \"Yield to Maturity\" ovvero il rendimento alla scadenza di un titolo, in presenza di inflazione positiva. In campo finanziario questa equazione \u00e8 usata principalmente per il calcolo dei rendimenti delle obbligazioni o il tasso di rendimento di investimenti. In campo economico questa equazione \u00e8 usata per predire il comportamenti dei tassi nominali e dei tassi reali.\nPosizione di Fisher sulla crisi del 1929.\nIl crollo delle quotazioni di borsa del 1929 e la successiva depressione fu un grave colpo per la credibilit\u00e0 di Fisher e per il suo patrimonio personale. Divenne famosa la sua dichiarazione, a solo nove giorni dal grande crack, che i prezzi delle azioni avevano ormai raggiunto \"quello che appare come un livello di alte quotazioni permanente\". Fisher dichiar\u00f2 il 21 ottobre del 1929 (8 giorni prima del crack) che il mercato \"si stava solo scuotendo un po'\" che i prezzi non avevano ancora toccato il loro reale valore e sarebbero saliti ancora pi\u00f9 in alto. Il 23 ottobre annunci\u00f2 in una riunione di banchieri che \"i valori azionari nella maggior parte dei casi non sono eccessivamente alti\". Successivamente, dopo il crack del 29 ottobre, continu\u00f2 per mesi ad assicurare agli investitori che la ripresa era dietro l'angolo.\nDopo questo primo periodo cominci\u00f2 a lanciare segnali d'allarme sui pericoli della deflazione, che secondo lui era la vera causa dei fallimenti a catena che sconvolsero l'economia americana. Infatti la deflazione aumentava il valore dei debiti e innescava una spirale di insolvenze. Ma le sue previsioni fallaci sulla crisi di borsa lo avevano screditato come economista ed ebbe pi\u00f9 successo la spiegazione keynesiana. L'ipotesi di Fisher della deflazione come causa di una spirale di fallimenti ebbe poi un certo revival tra gli economisti degli anni ottanta del Novecento.\nIl Piano di Chicago.\nNel 1933, un gruppo di economisti guidati da Irving Fisher inizi\u00f2 a scrivere una relazione che \u00e8 stata poi conosciuta come il \"Piano di Chicago\". La versione finale del rapporto \u00e8 apparsa nel 1936 e suggeriva di abolire il sistema della riserva frazionaria bancaria obbligando le banche a detenere una \"riserva totale\" pari al 100% di moneta a coperture dei depositi. Il sistema delle banche private, a riserva frazionaria, aveva inondato l'economia con un enorme quantit\u00e0 di denaro, in contrasto con le regole per l'emissione di banconote legali da parte delle banche centrali. Prima dell'inizio della crisi, alcuni paesi europei (in particolare Gran Bretagna e Francia) avevano ripristinato il Gold Standard (Sistema aureo) pre-guerra, che negli Stati Uniti non era stata abolita neanche durante la prima guerra mondiale.\nOpere.\nIrving Fisher \u00e8 stato un autore prolifico (suo figlio catalog\u00f2 circa 2000 titoli suoi), tra le principali opere si possono elencare:"}
{"id": "2400", "revid": "1534511", "url": "https://it.wikipedia.org/wiki?curid=2400", "title": "Intersezione (insiemistica)", "text": "In matematica, e in particolare in teoria degli insiemi, l'intersezione (simbolo formula_1) di due insiemi \u00e8 l'insieme degli elementi che appartengono a entrambi gli insiemi contemporaneamente.\nL'intersezione \u00e8 un'operazione binaria. Nell'algebra booleana corrisponde all'operatore AND e, in logica, alla congiunzione.\nDefinizione.\nL'intersezione di due insiemi formula_2 e formula_3 si denota comunemente con formula_4. Quindi formula_5 \u00e8 un elemento di formula_4 se e solo se formula_5 \u00e8 un elemento degli insiemi formula_2 e formula_3 contemporaneamente, in simboli:\nPi\u00f9 in generale, data una famiglia qualsiasi formula_11 di insiemi, l'intersezione \u00e8 definita come quell'insieme formula_12 a cui un elemento formula_5 appartiene se e solo se formula_5 appartiene ad ognuno degli formula_15.\nPropriet\u00e0.\nDalla definizione segue immediatamente che l'intersezione \u00e8 un'operazione commutativa, in simboli:\nInfatti\nL'intersezione \u00e8 inoltre un'operazione associativa:\nInfatti\nPer questo si pu\u00f2 rinunciare alle parentesi quando si considera l'intersezione di pi\u00f9 di due insiemi, scrivendo semplicemente formula_21.\nEsempi.\nCome esempio elementare si devono considerare due insiemi finiti (cio\u00e8 con un numero finito di elementi) formula_22 e formula_23. In questo caso si pu\u00f2 verificare direttamente per ogni elemento di formula_2 se \u00e8 anche elemento di formula_3 (o viceversa), ottenendo\nUn esempio un po' pi\u00f9 astratto \u00e8 dato da due insiemi definiti tramite determinate propriet\u00e0 dei loro elementi: siano formula_2 l'insieme dei numeri interi divisibili per formula_28 e formula_3 l'insieme dei numeri interi divisibili per formula_30. In questo caso, formula_4 \u00e8 l'insieme dei numeri interi divisibili sia per formula_28 che per formula_30, ovvero tutti i numeri interi divisibili per formula_34.\nGli insiemi dei numeri pari e dei numeri dispari sono disgiunti; infatti un numero non pu\u00f2 essere contemporaneamente pari e dispari. L'intersezione di questi due insiemi \u00e8 quindi l'insieme vuoto.\nStoria.\nIl simbolo \u2229, cos\u00ec come ad esempio anche i simboli \u2208, \u222a, \u2282, venne introdotto per la prima volta da Giuseppe Peano nel Formulario mathematico, opera pubblicata nel 1895."}
{"id": "2401", "revid": "919135", "url": "https://it.wikipedia.org/wiki?curid=2401", "title": "Insieme vuoto", "text": "Nella teoria degli insiemi si indica con insieme vuoto quel particolare insieme che non contiene alcun elemento.\nNella teoria assiomatica degli insiemi l'assioma dell'insieme vuoto ne postula l'esistenza. Partendo da questo sono costruiti tutti gli insiemi finiti. L'insieme vuoto \u00e8 chiamato talvolta anche \"insieme nullo\", ma ci\u00f2 pu\u00f2 creare confusione con il concetto esposto nella voce insieme nullo, argomento studiato in teoria della misura.\nDiverse propriet\u00e0 insiemistiche sono banalmente vere per l'insieme vuoto.\nNotazione.\nSolitamente l'insieme vuoto \u00e8 indicato col simbolo formula_1, formula_2, \u2205 oppure formula_3, usato per la prima volta dal gruppo di matematici, principalmente francesi, dell'inizio del XX secolo che scrivevano sotto lo pseudonimo collettivo di Nicolas Bourbaki (in particolare, fu il matematico Andr\u00e9 Weil ad introdurlo nel 1939). Non deve essere confuso con la lettera greca \u03a6 (phi) o con la vocale scandinava \u00d8\u00f8 (sebbene Weil si sia ispirato proprio a questa).\nSi noti che la notazione {formula_2} indica l'insieme che contiene l'insieme vuoto e va pertanto non confusa con il semplice insieme vuoto formula_2.\nPer notare meglio le differenze tra i vari simboli, li si osservi uno a fianco all'altro: \u2205 \u00d8\u00f8 \u03a6 - il simbolo di insieme vuoto \u00e8 basato su un cerchio, mentre la lettera scandinava \u00e8 pi\u00f9 simile a un ovale, come la lettera O; infine la barra della \u03a6 \u00e8 verticale e non obliqua.\nPropriet\u00e0.\nPoich\u00e9 l'insieme vuoto \u00e8 unico si parla \"dell\"'insieme vuoto e non \"di un\" insieme vuoto. Nella teoria degli insiemi, infatti, due insiemi sono uguali se hanno gli stessi elementi, quindi ci pu\u00f2 essere un solo insieme senza elementi.\nConsiderato come sottoinsieme della retta reale (o, pi\u00f9 in generale, di un qualsiasi spazio topologico), l'insieme vuoto \u00e8 sia chiuso che aperto. Tutti i suoi punti frontiera (cio\u00e8 nessun punto) appartengono all'insieme vuoto, che perci\u00f2 \u00e8 chiuso; ma anche tutti i suoi punti interni (ancora una volta nessun punto) appartengono all'insieme vuoto, che dunque \u00e8 anche aperto. Inoltre l'insieme vuoto \u00e8 un insieme compatto per il fatto che ogni insieme finito \u00e8 compatto.\nLa chiusura dell'insieme vuoto \u00e8 vuota. Questo fatto \u00e8 noto come \"conservazione dell'unione nulla\".\nProblemi comuni.\nIl concetto di insieme vuoto non \u00e8 la stessa cosa che il concetto di \"niente\". \u00c8 un insieme che non contiene niente al suo \"interno\", ma un insieme \u00e8 \"qualcosa\". Questo fatto spesso causa difficolt\u00e0 a chi lo incontra per la prima volta. Pu\u00f2 essere d'aiuto immaginare un insieme come un contenitore di oggetti: un contenitore vuoto \u00e8 vuoto, eppure certamente esiste.\nL'insieme vuoto \u00e8 un sottoinsieme di un qualunque insieme \"A\". Per definizione di sottoinsieme, si ha che per \"ogni\" elemento \"x\" di {}, \"x\" appartiene ad \"A\". Se non fosse vero che ogni elemento di {} si trova in \"A\", allora dovrebbe esistere almeno un elemento di {} che non \u00e8 presente in \"A\". Ma dal momento che \"non\" ci sono elementi in {}, allora non esiste alcun elemento di {} che non sta in \"A\", e dunque si pu\u00f2 concludere che ogni elemento di {} si trova in \"A\" e quindi {} \u00e8 un sottoinsieme di \"A\". Questo concetto \u00e8 spesso parafrasato con \"tutto \u00e8 vero per gli elementi dell'insieme vuoto\" e pu\u00f2 essere visto come una applicazione della regola logica \"ex falso quodlibet\".\nTeoria assiomatica degli insiemi.\nNella teoria assiomatica degli insiemi nota come teoria degli insiemi di Zermelo-Fraenkel, l'esistenza dell'insieme vuoto \u00e8 assicurata dall'assioma dell'insieme vuoto. L'unicit\u00e0 dell'insieme vuoto segue dall'assioma di estensionalit\u00e0.\nOgni assioma che stabilisce l'esistenza di un qualunque insieme implica l'assioma dell'insieme vuoto, utilizzando lo schema di assiomi di specificazione. Per esempio, se formula_15 \u00e8 un insieme, allora lo schema di assiomi di separazione permette la costruzione dell'insieme formula_16, che pu\u00f2 essere definito come l'insieme vuoto.\nEsiste, o \u00e8 necessario?\nSebbene l'insieme vuoto sia un concetto standard ed universalmente accettato in matematica, esistono persone che ancora manifestano qualche dubbio.\nJonathan Lowe ha affermato che anche se l'idea \"\u00e8 stata certamente una pietra miliare nella storia della matematica, \u2026 non dobbiamo assumere che la sua utilit\u00e0 nei calcoli sia dipendente dal suo denotare effettivamente un qualche oggetto\". Non \u00e8 chiaro se tale idea abbia un senso. \"Tutto ci\u00f2 di cui siamo a conoscenza riguardo all'insieme vuoto \u00e8 che (1) \u00e8 un insieme, (2) non ha elementi, e (3) \u00e8 unico tra tutti gli insiemi che non hanno elementi. Per\u00f2 esistono molte cose che \"non hanno elementi\" nel senso della teoria degli insiemi \u2014 e cio\u00e8 tutti i non-insiemi. \u00c8 chiaro il motivo per cui questi oggetti non hanno elementi: perch\u00e9 non sono insiemi. Ci\u00f2 che non \u00e8 chiaro \u00e8 come possa esistere, in modo univoco tra gli insiemi, un \"insieme\" che non ha elementi. Non possiamo evocare una tale entit\u00e0 semplicemente per accordo\".\nIn seguito George Boolos, in \"To be is to be the value of a variable\u2026\", Journal of Philosophy, 1984 (ristampato nel suo libro \"Logic, Logic and Logic\"), ha detto che si pu\u00f2 fare molta strada utilizzando semplicemente la quantificazione multipla sugli oggetti, senza reificare gli insiemi come singole entit\u00e0 che hanno altre entit\u00e0 come membri.\nIn un libro recente Tom McKay ha espresso un'opinione negativa riguardo all'assunzione \"singolarista\" che le espressioni naturali che usano il plurale possano essere analizzate utilizzando surrogati del plurale, come i simboli per gli insiemi. Egli appoggia una teoria anti-singolarista che differisce dalla teoria degli insiemi nel fatto che non esiste l'analogo dell'insieme vuoto, ed esiste una sola relazione, \"fra\" (\"among\" in inglese), che \u00e8 analoga sia al concetto di appartenenza che a quello di inclusione.\nOperazioni sull'insieme vuoto.\nLe operazioni sull'insieme vuoto (inteso come insieme di oggetti sui quali si effettua l'operazione) possono creare confusione. Per esempio, la somma degli elementi dell'insieme vuoto \u00e8 zero, ma la moltiplicazione degli elementi dell'insieme vuoto \u00e8 uno (\u00e8 il prodotto vuoto). Questo fatto pu\u00f2 sembrare sbagliato, dato che non ci sono elementi nell'insieme vuoto, e quindi sembra che non possa fare differenza se essi sono sommati o moltiplicati (dato che \u201cessi\u201d non esistono). In effetti, i risultati di queste operazioni rivelano di pi\u00f9 sulle operazioni stesse di quanto non facciano sull'insieme vuoto. Per esempio, si noti che lo zero \u00e8 l'elemento neutro per l'addizione, mentre l'uno \u00e8 l'elemento neutro per la moltiplicazione.\nEstremi.\nDato che l'insieme vuoto non ha elementi, quando viene considerato come sottoinsieme di un qualunque insieme ordinato risulta che ogni elemento di quell'insieme \u00e8 sia un maggiorante che un minorante per l'insieme vuoto. Per esempio, quando l'insieme vuoto viene considerato un sottoinsieme dei numeri reali, con l'ordinamento usuale, risulta che ogni numero reale \u00e8 sia maggiorante che minorante per esso. Quando viene considerato come sottoinsieme dei numeri reali estesi (formati aggiungendo i due \"numeri\" (o punti) \"meno infinito\", indicato con formula_17 e \"pi\u00f9 infinito\", indicato con formula_18 ai numeri reali, definiti in modo tale che formula_17 \u00e8 minore di qualunque numero reale e formula_18 \u00e8 maggiore di qualunque numero reale) si ha che: \ne\nE cio\u00e8, il pi\u00f9 piccolo maggiorante (sup o estremo superiore) \u00e8 formula_23, mentre il pi\u00f9 grande minorante (inf o estremo inferiore) \u00e8 formula_24.\nL'insieme vuoto e lo zero.\nIn precedenza si \u00e8 affermato che l'insieme vuoto ha zero elementi, o che la sua cardinalit\u00e0 \u00e8 zero. La connessione tra questi due concetti va oltre: nella definizione astratta di numero naturale lo zero \u00e8 \"per definizione\" associato all'insieme vuoto, l'uno all'insieme con unico elemento l'insieme vuoto, e cos\u00ec via, in questo modo:\n 3 = { 0, 1, 2 } = { {}, { {} }, { {}, { {} } } }.\nTeoria delle categorie.\nSe \"A\" \u00e8 un insieme, allora esiste esattamente una funzione \"f\" da {} a \"A\", la funzione vuota. Di conseguenza, l'insieme vuoto \u00e8 l'unico oggetto iniziale della categoria degli insiemi e delle funzioni.\nL'insieme vuoto pu\u00f2 essere considerato uno spazio topologico in un unico modo (definendolo aperto); questo spazio topologico vuoto \u00e8 l'unico oggetto iniziale nella categoria degli spazi topologici con funzioni continue."}
{"id": "2403", "revid": "122364215", "url": "https://it.wikipedia.org/wiki?curid=2403", "title": "Guercino", "text": "Biografia.\nLa formazione artistica di Guercino.\nGiovanni Francesco nacque a Cento, paese allora appartenente al Ducato di Ferrara, da una nobile famiglia di modesta condizione che abitava a pigione \u00abin una piccola casa fuori di Cento, non lontana che pochi passi dalla Porta detta della Chiusa\u00bb. Si disse a lungo che fosse nato il 2 febbraio 1590, finch\u00e9 il pittore e letterato Jacopo Alessandro Calvi non scopr\u00ec, nella Collegiata di San Biagio, a Cento, l'atto di battesimo redatto l'8 febbraio 1591: \u00abZan. Franc. Fig. de Andrea Barbiero, et Lena Ghisellina fu battez. a d\u00ec detto 8. Comp. M. Alex. Redolfini, et la Com. Alda Dottoni\u00bb. \u00c8 allora probabile che la sua data di nascita fosse proprio il 2 febbraio, essendo stato una banale svista l'indicazione dell'anno.\nIl soprannome di Guercino dovette essergli aggiunto molto presto, se \u00e8 vero quel che narra lo stesso biografo, raccogliendo la tradizione, che \u00abessendo ancora in fasce, occorse che un giorno, mentre egli dormiva [ ... ] ci fu chi vicino a lui proruppe d'improvviso in grido cos\u00ec smoderato e strano che il fanciullo, svegliatosi pieno di spavento, diedesi a stralunar gli occhi [ ... ] per siffatta guisa, che la pupilla dell'occhio destro gli rimase travolta e ferma per sempre nella parte angolare\u00bb Naturalmente, il suo strabismo non fu certamente provocato da questo presunto episodio: piuttosto, il suo difetto pu\u00f2 avere influenzato la sua resa pittorica delle forme nello spazio.\nMostr\u00f2 a sei anni una particolare inclinazione per il disegno e a otto anni, \u00absenza avere avuto maestro alcuno, e soltanto sulla scorta d'una immagine in stampa, egli dipinse una \u00abMadonna di Reggio\u00bb sulla facciata della casa dove abitava\u00bb che si pot\u00e9 vedere fino a quando, due secoli dopo, la casa fu demolita. Assecondando le tendenze del figlio, il padre lo mand\u00f2 a studiare, verso il 1600, nel vicino paese di Bastiglia, da un modesto artista, chiamato Bartolomeo Bertozzi, che \u00abdipingeva a guazzo\u00bb, nella cui casa si stabil\u00ec per alcuni mesi, potendovi apprendere, commentano i biografi, solo la conoscenza e la mescolanza dei colori.\nConsiderando che il figliolo mostrava un talento che tuttavia occorreva educare e rafforzare, nel 1607 il padre lo affid\u00f2 a un \u00abpittore tollerabile\u00bb di Cento, Benedetto Gennari senior ( ... -1610), che lo tenne con s\u00e9, corrispondendogli anche \u00abannualmente certa poca moneta come per regalo\u00bb affidandolo poi, verso il 1609, per maggiore e migliore istruzione, a Bologna, prima \u00aba dozzina per una soma di grano e una castellata di vino, in casa di Paolo Zagnoni, pittore di poca levata\u00bb e poi da Giovan Battista Cremonini, \u00abpittore di qualche merito e veloce e pratico nel dipignere, massime a fresco, e prestamente ancora insegnava a' scolari, onde il nostro Barbieri molto profitt\u00f2 in breve tempo\u00bb.\nIl soggiorno bolognese fu tanto pi\u00f9 proficuo in quanto permise al giovane apprendista di studiare le opere di valore l\u00ec conservate e, fra le moderne, quelle dei Carracci. Egli stesso dir\u00e0 anni dopo di aver tratto profitto dallo studio della \"Conversione di San Paolo\" di Ludovico Carracci, allora nella chiesa di San Francesco, e d'un'altra sua tela, una \"Madonna con Bambino e santi\", allora conservata nella chiesa dei Cappuccini a Cento, che l'adolescente Guercino chiamava \u00abla sua Carraccina\u00bb, ossia \u00abla sua cara zinna\u00bb, dalla quale avrebbe tratto il latte dell'arte, e che non si stancava di osservare, arrampicandosi su una scala per studiarla da vicino.\nUn altro biografo del tempo, lo Scannelli, afferma anche che gi\u00e0 allora il Guercino si present\u00f2 a Ludovico mostrandogli i suoi disegni e ricevendo da lui parole d'incoraggiamento. \u00c8 invece da escludere che abbia conosciuto Annibale e Agostino Carracci, da tempo trasferiti a Roma.\nLa \u00abprima maniera\u00bb.\nRilev\u00f2 gi\u00e0 il Calvi la lontananza del giovanissimo pittore dal \u00abvecchio stile\u00bb, ossia dalla pittura manierista dei Procaccini, dei Fontana e dei Samacchini i quali spesso, \u00abvolendo correggere la natura, la deformano e la guastano\u00bb e come nelle sue prime opere, Guercino fosse \u00abtutto fondato sul naturale, dal quale religiosamente copiava ogni cosa nella sua stessa rozzezza e semplicit\u00e0; prendeva il lume assai d'alto per ottenere l'effetto d'una gran macchia ch'egli sapeva dolcemente accordare, e pareano le sue cose dipinte a chiaroscuro anzich\u00e9 no; ma dall'uso di ritrarre del continuo il vero, prese poco a poco tal padronanza e tale ardimento di colore, che quasi un altro Caravaggio a tutti diede nell'occhio, e venne meritamente ad incontrare l'universale approvazione\u00bb.\nIl Lanzi, infine, vede la maniera giovanile del Guercino come \u00abpiena di fortissime ombre con lumi assai vivi, meno studiata ne' volti e nell'estremit\u00e0, di carni che tirano al gialliccio, e in tutto il resto men vaga di colorito; maniera, che lontanamente somiglia la caravaggesca: di essa non pur Cento, ma Bologna ancora ha qualche saggio nel \"San Guglielmo\"\u00bb.\nAl Caravaggio giustamente i biografi accostano pi\u00f9 o meno strettamente Guercino per il suo rifarsi al vero, ma non va associato nell'uso dei contrasti di luce, che in Caravaggio sono un mezzo per dare risalto alla plasticit\u00e0 della forma, mentre nel Guercino la ricerca luministica \u00e8 fine a s\u00e9 stessa, mira cio\u00e8 a raggiungere effetti puramente luministici. La \"gran macchia\", il \"chiaroscuro\", \u00abprotesta questo intento antiplastico a favore di una scoperta esaltazione coloristica che, nei confronti delle intenzioni caravaggesche, non avrebbe potuto riuscire pi\u00f9 antitetica\u00bb: il luminismo di Guercino \u00abnon \u00e8 mai proteso alla rivelazione di una realt\u00e0 che nel Merisi assume le intonazioni pi\u00f9 crude e drammatiche\u00bb.\nNel 1612 venne da Bologna a Cento il futuro presidente del locale monastero dello Spirito Santo, il canonico Antonio Mirandola, appassionato d'arte, che favor\u00ec il giovane pittore facendogli conoscere i disegni a carboncino del pittore Pietro Faccini (1562-1602), allievo dei Carracci, che egli terr\u00e0 presente nei suoi progetti, e soprattutto procurandogli le prime commissioni: fu cos\u00ec che il Guercino dipinse (ca 1612) i \"Due angeli col sudario\" e il \"San Carlo Borromeo\" della chiesa di Santa Maria Addolorata, gli affreschi del \"Padreterno\" e dell\"'Annunciazione\" per quella dello Spirito Santo (1613), le tre pale della parrocchiale di Renazzo di Cento (1614-1616), comprendenti la \"Madonna con i santi Pancrazio e una santa monaca (forse Santa Chiara)\", la \"Madonna in trono con i santi Francesco, Antonio abate e Bovo\" e \"Il miracolo di San Carlo Borromeo\". Di quest'ultima notarono giustamente lo Scannelli e il Calvi \u00abcon quanto studio il nostro Giovan Francesco seguisse le tracce di Lodovico Carracci\u00bb. E si \u00e8 rilevato altres\u00ec come l'illuminazione artificiale e l'atmosfera familiare del dipinto siano state influenzate da una pala di Lavinia Fontana del 1590, la \"Nativit\u00e0 della Vergine\", allora nella chiesa bolognese di San Biagio, che dunque Guercino pot\u00e9 conoscere bene.\nNei chiaroscuri della casa Provenzale (1614) \u00absempre maggiormente si scorge quanto il Barbieri avesse studiato sopra le opere del suddetto Lodovico, perch\u00e9 questi termini son fatti a imitazione di que' celebri del Carracci nella casa Favi di Bologna\u00bb, ma un discorso a parte meritano i paesaggi della casa Pannini (1615-1617) il Guercino trova una voce del tutto personale: senza riferimenti di scuola, libero da condizionamenti d'accademia, la sua libert\u00e0 di rappresentazione lo porta a manifestare il suo amore per la natura e per la vita dei campi, il piacere di osservare scene quotidiane con freschezza e sobriet\u00e0, come mostrano \"La mietitura\", \"Una strada di Cento\", \"Ragazzi che giocano davanti alla Chiesa di S. Biagio in Cento\", \"La rozza\", il \"Paesaggio con biancheria al sole\"; un gusto che si trova, pi\u00f9 costruito, anche nelle tele del \u00abmeraviglioso\u00bb \"Paesaggio al chiaro di luna con carrozza\" di Stoccolma o dello \u00absquisito\u00bb \"Paesaggio con donne bagnanti\" di Rotterdam. Che gli dovesse essere agevole il risultato lo testimonia anche il Passeri, dove scrive che nelle rappresentazioni paesaggistiche gli erano \u00abdi gran giovamento le contigue campagne e siti rusticani della sua terra nativa, dove dimor\u00f2 gran tempo\u00bb.\nPer il canonico Mirandola dipinse nel 1615 \"Quattro evangelisti\", ora nella Pinacoteca di Dresda, tre dei quali, portati dal Mirandola a Bologna, furono notati dall'arcivescovo Alessandro Ludovisi - pochi anni dopo, il 9 febbraio 1621, sar\u00e0 papa con il nome di Gregorio XV - che volle conoscere l'autore e li acquist\u00f2, dietro consulenza di Ludovico Carracci, per la discreta somma di venticinque scudi l'uno. Ludovico Carracci non si limit\u00f2 a questo: il 25 ottobre 1617 il pittore scrisse a don Ferrante Carli di Parma elogiando il Guercino come \u00abgran disegnatore e felicissimo coloritore: \u00e8 mostro di natura e miracolo da far stupire chi vede le sue opere. Non dico nulla: ei fa rimaner stupidi li primi pittori\u00bb.\nOrmai il Guercino aveva fama di maestro e prese l'iniziativa, nel 1617, di fondare una scuola di pittura a Cento: l'amico Bartolomeo Fabbri gli mise a disposizione due stanze e qui convennero \u00abda Bologna, da Ferrara, da Modena, da Rimini, da Reggio e sin dalla Francia molti giovani [ ... ] di ventitr\u00e9 scolari ch'egli ebbe su quel principio, nessuno pot\u00e9 dire d'essere meno amato dell'altro [ ... ] e suoi familiarissimi ospiti in Cento si erano i marchesi Enzio e Cornelio Bentivoglio\u00bb. Fu quella la sua Accademia del nudo, celebre al tempo finch\u00e9 egli visse a Cento, ove il Guercino disegnava generalmente \u00abl'ignudo col carbone, in carta leggermente tinta, e cos\u00ec grandioso il facea e cos\u00ec facile, con una macchia in cui percotendo il riflesso della luce, risaltavano li principali oscuri, e con pochi risoluti lumi di gesso o di biacca\u00bb.\nNel 1618 il Guercino accompagn\u00f2 a Venezia, su suggerimento del Mirandola e munito di una raccolta di suoi disegni, un canonico centese, tal Pietro Martire Pederzani, il quale li mostr\u00f2 al noto artista Jacopo Palma il giovane, affinch\u00e9 desse un giudizio sulle possibilit\u00e0 di quel giovane pittore desideroso di migliorarsi nella sua arte: si racconta che il pittore veneziano esprimesse la propria ammirazione dicendo che \u00abmolto pi\u00f9 di me sa questo principiante\u00bb, e lo accompagnasse poi per Venezia mostrandogli i dipinti dei migliori artisti.\nLa conoscenza dell'ultima pittura veneziana - di Tiziano e di Jacopo Bassano in particolare - lo conferm\u00f2 nella sua vocazione alla sensibilit\u00e0 cromatica, che mise in opera nel 1620 nella \"Vestizione di san Guglielmo d'Aquitania\", dipinto per la chiesa bolognese di San Gregorio e ora nella Pinacoteca di Bologna, dove \u00abtutto ha un carattere grande e maestrevole, le tinte non possono essere meglio compartite e quello che si chiama gusto di macchia \u00e8 portato al sommo grado; brillano i lumi in mezzo a quella freschezza d'impasto e pochi principali scuri ben locati accrescono al dipinto una forza e un rilievo che incanta\u00bb. Il Marangoni lo considera il suo capolavoro per \u00abla sua calda atmosfera come sparsa in un pulviscolo dorato e luminoso che bagna e sommerge le cose, rendendo ariose le ombre pi\u00f9 dense con un risultato pi\u00f9 unico che raro e che ci mostra il Guercino come uno dei maggiori e pi\u00f9 originali maestri del rinnovamento luministico\u00bb.\nCaratteristica di questa e di opere successive \u00e8 la costruzione della composizione le cui linee vitali formano un rombo nel quale si racchiude il nucleo della rappresentazione - nel \"San Guglielmo\" i vertici della losanga si collocano nelle teste della Vergine, del vescovo, del monaco e nel ginocchio del santo - una scelta che d\u00e0 vivacit\u00e0 alla composizione, contrapponendosi alla \u00abferma freddezza del rettangolo della tela\u00bb\nCos\u00ec \u00e8 nel contemporaneo \"San Francesco in estasi con san Benedetto e un angelo\", dipinto per la chiesa di San Pietro a Cento e ora al Louvre, ove alla composizione romboidale si aggiunge anche il movimento a spirale del corpo di Francesco, \u00abcome quello di un serpente che viene affascinato\u00bb dalla musica dell'angelo incantatore. Questa \u00abeccezionale pittura\u00bb, pi\u00f9 volte replicata dal Guercino, fu ammiratissima nel XVIII secolo: Giuseppe Maria Crespi la incluse nello sfondo del suo \"Autoritratto\", conservato nel Wadsworth Museum di Hartford.\nGuercino a Roma (1621-1623).\nChiamato dal suo grande ammiratore Alessandro Ludovisi, appena divenuto papa col nome di Gregorio XV, che intendeva affidargli commissioni di grande prestigio, come la decorazione della Loggia delle Benedizioni in San Pietro, mai realizzata per la morte del papa, Guercino part\u00ec per Roma il 12 maggio 1621, accompagnato dal suo illustratore di fiducia nonch\u00e9 suo concittadino, Giovanni Battista Pasqualini.\nIl nipote di papa Gregorio, il cardinale Ludovico Ludovisi, gli affid\u00f2 la decorazione del Casino Del Monte, un villino appena acquistato, insieme con l'ampia vigna che gli si stendeva intorno, dal cardinale Francesco Maria Del Monte, che assumer\u00e0 pertanto il nome di Casino Ludovisi.\nCon l'assistenza di Agostino Tassi, che vi affresc\u00f2 le quadrature architettoniche, il Guercino dipinse a secco sulla volta della sala centrale al pianterreno del Casino l\"'Aurora\", rappresentata come giovane dea su un carro tirato da due cavalli, davanti ai quali fugge la Notte mentre un genio in volo incorona Aurora di fiori e un altro, sul carro, sparge fiori tutt'intorno; da una parte, sul letto, \u00e8 il vecchio marito Titone; in alto, tre giovani donne raffigurano altrettante stelle, una delle quali versa rugiada da un'urna.\n\u00abLa cosa pi\u00f9 mirabile e veramente nuova in questa \"Aurora\" sono i due focosi cavalli, non tanto per l'audacia dello scorcio che li rende cos\u00ec dinamici, quanto per l'acuto senso moderno del \"bianco e nero\" e per la giustezza dei valori tonali. Felicissima \u00e8 l'idea di aver sfruttato il pezzato del mantello dei cavalli giocando di bella audacia nell'avvicinare e confondere i capricciosi contorni delle macchie scure del mantello con quelli delle ombre, traendone un risultato di novit\u00e0 ed evidenza: cos\u00ec sicuro \u00e8 il senso luministico del nostro pittore\u00bb.\nL'esame iconografico del dipinto rivelerebbe l'intenzione non tanto di rappresentare semplicemente il sorgere di un qualunque nuovo giorno, ma l'alba di una nuova era di gloria per la famiglia Ludovisi, intento riaffermato anche nell'affresco della \"Fama\", che decora la volta della sala del piano superiore del Casino.\nL'opera equivarrebbe anche a una sfida dei Ludovisi rivolta alla potente famiglia Borghese, che pochi anni prima aveva commissionato al Reni il medesimo tema nell'affresco del loro Casino (ora Rospigliosi-Pallavicini), finendo tuttavia per rappresentare, in campo artistico, un motivo di confronto del Guercino con il pittore bolognese: \u00abGuercino fece conoscere la sua individualit\u00e0 e il suo ingegno evitando la ripetizione della composizione e dello stile di Guido. In netto contrasto con il soave classicismo del Reni e i suoi colori delicati, Guercino tratta il tema in modo campestre, pieno di paesaggio e animali dipinti in toni ricchi e ombreggiati\u00bb.\nMentre il Reni si muove nel solco della tradizione del classicismo romano, consentanea al suo estro controllato e diffidente di novit\u00e0 formali, Guercino unisce alla sua nativa e spontanea freschezza creativa - il putto accoccolato sul carro e gli altri che giocano sulle cime dei cipressi - le soluzioni prospettiche del Veronese osservate a Venezia - le sue inquadrature architettoniche fortemente scorciate godranno di grande fortuna per pi\u00f9 di un secolo - senza rinunciare all'effusione poetica della meditazione lirica nella lunetta della \"Notte\".\nLa \u00abseconda maniera\u00bb.\nConsiderato dai suoi contemporanei e dai commentatori successivi fino ai primi del Novecento il massimo risultato dell'arte del Guercino, l'enorme pala della \"Sepoltura e gloria di santa Petronilla\" - il dipinto della mitica figlia di san Pietro misura pi\u00f9 di sette metri per quattro - fu commissionata per un altare della Basilica di San Pietro, da dove fu rimossa nel 1730 per essere sostituita da una copia a mosaico di Pietro Paolo Cristofari ed \u00e8 attualmente esposta nella Pinacoteca Capitolina.\nAncora il Calvi scrive infatti che \u00abfosse che in quest'opera l'impegno e l'emulazione gli aggiungesse stimolo o che traesse lume dalla vista di tante egregie pitture che adornano Roma, parve che il Guercino s'innalzasse sovra se stesso e studiasse di rendere ancor pi\u00f9 pregevole e sorprendente il proprio stile dacch\u00e9, oltre il giudizioso ritrovamento e la grandiosit\u00e0 delle parti ottimamente disposte, oltre l'aggiustato disegno e il contrasto delle ombre e dei lumi, espresse con maggior precisione le teste e l'estremit\u00e0, le color\u00ec con vivo e morbido impasto di vera carne e diede tanta armonia e tanta altezza alle tinte, che per la forza e per lo rilievo pare non potersi andare pi\u00f9 oltre; e questa \u00e8 quella che alcuni chiamano sua seconda maniera, la quale gli merit\u00f2 da' forestieri dilettanti il titolo di Mago della Pittura italiana\u00bb.\nProprio quelli che apparivano i migliori pregi dell'opera sono modernamente soggetti a critica: i valori accademici di correttezza e precisione sono visti espressione di minore sincerit\u00e0 e originalit\u00e0. Il Guercino conserva la sua caratteristica composizione a losanga \u00abma il nesso del quadro \u00e8 gi\u00e0 pi\u00f9 slegato, pi\u00f9 sovraccarico, meno necessario che nelle tele precedenti, il partito luminoso ha perso la trasparenza del \"San Guglielmo\" o il senso del \"bianco e nero\" dell\"'Aurora\" per appesantirsi nello sfumato; tutto si \u00e8 aggravato, dalle architetture alle ali degli angeli, alla tavolozza che non \u00e8 pi\u00f9 tonale ma cromatica, con quelle sue ricchezze vistose. Il Guercino ha perduto qui il suo buon gusto misurato [ ... ]\u00bb.\nPochi altri dipinti esegu\u00ec in Roma: una grande tela nel soffitto di San Crisogono a Trastevere su commissione del cardinale Scipione Borghese - ora a Londra - e la \"Maddalena\" - che si trovava nella chiesa, non pi\u00f9 esistente, di Santa Maria Maddalena delle Convertite, al Corso - ora nei musei Vaticani. Di quest'ultimo si conserva un bel dipinto inedito a Bologna in collezione privata, probabilmente preparatorio secondo Andrea Emiliani e Sir Denis Mahon e altre copie nelle Marche. Con la morte, avvenuta l'8 luglio 1623, del papa Gregorio XV - del quale si conserva il ritratto del Guercino - viene meno la possibilit\u00e0 di eseguire la progettata grande decorazione in San Pietro, per la quale erano stati promessi al pittore ben 22.000 scudi, e il Guercino alla fine del mese prese la via del ritorno a Cento.\nIl ritorno a Cento.\nLa sua fama \u00e8 giunta in Inghilterra, dove lo si vorrebbe ospitare \u00abcon l'offerta di un'annua generosa pensione e di pagargli le opere a qual prezzo ch'egli avesse voluto\u00bb, ma Guercino non \u00e8 persona da \u00abrisolversi ad abbandonar la patria e la famiglia e nel migliore possibil modo levossi d'impegno\u00bb e invi\u00f2 a Londra la \"Semiramide che riceve la notizia della rivolta di Babilonia\" - ora a Boston - tipico esempio di pittura da salotto, amata dai suoi committenti.\nI suoi primi dipinti di questo nuovo periodo sono l\"'Assunta\" dipinta per il conte Alessandro Tanari di Bologna - ora nel Museo dell'Ermitage di San Pietroburgo - la \"Presentazione di Ges\u00f9 al Tempio\" di Londra, dove ai forti contrasti di colore dei dipinti della prima maniera succede ora un'illuminazione uniforme e un rigore di composizione nello stile del raffaellismo romano del Domenichino e la \"Crocefissione\" della Madonna della Ghiara di Reggio Emilia, avvicinandosi allo stile classicamente composto di Guido Reni.\nChiamato il 12 maggio del 1626 dal vescovo di Piacenza a continuare gli affreschi della cupola del Duomo rimasti interrotti per la morte del Morazzone, concluse l'opera nel 1627: nel catino della cupola, diviso in otto comparti, aggiunse ai due del Morazzone altri sei \"Profeti\", decorando le lunette sottostanti le vele con scene del Nuovo Testamento e sotto queste, un fregio di putti: le difficolt\u00e0 tecniche di dover dipingere rapidamente in affresco e in forte scorcio furono da lui superate utilizzando numerosi e meticolosi disegni, guadagnandosi la lode dello storico Lanzi - \u00abavanz\u00f2 tutte le altre e se stesso\u00bb - mentre anche il Marangoni, rilevato come \u00abil Guercino non pu\u00f2 dimenticarsi di Roma\u00bb, ammette che \u00abtutto sommato se la cava assai bene\u00bb, anche se sostiene che rappresentano \u00abgli ultimi lampeggiamenti di una fiamma che sta per spengersi\u00bb.\nDi ritorno a Cento, vi dipinse dal 1628 per l'Oratorio del Nome di Dio quel \"Cristo che appare alla Madonna\", ora nella Pinacoteca civica, che fu lodatissima dai critici di un tempo: l'Algarotti afferm\u00f2 di non aver mai veduto due figure che meglio campeggino in un quadro, n\u00e9 \u00abil lume serrato e la macchia guercinesca\u00bb adattarsi qui meglio che in altri suoi dipinti, mentre il Calvi vi trova \u00abun non so che di pi\u00f9 accurato nel disegno, certa miglior scelta di panneggiamenti e d'arie di teste espressive e belle, molto finimento condotto con amore, oltre la solita altezza e soavit\u00e0 di tinte e il sommo rilievo delle figure\u00bb.\nMa altri vedono in quel finimento, panneggiamento e rilievo, proprio il limite che irrigidisce e appesantisce l'altrimenti felice scelta della costruzione piramidale delle due figure. Aperto \u00e8 nel dipinto il riferimento al colorismo e al classicismo del Reni: \u00ablo stile del drappeggio del Guercino e il comportamento delle sue figure gareggiano con le armoniose coreografie, quasi da balletto, che si trovano in pitture del Reni [ ... ] I motivi astratti dei panneggi e l'insistente geometria della composizione [ ... ] segnalano la fine del periodo di transizione del Guercino e l'inizio di un autentico e innovativo classicismo barocco\u00bb.\nLa \u00abterza maniera\u00bb.\n\u00abIl d\u00ec 4 Gennaro 1629 in Cento. Questo libro servir\u00e0 per tenere il conto di tutti li danari che si tireranno e guadagneranno da mio fratello Gio. Francesco e da me Paolo Antonio Barbieri pittori in Cento, quali danari si noteranno per ordine, e nel fine di ciaschedun anno saranno sommati, come ancora vi riporter\u00f2 la somma di quanto si sar\u00e0 speso per mantenimento della famiglia, cavata dal libro, o vacchetta generale\u00bb. Cos\u00ec il Guercino, insieme con il fratello Paolo Antonio, suo convivente, anch'egli pittore all'interno della bottega specializzato prevalentemente alla realizzazione di nature morte, istitu\u00ec il \"Libro dei conti\", una contabilit\u00e0 dei pagamenti ricevuti per le sue tele, molto prezioso perch\u00e9 permette di individuare le opere del Guercino e le date della loro composizione.\nDopo aver affrescato il soffitto di una sala del palazzo Sampieri-Talon di Bologna con un \"Ercole e Anteo\", ricevette dalla regina Maria di Francia, tramite il cardinale Bernardino Spada, la commissione della \"Morte di Didone\", che non and\u00f2 a buon fine ma il dipinto fu acquistato dallo stesso cardinale. \u00abVedesi l'abbandonata amante che, stesa bocconi sul rogo, si \u00e8 trapassato il petto con la spada del Trojano, e a gran pena si sostiene tenendo le mani appoggiate al rogo medesimo; accorre a cos\u00ec atroce spettacolo la sorella Anna, con alcune damigelle costernate e dolenti, tra cortigiani e guardie, e scopresi in lontananza il porto di Cartagine e le fuggenti vele di Enea, col popolo che s'affolla inutilmente alla spiaggia, mentre vola per aria un amorino che come fuggitivo anch'egli s'allontana; tutto \u00e8 insomma con saggio avvedimento disposto, se non che per bizzarro capriccio v'ha dipinto in prima veduta un giovine vestito come alla spagnuola, che sembra un ritratto e che accenna con la mano Didone\u00bb.\nLo storico evidenziava il grave difetto della mancanza di sincerit\u00e0 nell'opera: assistendo a una cos\u00ec grande tragedia, non si pu\u00f2 mettere in posa un personaggio che si disinteressa di quanto succede; aggiunge tuttavia che il Reni avrebbe portato questa tela ad esempio dei suoi allievi, mostrando loro come si debbano utilizzare i colori. Il Marangoni vi vede invece \u00abla caricatura del Guercino di bella memoria; nessun senso compositivo, figure che non stanno in piedi e che non pesano, un agitar scomposto di mani aperte; panneggi casuali lumeggiati a caso, assenza di convinzione e sensibilit\u00e0 luministica, e una meticolosit\u00e0 gretta e puerile nel perdersi intorno ai gioielli, ai ricami, ai particolari pi\u00f9 insignificanti che sar\u00e0 una delle brutte abitudini dell'ultima maniera del pittore\u00bb.\nNel 1633, quando aveva compiuto 42 anni, certi suoi amici cercarono di persuaderlo a prender moglie ma non ci fu verso: il Guercino sembra esser stato tutto inteso al lavoro e desideroso di mantenersi \u00abper tutta la vita disciolto e in libert\u00e0\u00bb. Rifiut\u00f2 nuovamente il pur allettante invito rivoltogli da Luigi XIII di trasferirsi in Francia, come declin\u00f2 anche un ulteriore invito a recarsi in Inghilterra.\nCome aveva definitivamente scelto di restare celibe e di rimanere in Italia, cos\u00ec aveva ormai stabilito le proprie scelte pittoriche: \u00abil centese Artefice studiava moderare in parte e secondo l'opportunit\u00e0, quella fierezza di macchia tanto altrui gradita, e ci\u00f2 era sua elezione e non decadimento o mancanza di vigore e di foco; avanzando con gli anni in esperienza e in senno, ha sovente, senza cangiar stile, temperata la primiera forza del colore, e pi\u00f9 si \u00e8 accostato alla vaghezza, e con pi\u00f9 scelta di parti la bella e semplice Natura ha saputo imitare\u00bb.\nSecondo il neoclassico Calvi, evidentemente, l'imitazione della natura si ottiene attraverso l'accademismo e nella \u00absemplice natura\u00bb si ritrova l'intellettualistico \u00abbello ideale\u00bb. In realt\u00e0, Guercino rincorreva la maniera del Reni e la sua clientela: infatti, morto quest'ultimo a Bologna l'8 agosto 1642, Guercino vi si trasfer\u00ec da Cento non avendo pi\u00f9 \u00aba temere il confronto di un cos\u00ec eccellente e celebrato compositore\u00bb. Nel 1641 il priore della certosa di Pavia, Ignazio Bulla, gli commission\u00f2 la grande pala della \"Madonna con Bambino in trono tra San Pietro e San Paolo\" per l'altare dei Santi Pietro e Paolo. Nel 1646 dipinse l'Annunciazione per la \"chiesa della Santissima Annunciata degli Scolopi\" poi trasferita nella chiesa di Santa Maria Maggiore a Pieve di Cento.\nGuido Reni aveva lasciato incompiuta una grande tela con un \"San Bruno\" destinata ai monaci della Certosa di Bologna. Il Guercino rifiut\u00f2 la richiesta di completarla, proponendo loro un'opera tutta di sua mano. Dipinse cos\u00ec nel 1647 \"La visione di san Bruno\", \u00abuna delle pi\u00f9 vigorose ed emozionanti pale d'altare del periodo tardo\u00bb, nel quale il santo, nella solitudine del deserto, ha la visione della Madonna con il Bambino, mentre un suo compagno, poco lontano, medita su un libro: celebrato per \u00abforza e vaghezza di colore\u00bb, il santo \u00abspira nel volto un vivo affetto, ed \u00e8 di carnagione adusta, qual si conviene ad uno che trovasi sovente esposto all'ardore del sole, ove al contrario il Bambino e la Vergine scorgonsi di fresca e morbida carne coloriti\u00bb.\nSecondo la critica antiaccademica, invece, nell'opera sono \u00abbei volti e belle membra modellati a carezze, mosse graziose e ben educate, panneggi da vetrina e, quanto al chiaroscuro, ripudiato tra i falli di giovent\u00f9 ogni ricordo dell'ombreggiare strepitoso d'un tempo, quel tanto che non dia ai nervi dei placidi parrocchiani, tutte persone ammodo, abituate al miele rosato di Guido Reni\u00bb. Bench\u00e9 ben drammaticamente rappresentato e superiore pittoricamente a ogni altra figura, lo stesso santo \u00abha panneggi senza ritmo sentito n\u00e9 stile e quel che \u00e8 peggio, la sua figura non armonizza n\u00e9 lega colle altre parti del quadro. Abbiamo gi\u00e0 qui il fatto, che vedremo via via aggraversi, di due quadri distinti uno sopra all'altro, forzatamente uniti dal soggetto ma che pittoricamente si ignorano e si nocciono a vicenda\u00bb.\nDel 1648, invece, \u00e8 l\"'Annunciazione\", originariamente dipinta per la Chiesa di San Filippo Neri di Forl\u00ec ed esposta attualmente nella Pinacoteca Civica della stessa citt\u00e0.\nNel 1649 mor\u00ec il fratello Paolo Antonio: il duca di Modena Francesco I d'Este invit\u00f2 il Guercino nel suo Palazzo di Sassuolo per un breve periodo di riposo e di svago che gli facesse superare la depressione. Nella casa-studio di Bologna andarono a vivere la sorella Lucia e il cognato pittore Ercole Gennari, che subentr\u00f2 a tutti gli effetti allo scomparso Paolo Antonio, collaborando con il Guercino e occupandosi dei suoi affari. Il nostro pittore, d'altra parte, pur continuando a soddisfare le numerose richieste di lavoro, teneva anche scuola nel suo studio ed era anche uno dei quattro direttori, insieme con Francesco Albani, Alessandro Tiarini e Michele Desubleo, della Scuola di nudo fondata nel suo palazzo dal conte Ettore Ghisilieri.\nA questo periodo risalgono le opere: \"San Francesco che riceve le stimmate\" (1651), visibile nella Chiesa di Santa Maria in Laterano in Schiavonia, a Forl\u00ec; ed il celebre \"San Giovanni Battista che predica\" (realizzato intorno all'anno 1654), oggi conservato nella Pinacoteca civica di Forl\u00ec, le cui qualit\u00e0 pittoriche ne fanno \"un pezzo di notevole suggestivit\u00e0\".\nNel novembre 1661 si riprese da un infarto: la sua attivit\u00e0, come mostra il \"Libro dei conti\", ebbe un notevole rallentamento. L'\u00ab11 di dicembre 1666 fu sorpreso da nuovo e grave malore a cui non pot\u00e9 troversi rimedio, e giunto alli 22 dello stesso mese dovette soccombere al comun destino, e incontrollo con rassegnata ilarit\u00e0 e tutto a Dio rivolto\u00bb. L'atto di morte fu redatto nella chiesa bolognese di San Salvatore: \u00abAdd\u00ec, 24 dicembre 1666. Il Sig. Gio. Francesco Barbieri Pittore famosissimo, uomo religiosissimo d'anni 74, dopo aver ricevuto li santissimi Sacramenti, rese l'anima al Creatore. Fu sepolto in nostra Chiesa nella sepoltura di mezzo, essendogli state celebrate solennissime esequie\u00bb.\nAllievi.\nFra gli allievi del Guercino, sono da ricordare: Paolo Antonio Barbieri, Giuseppe Maria Galeppini, Bartolomeo Gennari, Matteo Loves e Cesare Pronti."}
{"id": "2409", "revid": "125495943", "url": "https://it.wikipedia.org/wiki?curid=2409", "title": "Isola di Favignana", "text": "Favignana (in siciliano \"Faugnana\") \u00e8 un'isola dell'Italia appartenente all'arcipelago delle Egadi, in Sicilia.\nPrincipale isola dell'arcipelago delle isole Egadi, si trova a circa 7\u00a0km dalla costa occidentale della Sicilia, tra Trapani e Marsala, e fa parte del comune di Favignana.\nIl nome di Favignana deriva dal latino \"favonius\" (favonio), termine con il quale i Romani indicavano il vento caldo ricadente proveniente da ovest. Il villaggio sorge intorno a un'insenatura naturale dove \u00e8 strutturato il porto sulle cui sponde sono presenti gli edifici delle antiche tonnare Florio.\nLe tradizionali architetture mediterranee dell'isola, caratterizzate da intonaci bianchi e finestre azzurre o verdi, sono, specialmente negli ultimi anni, oggetto di riscoperta e valorizzazione, il paesaggio \u00e8 tutelato infatti dalla sopraintendenza ai beni culturali.\nL'isola, ricoperta prevalentemente da macchia mediterranea costituita da arbusti cespugliosi e da boschi di pini marittimi, si \u00e8 affermata come importante meta turistica.\nGeografia fisica.\nTerritorio.\nL'isola di Favignana ha una superficie di 19\u00a0km\u00b2 circa e uno sviluppo costiero di 33\u00a0km frastagliati e ricchi di cavit\u00e0 e grotte. Anticamente il nome di Favignana era \"Egusa\" (\"Aegusa\" per i latini), dal greco Aigousa (\"\u0391\u1f30\u03b3\u03bf\u1fe6\u03c3\u03b1\"), cio\u00e8 \u00abche ha capre\u00bb, data la loro abbondanza sull'isola. Era anche conosciuta con altri nomi come \"Aponiana\", \"Katria\", \"Gilia\" e viene ricordata da numerosi scrittori tra cui Plinio, Polibio, Nepoziano, l'anonimo Ravennate. Dai geografi arabi era conosciuta con il nome \"Djazirat \u2018ar Rahib\" (\u00abisola del monaco\u00bb o \u00abdel romito\u00bb), in quanto sull'isola si erge un castello di epoca normanna, il cosiddetto \"Castello di Santa Caterina\", dove avrebbe vissuto per l'appunto un monaco. Il pittore Salvatore Fiume la defin\u00ec una \u00abfarfalla sul mare\u00bb per via della sua conformazione caratteristica. Il nome attuale (anticamente \"Favognana\") deriva dal \"Favonio\", un vento caldo di ponente che ne determina il clima molto mite.\nNonostante nell'antichit\u00e0 fosse ricca di vegetazione, oggi ne \u00e8 povera a causa del disboscamento.\nL'isola \u00e8 attraversata da nord a sud da una dorsale montuosa la cui altitudine massima \u00e8 quella del \"Monte Santa Caterina\", di 314 metri. Altre due cime sono la \"Punta della Campana\" alta 296 metri e la \"Punta Grossa\" (252 metri).\nSul lato meridionale si trovano gli isolotti Preveto, Galera e Galeotta (praticamente degli scogli).\nFlora e fauna.\nFavignana fa parte della riserva naturale delle isole Egadi istituita nel 1991.\nL'isola \u00e8 abbastanza brulla e ospita la tipica macchia mediterranea e la gariga. La vegetazione \u00e8 quindi costituita da oleastro, lentisco, carrubo, \"Euphorbia dendroides\" e sommacco. Vi sono alcuni interessanti endemismi quali il cavolo marino (\"Brassica macrocarpa\"), il fiorrancio marittimo (\"Calendula maritima\"), la finocchiella di Boccone (\"Seseli bocconi\"). Uno studio degli anni sessanta sulla vegetazione delle Egadi riporta a Favignana circa 570 specie.\nNell'area est dell'isola vi sono molti giardini detti ipogei, curati e coltivati all'interno delle cave di tufo ormai dismesse.\n\u00c8 una delle poche isole minori siciliane in cui sia presente una popolazione di rospo smeraldino siciliano (\"Bufotes boulengeri siculus\").\nLe cave.\nLe due porzioni del territorio isolano subirono un diverso destino dovuto alla decisione, da parte dei Saraceni, di fondare il primo nucleo del paese nei pressi delle falde orientali del \"Monte Santa Caterina\", e alla diversa composizione mineralogica della roccia presente in entrambe; questa differenza di composizione ha spostato l\u2019attenzione degli isolani sul versante orientale dando vita alla lunga attivit\u00e0 di estrazione della pietra.\nLe cave di tufo sono sparse pertanto sul territorio della \"Piana\" divenendo, nei secoli, l\u2019elemento che maggiormente caratterizza il paesaggio antropizzato dell\u2019isola. La pietra presente nell\u2019isola \u00e8 una calcarenite, roccia sedimentaria composta prevalentemente da sabbia e gusci fossili, che si distingue in due categorie: una di qualit\u00e0 inferiore, di colore giallo, presente nello strato superiore del terreno e una di qualit\u00e0 superiore, di colore bianco, sottostante quella precedente; la calcarenite bianca di Favignana \u00e8 stata utilizzata, nei secoli, come eccellente materiale per l\u2019edilizia che si ritrova tutt\u2019oggi nelle case e nelle chiesa dell'Immacolata Concezione di Favignana, nella Villa Florio, nella Villa Igiea di Palermo, a Messina nei palazzi ricostruiti dopo il terremoto del 1908 e a Tunisi.\nLo sfruttamento del suolo raggiunse il massimo sviluppo nel periodo compreso tra il governo dei Pallavicino (XVII sec.) e quello dei Florio (inizio del XX sec.) durante il quale, attraverso il perfezionamento delle tecniche e degli strumenti utili al taglio della pietra, i cavatori favignanesi divennero esperti nel mestiere.\nI metodi di estrazione praticati per la realizzazione delle cave a Favignana si suddividono in due categorie: a \"cielo aperto (a fossa)\" o al \"coperto (a gallerie e pilastri)\"; la determinazione del metodo di scavo dipendeva esclusivamente dalla condizione orografica del terreno.\nIl metodo a cielo aperto prevedeva la realizzazione di una cava attraverso la squadratura di una superficie orizzontale, lunga 10x10m. circa, e la successiva eliminazione della vegetazione e del cappellaccio, lo strato superficiale della roccia con spessore variante da 1 a 2 metri, fino a raggiungere la pietra pi\u00f9 profonda. La cava pertanto veniva realizzata strato per strato permettendo ai cavatori di estrarre la pietra dall\u2019alto verso il basso, scendendo nella profondit\u00e0 del suolo, avendo cura di lasciare dei conci attaccati al suolo al fine di formare una scala, unico elemento di accesso all\u2019interno.\nIl metodo al coperto prevedeva invece l\u2019accesso alla cava o attraverso grotte naturali, situate prettamente lungo la costa, o attraverso l\u2019apertura di una galleria su una parete verticale di una cava a cielo aperto. La realizzazione di una galleria prevedeva di lasciare intatte alcune porzioni di roccia che fungevano da sostegno verticale.\nSpiagge.\nI pi\u00f9 noti accessi al mare sull'isola di Favignana sono:\nLa spiaggia di Cala Rossa nel 2015 \u00e8 stata premiata per essere la spiaggia pi\u00f9 bella d'Italia secondo il sito SkyScanner.\nClima.\nWikipediaclimasicilia"}
{"id": "2410", "revid": "729019", "url": "https://it.wikipedia.org/wiki?curid=2410", "title": "Isola di Marettimo", "text": "Marettimo (\"Mar\u00e8tamu\" in siciliano) \u00e8 un'isola italiana appartenente all'arcipelago delle isole Egadi, in Sicilia.\n\u00c8 la pi\u00f9 occidentale delle Egadi e vi si trova la localit\u00e0 Mar\u00e8ttimo, frazione di Favignana, comune italiano del libero consorzio comunale di Trapani in Sicilia.\nStoria.\nLe antiche popolazioni di questa ristretta area del Mediterraneo (Fenici, Elimi, Sicani) le attribuirono il carattere di sacralit\u00e0 di cui ancora oggi si pu\u00f2 godere. Secondo la \"teoria trapanese dell'Odissea\" (nata ad opera di Samuel Butler), Mar\u00e8ttimo verrebbe a coincidere, dal punto di vista geografico, con Itaca, la patria di Ulisse. Sarebbe lo stesso eroe a indicarne la posizione.\nI Romani costruirono a Marettimo un presidio militare dopo la prima guerra punica, attorno al 150 a.C. il cui scopo era controllare la rotta tra la Tunisia e Roma. Il complesso, noto come \"Case Romane\", si trova a monte del paese, a quota 250 metri circa ed \u00e8 costituito da due piccoli edifici e da una chiesetta di epoca normanna.\nDiversi autori citano \"Hier\u00e0\" come il luogo dove venne firmato il trattato di pace tra Romani e Punici-Cartaginesi dopo la drammatica Battaglia delle Isole Egadi del 10 marzo del 241 a.C., che vide Annone e le proprie navi sconfitti dalle pentere e trireme dotate di rostri dei Romani comandati da Lutazio Catulo.\nIl castello di Punta Troia, edificato in periodo normanno (circa 1140), venne in seguito usato anche come carcere. Nel periodo borbonico all'interno delle sue anguste e buie celle fu detenuto anche Guglielmo Pepe. Nel Quattrocento l'intero arcipelago fu baronia delle famiglie Carissima e Riccio; nell'anno 1568 il feudo fu venduto a Francesco Ferdinando d'Avalos; alla met\u00e0 del secolo XVII, l'isola divenne propriet\u00e0 dei Pallavicini-Rusconi di Genova, con titolo di marchesi.\nToponimo.\nL'antico toponimo greco dell'isola, citato da Polibio, era \"Hier\u00e0 N\u00e9sos\" (\u1f39\u03b5\u03c1\u03ac \u03bd\u1fc6\u03c3\u03bf\u03c2), che significa \u00abisola sacra\u00bb. Il nome attuale deriva molto probabilmente da \"Mar\u00ectima\", nome latino dell'isola che compare gi\u00e0 nell\"'Itinerario Antonino\", del III secolo d.C.\nAlcuni studiosi suggeriscono che l'origine del nome sia da ricercare nell'abbondante presenza del timo selvatico. Questa non \u00e8 tuttavia l'unica tipologia di erba che cresce spontaneamente nell'isola, il cui clima del tutto particolare ha contribuito allo sviluppo di una flora straordinaria.\nAmbiente.\nMarettimo si \u00e8 staccata dalla terraferma diversi millenni prima delle altre due isole dell'arcipelago. Il risultato \u00e8 che ci sono varie piante endemiche, come il cavolo delle Egadi (\"Brassica macrocarpa\") e la finocchiella di Boccone (\"Seseli bocconi\"), arbusto che cresce sulle rupi attorno al Semaforo. \nLungo la fascia costiera vegetano \"Helichrysum pendulum\", \"Rosmarinus officinalis\", \"Satureja fruticulosa\", \"Euphorbia dendroides\", \"Euphorbia bivonae\". A quota maggiore si trovano \"Erica multiflora\", \"Cistus incanus\", \"Ruta chalepensis\", \"Daphne oleifolia\", \"Quercus ilex\", \"Pinus halepensis\", \"Lonicera implexa\", \"Bupleurum\" sp., \"Scabiosa\" sp., \"Dianthus\" sp. Degne di nota le diverse grotte, raggiungibili solo dal mare; i fenomeni carsici; i fondali, alcuni dei quali sono parte della riserva naturale delle Egadi.\nIl punto pi\u00f9 alto dell'isola \u00e8 il Monte Falcone (). L'isola \u00e8 percorsa da vari sentieri."}
{"id": "2414", "revid": "2220898", "url": "https://it.wikipedia.org/wiki?curid=2414", "title": "I Simpson", "text": "I Simpson (\"The Simpsons\") \u00e8 una sitcom animata statunitense, creata dal fumettista Matt Groening nel 1987 per la Fox Broadcasting Company. \nLa serie \u00e8 una parodia satirica della societ\u00e0 e dello stile di vita statunitense, impersonati dalla famiglia Simpson, protagonista dell'opera, composta da Homer e Marge e dai loro tre figli Bart, Lisa e Maggie. Ambientato in una cittadina statunitense chiamata Springfield, il cartone tratta in chiave umoristica molti aspetti della condizione umana, tra cui la cultura statunitense, la societ\u00e0, la famiglia e la stessa televisione. L'idea della famiglia Simpson venne applicata da Matt Groening e James L. Brooks nel 1987, in occasione dei corti animati di un minuto da mandare in onda durante il \"The Tracey Ullman Show\". La loro prima apparizione nel talk show avvenne il 19 aprile dello stesso anno. Da quel momento, fino al 1989, andarono in onda durante gli intermezzi pubblicitari dello show, ottenendo un buon successo di pubblico. La serie debutt\u00f2 in prima serata, sotto forma di episodi di mezz'ora, il 17 dicembre 1989.\n\"I Simpson\" sono subito diventati uno show di punta della 20th Century Studios, grande casa produttrice di film; nel corso degli anni, infatti, hanno vinto numerosi e importanti premi televisivi. Il numero del magazine \"TIME\" del 31 dicembre 1999 lo ha acclamato come \"miglior serie televisiva del secolo\", mentre il 14 gennaio 2000 lo show ha ottenuto una stella nella Hollywood Walk of Fame. Ad oggi \u00e8 la pi\u00f9 lunga sitcom e serie animata statunitense mai trasmessa. \"I Simpson\" hanno inoltre influenzato diverse altre serie animate per adulti prodotte dalla met\u00e0 degli anni novanta in poi. Nel 2002 la rivista \"TV Guide\" ha classificato \"I Simpson\" all'8\u00ba posto tra i migliori 50 spettacoli televisivi di tutti i tempi, miglior posizione tra le serie animate. Nel 2007 ne \u00e8 stato tratto un lungometraggio, intitolato \"I Simpson - Il film\" (\"The Simpsons Movie\" in lingua originale), uscito nelle sale cinematografiche il 27 luglio dello stesso anno negli Stati Uniti e il 14 settembre seguente in Italia.\nIn Italia lo show \u00e8 trasmesso in chiaro dalle emittenti Mediaset, che detiene i diritti e ne doppia gli episodi, e dai canali satellitari di Fox Networks Group Italy. Dalla prima fino ad alcuni episodi della settima stagione sono stati trasmessi su Canale 5 ogni marted\u00ec alle 22:30 dal 1\u00ba ottobre 1991 al 18 agosto 1996, mentre dai restanti episodi della settima stagione fino alle stagioni attualmente in corso la trasmissione si \u00e8 spostata su Italia 1. Dal 2003 sono trasmessi su Fox e dal 2014 al 2019 anche su Fox Animation. Dal suo debutto ad oggi sono stati mandati in onda pi\u00f9 di 650 episodi raccolti in 30 stagioni.\nIl 6 febbraio 2019 la Fox Broadcasting Company ha rinnovato la serie per la 31\u00aa e la 32\u00aa stagione. Dal 12 novembre 2019 la serie viene trasmessa anche su Disney+, il servizio streaming della Walt Disney Company, mentre in Italia viene trasmessa sulla piattaforma dal 24 marzo 2020. Il 3 marzo 2021 Fox rinnova la serie per la 33\u00aa e la 34\u00aa stagione.\nTrama.\nLa serie \u00e8 incentrata sulla famiglia Simpson, composta da Homer, incarnante lo stereotipo dell'americano di classe media, pigro e pasticcione, ma capace di scatti di coraggio ed umanit\u00e0; dalla moglie Marge, molto gentile e premurosa nei confronti della famiglia; e dai figli Bart, il classico combinaguai disobbediente; Lisa, intelligente e saputella; e la piccola Maggie, che non fa altro che tenere il ciuccio. Essi vivono insieme a Springfield, citt\u00e0 americana fittizia nella sua costituzione e planimetria al fine di confondere le idee su quale Springfield sia, con tutti i loro numerosi amici e parenti che appaiono spesso nella serie.\nPersonaggi e doppiatori.\nPersonaggi principali.\nQuella dei Simpson \u00e8 una vita basata sullo \"stile di vita\" della famiglia statunitense media.\nLa famiglia ha anche due animali, i cui versi sono interpretati da Frank Welker:\nNonostante il fatto che passino gli anni e in vari episodi siano stati trattati compleanni, i personaggi della serie non invecchiano. Lisa ha compiuto 8 anni in due episodi diversi. Pochi sono i morti durante la serie, e ci\u00f2 \u00e8 avvenuto tanto in circostanze tragicomiche, quanto pi\u00f9 semplicemente in occasione di una grave malattia. Molti personaggi sono stati invece soggetti a delle \"resurrezioni\", come Hans Uomo Talpa e Marvin Monroe.\nAltri co-protagonisti dello show, invece, non sono pi\u00f9 comparsi nel corso degli anni, generalmente a causa della morte del doppiatore originale: l'esempio pi\u00f9 famoso \u00e8 rappresentato dai personaggi di Lionel Hutz e Troy McClure, ritirati dopo la morte di Phil Hartman, e, pi\u00f9 recentemente, Edna Caprapall ritirata dopo la morte di Marcia Wallace.\nPersonaggi secondari.\nOltre ai membri della famiglia Simpson, sono presenti una serie di strambi personaggi, alcuni dei quali competono in popolarit\u00e0 con i protagonisti. Originariamente, molti di questi personaggi erano pensati per un'unica apparizione, ma diversi sono riusciti ad ottenere maggiore spazio e spesso sono divenuti protagonisti di molti episodi. Molti personaggi secondari de I Simpson nel doppiaggio italiano parlano varianti regionali dell'italiano, fra cui quello veneto, quello campano, quello sardo, quello calabrese, quello siciliano e quello pugliese, ma anche altre lingue come il cinese o il giapponese.\nGuest star.\nMolti episodi della serie sono doppiati da \"guest star\" che danno voce o a personaggi fittizi o a loro trasposizioni animate. Alcuni di questi doppiatori possono essere considerati come parte del cast principale, avendo da anni un ruolo fisso nello spettacolo (come avviene per Kelsey Grammer, che interpreta Telespalla Bob; o Phil Hartman, che interpretava Lionel Hutz e Troy McClure).\nDecine sono comunque le celebrit\u00e0 che hanno contribuito al doppiaggio originale almeno in un episodio. Anche nel doppiaggio italiano hanno spesso collaborato personaggi noti, che, a differenza della versione originale, hanno alle volte prestato la propria voce a personaggi gi\u00e0 presenti nel cast della serie da diversi anni (ad esempio, Paolo Bonolis ha doppiato in un'unica occasione il personaggio di Lionel Hutz, Luciana Littizzetto la giudice Grazia Negata, Mike Bongiorno ha doppiato in uno speciale di Natale il personaggio di Babbo Natale. Francesco Totti e Ilary Blasi hanno doppiato un campione di baseball e la bella moglie, riferimento alla vita reale).\nLa serie attualmente detiene il Guinness dei primati per \"Pi\u00f9 celebrit\u00e0 partecipanti ad una serie animata\".\nProduzione.\nIdeazione e sviluppo.\nMatt Groening concep\u00ec la famiglia Simpson con l'aiuto di James L. Brooks. All'inizio Groening pens\u00f2 ad un adattamento televisivo della sua striscia a fumetti \"Life in Hell\", ma quando si rese conto che ci\u00f2 avrebbe comportato la rescissione dei diritti di pubblicazione per quest'ultima opera, decise di prendere un'altra strada. Ebbe l'idea di delineare come protagonista dei corti la sua versione di una famiglia disfunzionale, e diede ai personaggi lo stesso nome di quello dei suoi familiari, tranne Bart.\nNelle intenzioni di Groening, lo show avrebbe dovuto rappresentare una novit\u00e0 fin dalla prima apparizione. La scelta del colore giallo come colore della pelle dei personaggi animati ne \u00e8 un esempio. Matt Selman, sceneggiatore della serie fin dai primi anni, ha affermato in un'intervista che \u00abl'idea \u00e8 stata di Matt Groening. Voleva che una volta accesi i televisori, il pubblico pensasse che il colore giallo fosse legato ad un problema tecnico. Si sarebbe domandato \"Oh, perch\u00e9 sono gialli?\" ed avrebbe provato a sintonizzare il canale senza peraltro riuscirci, perch\u00e9 il giallo era reale. Era un tentativo innovativo per far cadere in inganno i telespettatori; \u00e8 una cosa che facciamo spesso nel mondo dello spettacolo\u00bb. Groening ha avallato e allo stesso tempo smentito questa versione dei fatti nel corso degli anni e sembrerebbe invece che la scelta del pigmento sia da attribuirsi a Gyorgyi Peluce, una colorista in forze allo studio Klasky Csupo che anim\u00f2 lo show nelle prime stagioni.\nLa famiglia Simpson fece il suo debutto nel \"The Tracey Ullman Show\", come protagonista di cortometraggi animati, con \"Good Night\", che and\u00f2 in onda il 19 aprile 1987. La famiglia era rozzamente disegnata, poich\u00e9 Groening aveva sottoposto schizzi di base agli animatori, supponendo che li avrebbero \"puliti\"; invece semplicemente ricalcarono i suoi disegni.\nNel 1989, \"I Simpson\" furono adattati in una serie di mezz'ora per la Fox Network da una squadra di compagnie produttrici, inclusa l'attuale Klasky Csupo. Siccome la Fox era da poco nata e quindi alle prime armi, Jim Brooks ottenne un'inusuale clausola contrattuale dall'emittente, la quale assicurava che non avrebbe interferito col processo creativo dello show. Groening ha affermato che l'obiettivo chiave dello show era \u00aboffrire un'alternativa al pubblico, e mostrare a loro che c'\u00e8 qualcos'altro oltre alla spazzatura \"mainstream\" che gli viene presentato come l'unica scelta\u00bb.\nLa Fox era riluttante a trasmettere la serie, in quanto non credeva potesse reggere la durata di un normale episodio di venti minuti-mezz'ora. Proposero agli autori di produrre tre corti da sette minuti ciascuno e quattro speciali, per vedere le reazioni del pubblico e farli abituare alla lunghezza dello show (anche se il vero problema, secondo gli ideatori, era quello di rendere plausibili e ben voluti dei personaggi cos\u00ec grotteschi). Alla fine, per\u00f2, vista l'insistenza degli ideatori, la Fox chiese tredici episodi dalla durata di trenta minuti. Il primo episodio della serie vera e propria fu \"Un Natale da cani\" (nella versione originale \"Simpsons Roasting on an Open Fire\") scelto in un confronto con quello che alla fine fu l'ultimo episodio della prima stagione, \"Sola, senza amore\" (\"Some Enchanted Evening\"). Quest'ultimo episodio fu il finale di stagione poich\u00e9 gli animatori lo dovettero ridisegnare, avendo visto la stessa povera qualit\u00e0 del disegno con cui Groening aveva realizzato i corti.\n\"I Simpson\" furono la prima serie televisiva della Fox Network ad apparire nella top 30 degli show pi\u00f9 visti, nella stagione 1989-90. Il successo dello show convinse la Fox che si poteva cambiare l'orario di messa in onda dello show, in modo da competere in audience con il \"The Cosby Show\" (noto in Italia come \"I Robinson\"), una mossa che abbass\u00f2 gli ascolti de \"I Simpson\". Tracey Ullman, intanto, aveva intentato una causa legale, affermando che il suo show era la fonte del successo de \"I Simpson\" e richiedendo perci\u00f2 una parte dei guadagni provenienti dai corti. Alla fine, fu la Fox Network a vincere la causa.\nLo show fu anche coinvolto in pi\u00f9 polemiche a causa della personalit\u00e0 di Homer Simpson - un marito alcolizzato, irresponsabile e pigro che scaten\u00f2 la \"Sindrome di Homer Simpson\" che influenz\u00f2 molti giovani che portarono molti psicologi e dottori a sostenere che Homer era un cattivo esempio per i giovani, e Bart Simpson \u2013 un ribelle ai dettami familiari da cui frequentemente scappava senza alcuna punizione \u2013 che spinse alcune associazioni di genitori e portavoce \"conservatrici\" a sostenere che Bart fosse un pessimo modello per i bambini. George Bush senior, all'epoca presidente degli Stati Uniti, accus\u00f2: \u00abstiamo provando a rafforzare la famiglia americana, in modo da farla assomigliare di pi\u00f9 ai Waltons e di meno ai Simpson\u00bb.\nLe t-shirt dei Simpson, cos\u00ec come altro \"merchandise\", furono bandite da diverse scuole pubbliche in diverse zone degli Stati Uniti. Ci\u00f2 nonostante, le vendite mondiali arrivarono, in solo 14 mesi, a 2 miliardi di dollari statunitensi di ricavo.\nTemi.\nLa struttura di base de \"I Simpson\" \u00e8 organizzata come quasi una normale sitcom. In teoria, \u00e8 solo una serie narrante la vita di una tipica famiglia americana e di tutti i loro amici in una tipica cittadina americana. In realt\u00e0, l'obiettivo comico dello show \u00e8 maggiore di quello di una qualunque sitcom. La citt\u00e0 di Springfield \u00e8 un complesso microcosmo in cui sono affrontati tutti i temi della societ\u00e0 moderna. Il fatto che Homer lavori in una centrale nucleare, pu\u00f2 essere sfruttato per fare satira su questioni di carattere ambientale. Le giornate che Bart e Lisa passano alla scuola elementare di Springfield possono essere fonte di ispirazione per una satira sul sistema scolastico pubblico statunitense. Rilevante \u00e8 l'universo dei media locali come televisioni e radio, da cui prende spunto la presa in giro dell'industria dell'intrattenimento e dello \"showbiz\".\nAlcuni commentatori sostengono che lo show assume connotati politici con una propensione \u2013 che viene espressa attraverso la satira \u2013 a idee progressiste, anche se nel tempo in pi\u00f9 occasioni sono state prese di mira entrambe le parti del panorama politico americano. La serie irride l'abuso di potere che il governo e le grandi industrie hanno sulla gente comune: i politici sono corrotti, i media sono asserviti al potere e fanno cattiva informazione, il reverendo Timothy Lovejoy \u00e8 indifferente verso i suoi fedeli; e la polizia locale, in particolare il commissario Clancy Winchester, \u00e8 totalmente inefficiente. Anche la religione \u00e8 un tema ricorrente: nei momenti di crisi, la famiglia si rivolge a Dio, che in alcune puntate \u00e8 rappresentato come un uomo enorme dalla lunga barba bianca, di cui non si vede il volto. Dio \u00e8 inoltre l'unico personaggio della serie animata ad essere raffigurato con le 5 dita, sia delle mani che dei piedi; infatti, tutti gli abitanti di Springfield ne presentano solo 4 (come anche personaggi pi\u00f9 classici quali Topolino e Paperino). Nonostante tutto, lo show si \u00e8 occupato delle maggiori religioni.\nLe trame di pi\u00f9 episodi si concentrano su un particolare personaggio, o sulla relazione tra due. Nei casi pi\u00f9 comuni, le trame di fondo riguardano Homer che ottiene un nuovo lavoro o che prova a diventare ricco velocemente; Marge che cerca di fuggire dalla monotonia del ruolo di casalinga, cercando anch'essa lavoro o dedicandosi a un hobby; Bart che causa un grave danno o problema e cerca di risolverlo, nascondendolo o ignorandolo interamente; Lisa che cerca di difendere o appoggiare una causa o un ente coinvolto nell'attivismo politico o ambientalista. Molti episodi si concentrano su personaggi minori, ma che coinvolgono anche la famiglia Simpson. Altri temi affrontati dalla serie sono le crisi fra Homer e Marge e i rapporti tra Bart e Lisa.\nAmbientazione.\nLa serie \u00e8 ambientata a Springfield, cittadina situata in uno Stato non meglio identificato: nell'ultimo episodio dell'undicesima stagione, intitolato \"Dietro la risata\", i Simpson sono descritti come \"una ridente famiglia del Kentucky\". Nell'episodio della decima stagione \"Lisa 10 e lode\", il sovraintendente Chalmers afferma che la scuola elementare di Springfield era stata in passato nominata la pi\u00f9 decadente del Missouri, aggiungendo per\u00f2 subito dopo come fosse stata spostata da l\u00e0 fino a Springfield. Invece nel lungometraggio dalla serie, Ned Flanders, mentre ammira il paesaggio attorno a Springfield insieme a Bart, afferma che la citt\u00e0 \u00e8 situata vicino ai confini con gli Stati dell'Ohio, del Nevada, del Maine e del Kentucky. Ma, mentre Ohio e Kentucky sono confinanti, Nevada e Maine si trovano da tutt'altra parte. In un altro episodio, nel quale Lisa ha una corrispondenza con un ragazzino di Rio de Janeiro, lui le fa notare che non le aveva mai scritto poich\u00e9 non sapeva in che stato abitasse, lei gli risponde che bisogna \"guardare gli indizi\".\nGroening ha dichiarato che Springfield ha molto in comune con Portland, citt\u00e0 situata nell'Oregon in cui \u00e8 cresciuto, mentre il nome \"Springfield\" \u00e8 stato scelto, secondo Matt Groening, ispirandosi alla cittadina di Springfield in Oregon, distante 160 chilometri da Portland, sua citt\u00e0 natale. La geografia di Springfield e delle sue vicinanze \u00e8 particolarmente variabile, caratterizzata da zone costiere, deserti, vasti terreni agricoli, alte montagne, e qualunque cosa sia richiesta dalla sceneggiatura. Anche se la citt\u00e0 \u00e8 relativamente piccola, contiene tutti gli edifici che normalmente si trovano solo nelle grandi metropoli (come l'aeroporto internazionale o gli studi televisivi).\nApprofittando della presenza di molte citt\u00e0 chiamate Springfield, la Fox e il quotidiano \"USA Today\" hanno indetto, nell'estate del 2007, una votazione nella quale si chiedeva di scegliere quale fra le tante Springfield fosse la pi\u00f9 verosimile all'ambientazione della serie. Il concorso si \u00e8 poi concluso con la vittoria della Springfield del Vermont, di 9.200 abitanti, che ha cos\u00ec conseguito l'onore di ospitare la prima mondiale de \"I Simpson \u2013 Il film\".\nCaratteristiche ricorrenti.\nSequenza iniziale.\nUno dei \"marchi di fabbrica\" de \"I Simpson\" \u00e8 la sigla iniziale, caratterizzata da una serie di sequenze tutte collegate in cui compaiono i protagonisti, accompagnata dal tema musicale d'apertura composto da Danny Elfman.\nQuasi ogni episodio si apre con il titolo e una carrellata che, partendo da un primo piano delle nuvole, mostra una vista aerea della citt\u00e0 di Springfield e finisce fino alla finestra di un'aula al piano terra della scuola elementare, dove Bart \u00e8 intento a scrivere frasi (diverse per ogni episodio) sulla lavagna per castigo, fino al suono della campanella delle 15:00, quando esce da scuola col suo skateboard.\nSuccessivamente vengono introdotti gli altri componenti della famiglia. Homer esce dalla centrale nucleare non accorgendosi che una barra di plutonio verde fosforescente, sulla quale stava lavorando, rimbalza sull'incudine e gli finisce tra colletto e collo, per poi accorgersene mentre \u00e8 alla guida della sua auto e la getta dal finestrino con noncuranza; Marge e Maggie escono dal supermercato con la spesa, dopo che Maggie \u00e8 stata passata sul lettore di codici a barre della cassa facendo apparire il prezzo, 847,63 dollari, che nel 1989, primo anno dei Simpson, era il costo medio annuo per il mantenimento di un neonato negli Stati Uniti d'America; Lisa improvvisa un assolo di sassofono che si stacca dal resto della banda della scuola, venendo cacciata dall'aula di musica dal professore Dewey Largo. Intanto Bart passa davanti ad una fermata del bus zigzagando con lo skate tra Helen Lovejoy, Apu Nahasapeemapetilon, Boe Szyslak, Barney Gumble, Timothy Lovejoy, Gengive Sanguinanti Murphy e Clancy Winchester. Mentre \u00e8 sullo skate la barra di plutonio gettata poco prima dal padre finisce in un tombino accanto a lui. In origine era presente una scena in cui Bart rubava il cartello della fermata (facendo cos\u00ec perdere il bus ai passanti, che iniziano a rincorrerlo), ma \u00e8 stata tagliata dalla seconda stagione in poi. Prima di tornare ai 5 componenti, viene fatta una carrellata velocissima su tutti i personaggi secondari.\nTutti i componenti della famiglia arrivano a casa quasi contemporaneamente: Homer parcheggia l'auto nel vialetto di casa, con Bart che ne colpisce il tettuccio atterrando dopo un ollie con lo skateboard; Lisa arriva con la bici, e voltando verso sinistra taglia la strada al padre mentre esce dall\u2019auto, il quale la scansa emettendo il suo tipico D'oh!. Infine arriva Marge con Maggie in auto, rischiando di investire Homer che corre in garage urlando ed entra in casa dalla porta di servizio.\nLa sequenza termina con la famiglia che si raduna davanti al televisore sul divano del soggiorno. Il finale della sigla cambia per ogni puntata (con poche eccezioni). La sigla si ispira in parte alla sequenza iniziale dei \"Flintstones\", i quali, in una delle molte varianti, sostituiscono la famiglia Simpson davanti alla televisione.\nDal decimo episodio della ventesima stagione intitolato \"Prendi la mia vita, per favore\", andato in onda negli USA il 15 febbraio del 2009 (in Italia il 5 marzo 2010), la serie ha iniziato ad essere prodotta in alta definizione a 720p adottando un nuovo rapporto di rispetto al classico , di conseguenza \u00e8 stata creata una nuova sigla. Oltre a quelle dal punto di vista della definizione e della fluidit\u00e0 del movimento dei personaggi, sono presenti diverse differenze nelle varie scene, la cui successione rimane comunque fedele allo storyboard originale (anche se adattato ora al nuovo formato) con l'aggiunta di diversi dettagli o con l'ampliamento di alcune di esse, spesso con riferimenti al cambiamento dei personaggi nel corso degli anni. Per esempio, nella scena della fermata Apu \u00e8 ora presente accompagnato dai suoi otto figli. .\nIl concetto degli elementi variati della sigla \u00e8 stato ripreso in \"Futurama\", dove ogni episodio \u00e8 introdotto da un sottotitolo differente e dove la navicella \"Planet Express\" impatta contro un grande monitor, che ogni volta mostra un differente cartone degli anni trenta. Lo stesso vale per \"American Dad!\", dove dall'auto del protagonista, Stan Smith, spunta Roger con un travestimento diverso ogni volta. Anche nella serie italiana \"Rat-Man\", vi \u00e8 un finale diverso nella sigla per ogni episodio.\nNell'edizione italiana, fino alla stagione 23, Mediaset sostituiva il titolo \"The Simpsons\" con \"I Simpson\". Dalla stagione 24 invece, anche nell'edizione italiana viene utilizzato il titolo inglese, in quanto sono state aggiunte delle gag nella \"title card\", e la sua sostituzione ne comportava la perdita.\nSequenza di coda.\nLa sequenza di coda maggiormente utilizzata mostra su uno sfondo nero, i titoli di coda (doppiatori indicati con \"Starring\", e staff di produzione della serie) scritti in giallo con un font creato per l'occasione. Certi episodi per\u00f2 presentano una sigla di coda diversa creata per l'occasione: infatti in diversi episodi appaiono, in luogo della tradizionale schermata nera, delle gag aggiuntive con i personaggi del cartone pi\u00f9 o meno lunghe, con sovrapposti i titoli di coda. Ancora, nell'episodio \"Cosa aspettarsi quando si vuole aspettare\" (stagione 24), i titoli di coda sono scritti in corsivo. Negli episodi di \"La paura fa novanta\", invece i titoli di coda sono scritti in carattere verde, e i nomi dello staff sono storpiati in maniera horror (es. Bat Groening al posto di Matt Groening).\nNell'edizione italiana vengono invece trasmessi i titoli di coda relativi all'edizione italiana (sempre in giallo, per\u00f2 il font \u00e8 diverso, anche se simile), ed una volta esauriti essi, vengono trasmessi i titoli di coda americani, con velocit\u00e0 accelerata. Fino alla stagione 22 i titoli di coda con i doppiatori americani (quelli riportanti \"Starring\") venivano saltati, mentre dalla stagione 23 vengono trasmessi anch'essi. Le gag presenti nella sigla di coda vengono doppiate in italiano, e non saltate.\nTerminati i titoli di coda viene trasmesso il \"bumper\" della Gracie Films seguito da quello della 20th Century Studios.\nNell'edizione italiana \u00e8 raro vedere i titoli di coda italiani al completo, visto che le emittenti Mediaset spesso tagliano dopo pochi secondi le sigle di coda per lasciar spazio alla pubblicit\u00e0, eccetto se ci sono gag.\nIl tema utilizzato generalmente per i titoli di coda \u00e8 una versione riarrangiata del tema de I Simpson di Danny Elfman, anche se che per diversi episodi vengono utilizzate altre canzoni cantate dai protagonisti del cartone.\nSpecial di Halloween.\n\"La paura fa novanta\" (\"Treehouse of Horror\") \u00e8 una serie di episodi dei Simpson che ricorrono in ogni stagione (tranne la prima) in occasione della festa di Halloween, il 31 ottobre. Questi episodi sono divisi in tre corti, le cui trame non seguono il canone originale della serie. Negli episodi infatti i protagonisti del cartone sono coinvolti in situazioni il cui genere va dall'horror alla fantascienza e al soprannaturale; spesso questi brevi episodi nascono come parodia di film appartenenti a questi generi.\nI normali personaggi interpretano ruoli speciali. Infatti, molto spesso, il ruolo del \"cattivo\" di turno (che pu\u00f2 per esempio essere uno zombie, un vampiro, o un serial killer) \u00e8 interpretato da personaggi che hanno qualche affinit\u00e0 con queste figure (un esempio \u00e8 il ruolo del signor Burns, che ha interpretato, fra gli altri, una parodia del conte Dracula) o ne differiscono totalmente (per esempio, Ned Flanders ha interpretato il Diavolo in persona in \"La paura fa novanta IV\"). Inoltre, solo in questi episodi speciali fanno la loro comparsa personaggi come i bizzarri alieni Kang e Kodos.\nRiferimenti alla cultura pop.\nLa serie \u00e8, inoltre, particolarmente famosa per i riferimenti culturali e le citazioni che coprono un ampio spettro della cultura pop internazionale, specialmente quella americana (in particolare, sono presenti riferimenti, omaggi o parodie pi\u00f9 o meno indirette di film, canzoni, o trasmissioni televisive), in modo che spettatori di generazioni differenti possano trarre pieno godimento dallo show. Ad esempio, in questa vasta gamma di citazioni e riferimenti al \"mondo reale\", rilevante \u00e8 la presenza della stessa Fox, pi\u00f9 volte presa in giro dagli autori dello show.\nUna celeberrima serie di gag ricorrenti \u00e8 rappresentata dagli scherzi telefonici che Bart fa alla taverna di Boe, cui chiede se sono presenti persone dai nomi costruiti con molti \"doppi sensi\". Un altro esempio si trova nei crediti degli special di Halloween, in cui i nomi dello staff sono storpiati con sfumature horror, come \"Bat Groening\" al posto di Matt Groening o \"Chains Hell Brooks\"al posto di James L. Brooks. Lo show \u00e8 anche conosciuto per gag di tipo testuale (scritte divertenti come i nomi dei negozi, l'ordine del giorno del municipio affisso sui cartelli, o anche il programma della messa domenicale). Sono inoltre presenti le cosiddette gag del \"freeze frame\", ovvero immagini o scritte divertenti che appaiono sullo schermo troppo velocemente per essere identificate normalmente, ma che possono essere visibili stoppando ad un preciso fotogramma la trasmissione.\nCrossover.\nPochi sono gli episodi de \"I Simpson\" a presentare crossover di rilievo che vedono la presenza dei personaggi di altre sitcom animate: il primo caso riguarda i vari cameo del robot Bender, da Futurama, in alcune scene a partire dalla quattordicesima stagione in poi; nonostante questi appaia come personaggio principale nell'episodio \"Simpsorama\" assieme a tutti i protagonisti sia della sua serie che dei Simpson. Ultime serie ad aver incontrato i Simpson sono stati i personaggi de \"I Griffin\" all'interno dell'episodio \"The Simpson Guy\" (Nella traduzione italiana \"\u00abE alla fine si incontrano\u00bb)\" della tredicesima stagione di quest'ultima serie animata e la LEGO all'interno dell'episodio \"Mattoncino come me\" della venticinquesima stagione (oltre al cameo di Milhouse nel film \"The LEGO Movie\") e nel videogioco crossover di Traveller's Tales, \"LEGO Dimensions\" insieme a moltissime altre serie (tra cui \"Doctor Who\", , \"Teen Titans Go!\", \"Adventure Time\", \"Sonic the Hedgehog\", \"Beetlejuice - Spiritello porcello\"...).\nColonna sonora.\nIl tema musicale di apertura \u00e8 stato composto da Danny Elfman mentre le musiche all'interno degli episodi sono composte da Alf Clausen. Oltre alle composizioni orchestrali, fanno parte della colonna sonora molte canzoni, originali e non. Sono stati pubblicati diversi album di musica originale, fin dalla messa in onda della seconda stagione, come ad esempio \"Songs in the Key of Springfield\" e \"Go Simpsonic with The Simpsons\".\nMolte canzoni sono state composte con lo scopo di un'uscita su CD singolo o di un album, e molte di queste non sono presenti nello show. Il singolo pi\u00f9 conosciuto \u00e8 \"Do the Bartman\", co-scritto e prodotto da Michael Jackson, singolo pubblicato nel novembre del 1990 e divenuto un successo internazionale, arrivato alla posizione numero 1 nella \"UK Singles Chart\" dove \u00e8 rimasto per tre settimane, ed \u00e8 stato certificato disco d'oro. Un secondo singolo prodotto da DJ Jazzy Jeff, \"Deep, Deep Trouble\" fu pubblicato l'anno seguente. Altri album tratti dalla serie, come \"The Simpsons Sing the Blues\" e \"The Yellow Album\", pubblicati nella seconda met\u00e0 degli anni novanta, contengono diverse cover, come anche diverse composizioni originali.\nDistribuzione.\nDoppiaggio.\nDi seguito sono elencati i personaggi e i doppiatori:\nL'edizione italiana \u00e8 curata da Ludovica Bonanome per Mediaset (nei titoli di coda delle prime cinque stagioni, l'indicazione della responsabile dell'edizione italiana non veniva riportata, limitandosi cos\u00ec a riportare il solo studio di doppiaggio). Le varie stagioni non sono state doppiate presso lo stesso studio, cos\u00ec anche per il direttore di doppiaggio, che varia a seconda della stagione. Comunque, il doppiaggio della maggior parte delle stagioni \u00e8 stato diretto da Tonino Accolla. Altri direttori che si sono avvincendati nel corso degli anni sono: Danilo De Girolamo, Teo Bellia, Pino Insegno, Francesca Draghetti, Giorgio Lopez, Massimo Giuliani, Gianni Bonagura (non accreditato), Susanna Javicoli (non accreditata), Fabrizio Mazzotta (non accreditato), Massimo Corvo (non accreditato), Laura Boccanera (non accreditata), Davide Lepore, Monica Ward (st. 24+) , Ilaria Stagni, Anton Giulio Castagna (non accreditato), Roberta Paladini, Connie Bismuto, Claudia Razzi (non accreditata) e Francesca Guadagno.\nI dialoghi invece nelle prime ventitr\u00e9 stagioni sono stati curati da Tonino Accolla (tranne in alcune eccezioni da Elettra Caporello), mentre a partire dalla ventiquattresima stagione vengono realizzati da Cecilia Gonnelli, che aveva gi\u00e0 lavorato per diversi anni nella serie come traduttrice.\nCensura.\nLa serie, a causa dei temi trattati, \u00e8 incorsa pi\u00f9 volte nella censura da parte delle emittenti o anche dei governi dei paesi esteri. La Fox non ha mai adottato politiche di censura sulla serie, anche se in varie occasioni i produttori hanno chiesto a Matt Groening, creatore della serie, dei tagli prima della messa in onda dell'episodio. Lo show ha subito censure anche in Gran Bretagna, Venezuela, Argentina, ed \u00e8 stato bandito in Russia e in Cina (in quest'ultima nazione \u00e8 stato successivamente mandato in streaming a partire dal 2014). In Giappone, l'ultimo episodio della decima stagione, intitolato \"Da Tokyo con orrore\" (nella versione originale \"Thirty Seconds Over Tokyo\") non \u00e8 mai stato mandato in onda, a causa del ritratto comico di alcune icone e figure sacre, come l'Imperatore del Giappone Akihito, e non \u00e8 presente nell'edizione locale in DVD della decima stagione.\nParticolare \u00e8 stato anche il caso del primo episodio della terza stagione \"Pap\u00e0-zzo da legare\". Nel 2019 Fox annuncia di interromperne la distribuzione per via delle accuse di presunta pedofilia rivolte a Michael Jackson, il quale aveva doppiato in quella puntata il personaggio di Leon Kompowsky, dal documentario statunitense Leaving Neverland della HBO. \nIn Italia, invece, a differenza di quanto accaduto ad altre molte serie animate americane per adulti, come \"South Park\", \"I Griffin\", \"American Dad!\" e alcuni anime trasmessi dalle reti Mediaset, la serie non ha subito censure di rilievo, anche se sono stati alleggeriti pi\u00f9 dialoghi. Il primo caso da segnalare riguarda l'episodio \"L'erba di Homer\", che tratta tematiche riguardanti la marijuana e i suoi effetti, la cui visione \u00e8 stata vietata ai minori di 14 anni negli Stati Uniti d'America; in Italia \u00e8 stato trasmesso solo in seconda serata, il 2 febbraio 2004, a differenza degli altri episodi della tredicesima stagione trasmessi durante la regolare programmazione pomeridiana nell'ottobre 2003 e riproposti pi\u00f9 volte in replica sempre saltando l'episodio in questione, che \u00e8 stato trasmesso sporadicamente negli anni nella fascia notturna. Un altro fatto si \u00e8 verificato con \"Gay, un invito a nozze\", che parla di unioni omosessuali; trasmesso regolarmente in prima visione l'8 marzo 2006 durante la trasmissione di alcuni episodi inediti della sedicesima stagione, in seguito \u00e8 stato replicato fino al 2009; in seguito alla riproposizione della sedicesima stagione. Un ulteriore caso \u00e8 strettamente legato all'episodio \"La paura fa novanta XXVIII\", rimasto non trasmesso da Mediaset per problemi di tematiche religiose affrontate e per la crudezza del segmento \"MMM... Homer\". Esso \u00e8 disponibile (sottotitolata e doppiata) su Disney+ dal 23 marzo 2020, mentre Italia 1 lo trasmette il 20 febbraio 2021 nella fascia della seconda serata del sabato. Un ulteriore caso di censura in Italia \u00e8 il primo episodio (\"Un Natale da cani\"), in cui la canzoncina natalizia di Bart (in cui in originale dice \"Jingle Bells, Batman Smells\", ovvero \"Jingle Bells, Batman puzza\") \u00e8 stata tradotta con \"Jingle Bells, Batman gay\", battuta rimossa (lasciando solo la versione in inglese) da Disney+.\nTrasmissione in Italia.\nI Simpson viene considerata una delle serie a cartoni animati statunitensi pi\u00f9 famose e popolari ad essere importate in Italia.\nLa serie arriva per la prima volta in Italia il 1\u00ba ottobre 1991 sulle reti Mediaset. La prima puntata trasmessa \u00e8 stata \"Bart, il genio\", in seconda serata su Canale 5. Il vero primo episodio della serie, \"Un Natale da cani\", \u00e8 stato trasmesso il 24 dicembre dello stesso anno come speciale natalizio.\nLa serie \u00e8 la prima ad essere trattata come telefilm da Mediaset. Infatti, sebbene sia un cartone animato, non \u00e8 mai stata parte integrante della fascia ragazzi gestita allora da Alessandra Valeri Manera. Lo testimonia il fatto che per molti anni, nelle guide TV, \"I Simpson\" venivano indicati come \"telefilm\" o \"sit-com\".\nDopo il primo episodio, la serie inizia ad essere trasmessa a cadenza settimanale, senza il giusto ordine di trasmissione originale, saltando tra l'altro diversi episodi. Nel palinsesto di Canale 5, la serie veniva trasmessa ogni marted\u00ec alle 22:30 e replica senza un orario fisso. Trasmessi 18 episodi della settima stagione, dal 1996 fino al 1998, Mediaset non ha pi\u00f9 acquistato nuovi episodi.\nDall'ottobre 1997 la programmazione de \"I Simpson\" si \u00e8 spostata su Italia 1. Da allora I Simpson ottengono l'attuale collocazione dell'ora di pranzo, e cominciano ad essere trasmessi quotidianamente, alternando repliche e nuovi episodi, diventando cos\u00ec uno dei programmi di punta della seconda rete Mediaset, centrando in pieno il target di riferimento del canale. Oltre all'acquisto di nuove stagioni, vengono inoltre recuperati gli episodi che sono stati saltati da Canale 5. Dal 1997 fino al 1999 anche il canale Junior TV, allora appartenente a Publitalia (quindi a Mediaset), trasmette le prime tre stagioni della serie.\nDal 31 luglio 2003 la serie comincia ad essere trasmessa nell'edizione italiana del canale Fox presente nella piattaforma Sky Italia. Sebbene \"I Simpson\" siano una produzione Fox, su tale rete vanno in onda solo le repliche, perch\u00e9 gli episodi nuovi vengono acquistati da Mediaset e trasmessi in prima visione su Italia 1 e non su Fox.\nIl 3 dicembre 2007, per la prima volta, \"I Simpson\" sono stati spostati dalla fascia dell'ora di pranzo alla fascia preserale, alle 19:40. Inizialmente vanno in onda repliche, poi dal 21 gennaio al 21 febbraio 2008 vanno in onda gli inediti episodi della stagione 17. Il 25 marzo \u00e8 stata ripristinata la collocazione all'ora di pranzo, e quindi, il cartone va in onda in entrambe le collocazioni, fino a un mese dopo, quando \u00e8 stata cancellata la collocazione preserale.\nIl 13 febbraio 2009 \u00e8 stata reintrodotta la collocazione preserale per la trasmissione degli episodi inediti in prima TV delle stagioni 18 e 19. Questa volta per\u00f2 sono state mantenute entrambe le collocazioni: alle 14:30 andavano in onda le repliche, mentre alle 19:40 andavano in onda i nuovi episodi. Esauriti gli episodi inediti, sono ripartite le repliche anche nella fascia preserale. Il 7 settembre \u00e8 stata nuovamente rimossa la collocazione pomeridiana della serie, cos\u00ec gli episodi vanno in onda solamente la sera. Questa volta il cartone \u00e8 stato anticipato alle 19:25, per poi essere posticipato alle 20:05 il 1\u00ba ottobre, per poi essere spostato nuovamente alle 19:30 il 17 novembre 2010. L'11 gennaio dello stesso anno torna nuovamente la collocazione pomeridiana, e dal 22 febbraio al 23 marzo nella fascia serale va in onda la stagione 20 (anche se era gi\u00e0 uscita in DVD il 12 gennaio). Il 5 luglio \u00e8 stata nuovamente soppressa la collocazione pomeridiana, ripristinata il 13 settembre. Nella collocazione serale, dalla settimana successiva al mese successivo vanno in onda le prime TV della stagione 21.\nIl 10 gennaio 2011, dopo quasi due anni, la collocazione serale \u00e8 stata nuovamente cancellata, lasciando cos\u00ec la serie solo al pomeriggio. Tuttavia, il 23 gennaio 2012 \u00e8 stata ripristinata nuovamente, stavolta alle 19:50, per la trasmissione degli episodi della stagione 22, la cui prima TV \u00e8 terminata il 23 febbraio. Anche questa volta dopo gli episodi inediti, sono partite le repliche, fino al 30 marzo, quando \u00e8 stata soppressa nuovamente la collocazione serale. Da allora non \u00e8 pi\u00f9 stata reintrodotta. Dal 9 gennaio al 10 luglio 2021, \u00e8 andata in onda nella fascia della seconda serata del sabato, dapprima con quattro episodi nel mese di gennaio, per poi passare a tre nel mese di febbraio e nel mese di giugno a due per serata.\nDal 23 agosto al 19 ottobre 2021, \"I Simpson\" sono andati in onda anche su 20 Mediaset, con due episodi trasmessi identicamente sia nella fascia della tarda mattinata sia nella fascia preserale, dal luned\u00ec al venerd\u00ec.\nNel 2012, in occasione della trasmissione della stagione 23, per la prima volta i doppiatori storici di alcuni protagonisti sono stati cambiati. A causa della riduzione del compenso, Ilaria Stagni e Li\u00f9 Bosisio (doppiatrici rispettivamente di Bart e Marge) vengono sostituite da Gaia Bolognesi e Sonia Scotti, mentre a causa del ritiro dal doppiaggio di Mario Milita per l\u2019et\u00e0 ormai avanzata, anche nonno Simpson cambia voce con Mino Caprio. Un anno dopo, invece, un grave lutto colpisce il cast del doppiaggio: muore infatti Tonino Accolla, doppiatore del protagonista Homer, nonch\u00e9 adattatore dei dialoghi e direttore della serie. Dalla stagione 24 viene sostituito da Massimo Lopez.\nMaratone di episodi.\nTalvolta Italia 1 organizza delle maratone in cui vengono proposti episodi in prima TV o dedicati a un determinato tema.\nAdattamento.\nNell'edizione italiana, le scritte in inglese sono state tradotte in italiano nel video (attraverso la completa sostituzione di quella inglese) e la frase alla lavagna di Bart \u00e8 letta dalla sua doppiatrice (Ilaria Stagni fino alla ventiduesima stagione, Gaia Bolognesi dalla ventitreesima - nella versione originale non viene letta).\nA partire da luglio 2016 gli episodi del 1998 sono stati restaurati e adattati allo schermo 16:9, lo si pu\u00f2 notare all'inizio della sigla in quanto nella versione senza restauro compare \"I Simpson\" mentre nel restauro compare il logo originale \"The Simpsons\" e come sottotitoli \"I Simpson\"\nSono stati modificati alcuni nomi dei personaggi: i pi\u00f9 evidenti sono \"Moe\" che \u00e8 diventato \"Boe\", con la modifica dell'insegna del suo bar; il cognome \"Krabappel\" che \u00e8 diventato \"Caprapall\" e anche il cognome \"Wiggum\" che \u00e8 diventato \"Winchester\". Tutti i personaggi che hanno un aggettivo o titolo nel nome ce l'hanno tradotto in italiano (ad esempio \"Fat Tony\" \u00e8 diventato \"Tony Ciccione\"). \"Sideshow Bob\" diventa \"Telespalla Bob\" e \"Sideshow Mel\" diventa \"Telespalla Mel\", sebbene la parola \"telespalla\" non esista nel vocabolario italiano.\nAlcuni personaggi vengono doppiati con un accento dei dialetti locali italiani.\nAccoglienza.\nCritica.\n\"I Simpson\" sono stati a lungo lodati da vari critici americani come \"lo spettacolo televisivo pi\u00f9 irriverente e impertinente mai andato in onda\". Nel 1990 la rivista statunitense \"Entertainment Weekly\" lo defin\u00ec come \"la rappresentazione della famiglia americana pi\u00f9 complessa, disegnata come semplice cartone animato. \u00c8 questo fantastico paradosso a portare via milioni di telespettatori dai tre principali network per concentrarsi sui Simpson\". Ken Tucker, autore dell'articolo, aggiunse in seguito che lo show \u00e8 \"un fenomeno pop-culturale, un cartone da \"prima serata\" che attira l'intera famiglia\".\nPer anni i critici hanno lodato \"I Simpson\" per il loro spirito, il realismo e l'intelligenza dei testi. Tuttavia, a partire dalla fine degli anni novanta lo show inizi\u00f2 a cambiare a tal punto che molti critici lo definirono \"stanco\"; i fan iniziarono a disilludersi, interpretando il nuovo tono umoristico della serie come decadente. Il 16 febbraio 2003, dopo la celebrazione del 300\u00ba episodio dello show, \"USA Today\" pubblic\u00f2 una lista delle puntate preferite dai fan e dagli sceneggiatori de \"I Simpson\": nella prima lista l'episodio pi\u00f9 recente era addirittura del 1997 (\"La fobia di Homer\"), mentre nella seconda era del 2000 (\"Dietro la risata\"). Anche all'interno del cast di doppiatori ci furono dei malumori: Harry Shearer, voce di personaggi come Montgomery Burns, Waylon Smithers e Ned Flanders, dichiar\u00f2 di ritenere \"le ultime tre stagioni tra le peggiori\".\nNonostante le critiche ed un vertiginoso calo di ascolti (la prima stagione vantava pi\u00f9 di 13 milioni di spettatori per episodio, mentre la diciassettesima ha avuto una media inferiore ai 9 milioni), \"I Simpson\" hanno continuato ad andare avanti alla ricerca di nuovi fan. Nell'aprile del 2006 il creatore della serie, Matt Groening, rispondendo alle critiche mossegli dalla stampa disse: \"Onestamente non vedo una fine in vista. Penso sia probabile che lo show, dal punto di vista finanziario, possa diventare sempre pi\u00f9 complesso, ma attualmente, dal punto di vista della creativit\u00e0, lo show \u00e8 buono tanto quanto prima, se non migliore. L'animazione \u00e8 incredibilmente dettagliata e fantasiosa e ci sono storie che raccontano cose che non avevamo mai fatto prima. Quindi, dal punto di vista creativo, non c'\u00e8 ragione di chiudere lo show\".\nRiconoscimenti e primati.\n\"I Simpson\" hanno vinto dozzine di premi dal debutto della serie televisiva, tra cui 34 Emmy Awards. Nel 1999 la rivista statunitense \"TIME\" li defin\u00ec come la miglior serie televisiva del secolo e, nella stessa rivista, Bart Simpson venne inserito nella lista dei 100 personaggi pi\u00f9 influenti del secolo scorso.. Il 14 gennaio del 2000 la fama de \"I Simpson\" \u00e8 stata premiata con una stella nella Hollywood Walk of Fame.\nIl 9 febbraio 1997, con l'episodio \"Lo show di Grattachecca e Fichetto e Pucci\", \"I Simpson\" ha sorpassato \"I Flintstones\" come pi\u00f9 lunga serie a cartoni animati statunitense trasmessa in prima serata. Nel gennaio 2003 la Fox ha annunciato la continuazione degli episodi fino a tutto il 2005, rendendo \"I Simpson\" la sitcom americana (animata o live action) con il maggior numero di stagioni prodotte. \u00c8, inoltre, la serie con il maggior numero di episodi mai trasmessa negli Stati Uniti.\nIl creatore della serie, Matt Groening, ha dichiarato l'ambizione di concludere la serie nel 2008 con la realizzazione del 365\u00ba episodio, uno per ogni giorno dell'anno. Questa ambizione \u00e8 stata superata, in quanto il 26 febbraio 2006 \u00e8 uscito il 367\u00ba episodio. La diciottesima stagione si \u00e8 conclusa con uno speciale di un'ora composto da due episodi, \"24 minuti\" e \"Non puoi sempre dire quello Kent ti pare\", il 400\u00ba episodio. Il 2007 ha inoltre portato alla celebrazione del ventesimo anniversario dalla nascita del marchio dei Simpson. Con la trasmissione della ventunesima stagione, la serie ha superato il record di stagioni prodotte per una serie statunitense in onda nel \"prime time\", le 20 di \"Gunsmoke\" e Law &amp; Order.. La ventesima stagione (serie di produzione LABF) viene trasmessa negli Stati Uniti dal 28 settembre 2008 al 17 maggio 2009 ed \u00e8 la prima volta che viene mandata in onda in alta definizione, a partire dall'episodio \"Prendi la mia vita, per favore\".\nImpatto culturale.\nI Simpson hanno influenzato il mondo esterno tanto che nel 1998 la rivista \"TIME\" ha proclamato Bart la quarantaseiesima persona pi\u00f9 influente del XX secolo. Inoltre era gi\u00e0 apparso sulla copertina di tale rivista nell'edizione del 31 dicembre 1990. Bart si \u00e8 anche classificato insieme a Lisa all'undicesimo posto nella classifica della rivista \"TV Guide\" de \"I 50 migliori personaggi animati di tutti i tempi\". Ma \u00e8 altrettanto vero che per ogni episodio de I Simpson gli autori si sono ispirati alla cultura popolare, alla televisione, al cinema.\nInfluenza sulla televisione.\nNegli Stati Uniti d'America \"I Simpson\" furono la prima serie animata ad essere programmata in prima serata dai tempi de \"Gli antenati\". Questo perch\u00e9 durante gli anni '80 si pensava che i cartoni fossero esclusivamente destinati ad un pubblico di bambini. Per giunta, era troppo costoso produrre cartoni dalla qualit\u00e0 sufficientemente alta per la prima serata. \"I Simpson\" cambiarono questa percezione. L'uso degli studi di animazione sudcoreani abbass\u00f2 notevolmente i costi di produzione. Questo fatto port\u00f2 al boom di serie animate da prima serata a partire da met\u00e0 anni novanta come \"South Park\", \"Futurama\", \"King of the Hill\" e \"I Griffin\".\n\"I Simpson\" hanno avuto una forte influenza anche su telefilm e sitcom: i creatori di serie come \"Malcolm\", \"The Office\" e \"La vita secondo Jim\" hanno ammesso il loro \"debito\" con lo show. Alla fine del 2009 \u00e8 iniziata la messa in onda di una nuova serie animata georgiana, \"I Samsonadze\", la cui autrice, Shalva Ramishvili, ha ammesso di essersi fortemente ispirata alla serie originaria; le somiglianze principali sono il colore giallo della pelle dei personaggi e il cognome Samsonadze \u00e8 abbastanza diffuso in Georgia, come lo \u00e8 Simpson negli Stati Uniti d'America, ma a differenza della versione americana, i figli sono due invece che tre e non ci saranno riferimenti alla politica interna locale. Nella serie \"Minority Report\", basata sull'omonimo film, all'inizio della puntata pilota, ambientata nel 2065, si ironizza sulla serie, mostrando un messaggio di congratulazioni per la sua settantacinquesima stagione.\nInfluenza sul linguaggio.\nMolti neologismi coniati ne \"I Simpson\" sono divenuti particolarmente popolari. La pi\u00f9 famosa \u00e8 l'esclamazione di Homer \u00abD'oh!\u00bb, tanto popolare da essere stata inserita nell\"Oxford English Dictionary\", ma senza l'apostrofo.\nQuesta esclamazione non \u00e8 stata ideata ne \"I Simpson\", ma proviene da un copione del 1945 appartenente all'emittente BBC Radio nel quale era scritta la parola \"dooh\". Dan Castellaneta, doppiatore di Homer Simpson nella versione originale, ha detto di aver preso in prestito la parola da James Finlayson, un attore dei primi film di Stanlio &amp; Ollio, che la pronunciava pi\u00f9 lentamente e con un tono pi\u00f9 piagnucoloso. Il regista de \"I Simpson\" chiese successivamente a Castellaneta di accorciare la pronuncia, e il risultato fu la conosciutissima esclamazione.\nAnche altre espressioni sono divenute popolari: \u00abEccellente!\u00bb pronunciata da Montgomery Burns; il trionfante \u00abMi-ti-co!\u00bb (\u00abWoohoo!\u00bb nella versione originale) di Homer, il derisorio \u00abHa-ha!\u00bb pronunciata da Nelson Muntz e \u00abciucciati il calzino\u00bb (\u00abeat my shorts\u00bb) di Bart. La sbeffeggiante definizione dei francesi data dal giardiniere Willie di \u00abarrendevoli scimmie mangia-formaggio\u00bb \u00e8 stata usata dal settimanale statunitense di stampo conservatore \"National Review\" quando, nel 2003, la Francia si oppose alla guerra in Iraq. Questa frase fu poi ripresa da altre testate.\n\"Cromolento\" (\"Cromulent\", in originale), una parola usata in \"Lisa l'iconoclasta\" \u00e8 da allora apparsa nel \"Webster's New Millennium Dictionary of English\". \"Kwyjibo\", una parola inventata da Bart durante una partita a Scrabble nell'episodio \"Bart, il genio\", \u00e8 uno dei nomi con cui \u00e8 identificato il creatore del worm \"Melissa\". \u00abDo il benvenuto ai nostri insetti signori supremi\u00bb (in originale \u00abI, for one, welcome our new insect overlords\u00bb), frase pronunciata da Kent Brockman in \"Homer nello spazio profondo\" \u00e8 stata usata pi\u00f9 volte dai media Usa, come il periodico \"New Scientist\", per esprimere scherzosamente la pi\u00f9 totale sottomissione a qualcuno.\nAltri media.\nVideogiochi.\nLe avventure dei Simpson sono state adattate in diversi videogiochi.\nMusica.\nDelle raccolte di musica originale nella serie sono state pubblicate negli album \"Songs in the Key of Springfield\", \"Go Simpsonic with The Simpsons\" e \"\". Diverse canzoni sono state registrate con lo scopo di una pubblicazione tramite singolo o album e non sono state presenti nella serie. L'album \"The Simpsons Sing the Blues\" fu pubblicato nel settembre 1990 e fu un successo, raggiungendo il terzo posto nella Billboard 200 e diventando disco di platino. Il primo singolo fu \"Do the Bartman\", cantata da Nancy Cartwright e pubblicato il 20 novembre 1990. La canzone fu scritta da Michael Jackson, sebbene non ricevette nessun credito poich\u00e9 la superstar era gi\u00e0 sotto contratto con un'altra casa discografica all'epoca.\nFumetto.\n\"I Simpson\" sono anche un fumetto, \"Simpsons Comics\", pubblicato in USA da Bongo Comics ed in Italia da Panini Comics. I primi 32 numeri sono per\u00f2 stati pubblicati da Edizioni Macchia Nera, sotto il nome \"I Simpson\", mentre i numeri dal 33 al 40 da Dino Comics. Sono state pubblicate, parallelamente alla serie principale, anche vari \"spin-off\" e numeri speciali. Alcune storie dei fumetti sono in parte inedite, invece le altre sono ispirate agli episodi.\nIl 24 maggio 2007 \u00e8 uscito il numero 100, dal titolo \"Il gigantesco numero 100\".\nLungometraggio.\nUn film basato sulla serie, \"I Simpson - Il film\" (titolo originale: \"The Simpsons Movie\") \u00e8 uscito tra il 25 e il 27 luglio 2007 in quasi tutto il mondo, mentre in Italia l'uscita \u00e8 stata posticipata al 14 settembre dello stesso anno. Il lungometraggio, diretto dal produttore della serie David Silverman, \u00e8 stato scritto dal gruppo di sceneggiatori della serie tv e dai creatori dello show, Groening e Brooks. La produzione del lungometraggio \u00e8 avvenuta durante la lavorazione della serie televisiva, nonostante le affermazioni degli addetti ai lavori secondo cui il film sarebbe stato realizzato solo alla fine della messa in onda in tv. In realt\u00e0, voci sulla realizzazione di un possibile lungometraggio basato su \"I Simpson\" circolavano fin dalle prime stagioni.\nBrooks ha affermato che in origine la trama dell'episodio \"Kampeggio Krusty\" (primo episodio della quarta stagione) sarebbe dovuta sfociare in un film, ma i problemi riscontrati nella realizzazione della sceneggiatura hanno ostacolato il progetto. Varie difficolt\u00e0, come la mancanza di una sceneggiatura adeguata ad un film, sono state la causa della posticipazione del progetto.\nAttraverso un concorso indetto dalla Fox Network e dal quotidiano \"USA Today\", la \"premi\u00e8re\" mondiale del film \u00e8 avvenuta nella Springfield del Vermont. Negli Stati Uniti d'America, il film ha incassato nella prima settimana di programmazione un totale di 74 milioni di dollari statunitensi. Inoltre, \"I Simpson \u2013 Il film\" ha sorpassato \"Mission Impossible II\" al primo posto nella classifica dei film di maggior successo tratti da una serie televisiva. Fuori dagli Stati Uniti d'America, il film ha incassato nella prima settimana di programmazione 96.000.000 di dollari; in particolare, 27.8 di questi solo nel Regno Unito. In Italia, il film ha debuttato il 14 settembre al primo posto della classifica del box office con 5.900.000 euro incassati nella prima settimana di programmazione. \"I Simpson \u2013 Il film\" ha occupato la prima posizione per altre due settimane, ed \u00e8 uscito dalla top ten degli incassi dopo sei settimane. Al 12 dicembre 2007, il film ha incassato oltre 16.200.000\u00a0\u20ac in Italia, ed oltre 525.500.000\u00a0$ in tutto il mondo, di cui 183.000.000\u00a0$ in patria.\nIl primo episodio della 19\u00aa stagione dei Simpson si apre con una sorta di sequel al film, con la citt\u00e0 di Springfield, distrutta e in fase di ricostruzione, Bart che scrive alla lavagna \"Non aspetter\u00f2 altri venti anni per fare un film\", con i 5 protagonisti che ritornano alla loro casa in fase di ricostruzione e quando si recano in sala sul divano trovano il maiale di Homer e in sottofondo si sente la canzone \"Spider-Man Theme Song\". Ma riguardo a un seguito per il cinema, Matt Groening ha detto di essere certo della sua futura realizzazione, ma di non avere nessuna indicazione sui tempi necessari per realizzarlo e viste le tempistiche decennali con cui si \u00e8 svolta la produzione concomitante con lo sviluppo degli episodi televisivi, i lavori per un seguito dovrebbero partire una volta conclusosi il ciclo della serie televisiva.\nCortometraggio.\nNelle sale cinematografiche internazionali, prima della proiezione del film \"L'era glaciale 4 - Continenti alla deriva\", avvenuta negli USA il 13 luglio 2012 e in Italia il 28 settembre, \u00e8 stato proiettato un cortometraggio della durata di 4 minuti diretto sempre da David Silverman ed intitolato \"The Longest Daycare\". Il corto, in 3D, ha per protagonista assoluta la piccola Maggie che, dopo essere stata bollata come \"nulla di speciale\" in seguito all'esame di un body scanner che prevede il futuro dei bambini, viene lasciata a se stessa in un'area isolata dell'asilo.\n\"Playdate with Destiny\" \u00e8 stato annunciato per la prima volta su Instagram il 27 febbraio 2020, il cortometraggio sar\u00e0 proiettato nelle sale degli Stati Uniti prima delle proiezioni del film \"Onward - Oltre la magia\", a partire dal 6 marzo 2020. L'acquisizione della Disney di Fox si riflette nell'introduzione del cortometraggio che mostra una sagoma di Topolino prima di passare a Homer Simpson con in mano due ciambelle, allo stesso modo il logo di Gracie Films visto alla fine del corto sostituisce un cliente con Topolino.\nMerchandising.\nIl \"merchandising\" legato alla serie ha raggiunto un giro di affari di diversi miliardi di dollari. I membri della famiglia e diversi personaggi secondari sono stati riprodotti in T-shirt (nella quale Bart \u00e8 il pi\u00f9 rappresentato), poster, pupazzi, ecc.\nLa serie ha ispirato nuovi giochi (come il gioco di carte \"The Simpsons Trading Card Game\") o edizioni speciali di giochi da tavolo, come \"Monopoly\", \"Cluedo\" e \"Scarabeo\". Inoltre, fin dal 1990 sono state vendute anche diverse collezioni di action figure raffiguranti i principali personaggi della serie, spesso corredate da accessori. Per esempio, Bart \u00e8 dotato della sua caratteristica fionda, mentre Homer \u00e8 venduto insieme alla riproduzione di una ciambella. Negli USA, in occasione dell'uscita del film, la catena di negozi 7-Eleven ha trasformato 12 propri negozi in \"Jet Market\", in cui venivano venduti alcuni degli alimenti ideati nella serie (i cereali \"Krusty-O\", la bevanda \"Slurp\", la \"Buzz-Cola\" e la birra \"Duff Beer\").\n\"The Simpsons Ride\".\nNel 2007, \u00e8 stato ufficialmente annunciato che \"The Simpsons Ride\", un simulatore, sarebbe stato implementato nel Universal Orlando Resort e nel Universal Studios Hollywood. Ha ufficialmente aperto in Florida il 15 maggio 2008 e il 19 maggio 2008 a Hollywood. Nel simulatore, i clienti vengono introdotti in un parco a tema dei cartoni animati chiamato Krustyland costruito da Krusty il Clown. Per\u00f2, Telespalla Bob \u00e8 evaso dalla prigione per vendicarsi di Krusty e della famiglia Simpson. Sono presenti pi\u00f9 di 24 personaggi regolari de \"I Simpsons\" e sono presenti i doppiatori regolari del cast, come Pamela Hayden, Russi Taylor e Kelsey Grammer. Harry Shearer non ha partecipato al simulatore, quindi nessuno dei suoi personaggi \u00e8 presente."}
{"id": "2418", "revid": "869733", "url": "https://it.wikipedia.org/wiki?curid=2418", "title": "Isole del Giappone", "text": "L'arcipelago giapponese \u00e8 costituito da cinque isole maggiori (da nord a sud Hokkaid\u014d, Honsh\u016b, Shikoku, Ky\u016bsh\u016b e Okinawa) e da numerose isole minori, per un totale di 6.852 isole, di cui solo 430 sono abitate.\nIl territorio giapponese si estende per 377.915\u00a0km\u00b2 (\u00e8 il 62\u00ba Paese al mondo per grandezza), di cui 364.485\u00a0km\u00b2 rappresentano terraferma mentre i restanti 13.430\u00a0km\u00b2 sono occupati dall'acqua.\nIsole maggiori.\nIl Giappone ha 5 isole principali: Hokkaid\u014d, Honsh\u016b, Ky\u016bsh\u016b, Shikoku e Okinawa.\nLista delle isole minori del Giappone.\nEscluse le cinque isole principali, il Giappone conta di 6.847 isole minori. Le principali vengono elencate di seguito:\nIsole del Territorio del Nord.\nSono le 4 isole Curili contese con la Russia\nIsole attorno Kyushu.\nLa maggior parte nel Mar Cinese orientale:"}
{"id": "2423", "revid": "1632387", "url": "https://it.wikipedia.org/wiki?curid=2423", "title": "Isole Falkland", "text": "Le Isole Falkland o Isole Malvine (in inglese \"Falkland Islands\"; in spagnolo \"Islas Malvinas\"; in italiano anticamente \"Isole Maluine\") sono un arcipelago dell'Atlantico meridionale. Il capoluogo \u00e8 Stanley, chiamata Puerto Argentino nel mondo iberoamericano. Fanno parte della lista delle Nazioni Unite dei territori non autonomi (in inglese \"United Nations list of Non-Self-Governing Territories\"), che \u00e8 la lista dell'ONU dei territori che sono ancora soggetti al colonialismo.\nTerritorio d'oltremare del Regno Unito, che se ne dichiara sovrano in quanto nel 1833 vi aveva edificato una base navale e nel 1837 un ufficio di amministrazione coloniale, le isole sono rivendicate dall'Argentina, che le considera tuttora parte integrante del proprio territorio nazionale. Nel 1982 sono state scenario della omonima guerra tra Argentina e Regno Unito, conflitto vinto da quest'ultimo.\nEtimologia.\nEtimologia di \"Falkland\".\nIl nome ufficiale in lingua inglese \"Falkland\" deriva dal capitano inglese John Strong che nel 1690 chiam\u00f2 lo stretto tra due isole \"Falkland Sound\", in onore dell'ufficiale di bordo Anthony Cary, quinto visconte di Falkland, che a sua volta prende il nome dal paese di Falkland (\"F\u00e1clann\") in Scozia; il nome \u00e8 poi passato ad indicare le isole principali oltre che lo stretto.\nEtimologia di \"Malvine\".\nIl nome \"Malvine\" (in spagnolo \"Malvinas\", utilizzato in Argentina e in tutti i Paesi ispanofoni) deriva dal nome in lingua francese \"\u00celes Malouines\" coniato nel 1764 dal navigatore francese Louis Antoine de Bougainville; il nome deriva dal fatto che i primi colonizzatori europei delle isole si riteneva fossero provenienti dalla cittadina francese Saint-Malo (Bretagna), e detti quindi \"Malouin\"; a sua volta il nome della cittadina francese derivava da san Maclovio - in francese \"Malo\" o \"Maclou\" - un monaco peraltro di natali britannici (\"Mac Low\", dal Galles).\nGeografia.\nL'arcipelago delle isole Falkland \u00e8 formato dall'isola di Falkland Occidentale (\"Gran Malvina/West Falkland\"), dall'isola di Falkland Orientale (\"Isla Soledad/East Falkland\") e da circa 200 isole minori, tra cui l'isola dei Leoni Marini (\"Isla de los Leones Marinos/Sea Lion Island\"). Il territorio delle due isole principali, separate dallo stretto di Falkland (\"Estrecho de San Carlos/Falkland Sound\"), \u00e8 montuoso collinare (le cime pi\u00f9 alte sono: il Monte Adam (\"Monte Independencia/Mount Adam\"), 698\u00a0m, nell'isola Occidentale e il Monte Usborne (\"Cerro Alberdi/Mount Usborne\"), 705\u00a0m, nell'isola Orientale), con fasce costiere pianeggianti, a tratti paludose. Le coste sono molto articolate.\nClima.\nIl clima presenta aspetti di transizione tra il tipo atlantico e quello subartico. L'escursione termica stagionale si presenta limitata, infatti la temperatura media giornaliera, durante i mesi centrali dell'inverno, si mantiene attorno ai +2\u00a0\u00b0C mentre quella del mese di gennaio, il pi\u00f9 caldo dell'anno, non supera i +11\u00a0\u00b0C, le precipitazioni sono tendenzialmente regolari e non si registrano minimi o massimi stagionali significativi, ma i quantitativi pluviometrici medi si mantengono da moderati a modesti, anche se possono variare da localit\u00e0 a localit\u00e0 a seconda della posizione dei rilievi rispetto alla costa e quindi dall'esposizione degli stessi alle correnti prevalenti (occidentali e meridionali). A causa della forte influenza delle temperature superficiali oceaniche (di qualche grado sopra lo 0\u00a0\u00b0C anche nel pieno dell'inverno australe) le precipitazioni cadono prevalentemente sotto forma di piogge.\nLe nevicate tuttavia sono relativamente frequenti e si possono verificare per gran parte dell'anno (diventando eccezionali solo nel periodo centrale dell'estate), gli accumuli per\u00f2 sono di regola scarsi e il manto nevoso ha una durata breve e incostante, in genere limitata a pochi giorni lungo le coste, mentre la persistenza della neve pu\u00f2 mantenersi a lungo solo sui rilievi pi\u00f9 elevati e in generale solo al di sopra dei 400\u00a0m. Nel complesso i regimi termici e precipitativi si presentano del tutto simili a quelli della vicina regione della Terra del Fuoco distinguendosene solo per alcuni tratti di maggiore marittimit\u00e0. I forti venti, le basse temperature medie giornaliere (inferiori ai +10\u00a0\u00b0C per 10/11 mesi all'anno), la modestissima eliofania, fanno s\u00ec che la stagione vegetativa sia molto breve e non consentono la crescita di vegetazione arborea.\nStoria.\nRecenti ritrovamenti dimostrano che le popolazioni indigene provenienti dalla Patagonia arrivarono sulle isole in tempi antichi. Ci\u00f2 \u00e8 verificato dalla presenza di reperti quali punte di frecce e resti di una canoa.\nSulla scoperta da parte degli europei vi sono numerose ipotesi: nel 1520 il navigatore portoghese Esteban G\u00f3mez, disertando la prima circumnavigazione di Magellano, avrebbe avvistato le isole; oltre a lui altri navigatori come Sim\u00f3n de Alcazaba y Sotomayor (prima del 1540), John Davis (che nel 1592 si limit\u00f2 alla sola annotazione sulle carte nautiche) e Richard Hawkins avrebbero le credenziali per accreditarsi la scoperta dell'arcipelago. Solo 170 anni dopo, nel 1690, John Strong vi mise piede, denominandole Falkland in onore del politico Anthony Cary, 5\u00ba Visconte di Falkland.\nI primi coloni francesi giunsero nel 1763, guidati da Louis Antoine de Bougainville. Essendo quasi tutti dei \"malouins\", provenienti cio\u00e8 dal porto di Saint-Malo, le isole assunsero il nome francese di \"\u00celes Malouines\", da cui \u00e8 poi derivata la denominazione usata dalla maggior parte delle lingue romanze. Gi\u00e0 nel 1766, comunque, la colonia fu ceduta dalla Francia alla Spagna dopo la sua partecipazione a fianco della Francia nella Guerra dei sette anni contro gli inglesi, usciti poi vincitori dal conflitto. Le Provincias Unidas del Rio de La Plata (odierna Argentina), dichiarando la propria indipendenza nel 1810, rivendicarono la sovranit\u00e0 alle isole e l'Argentina si consider\u00f2 in seguito (assieme con altri paesi residui ai possedimenti spagnoli) continuatrice dei territori spagnoli in quella parte del continente.\nNell'anno 1820 il governo di Buenos Aires invi\u00f2 una nave militare argentina sulle isole a prenderne possesso, subentrando alla Spagna. Successivamente, nel 1823, Luis Mar\u00eda Vernet fu nominato governatore dell'arcipelago, ottenendo concessioni riguardanti diritti commerciali e industriali, quindi dai territori argentini giunsero autonomamente nelle isole dal 1825 alcuni gruppi di coloni, che praticarono in massima parte la pastorizia come mezzo di sostentamento. Il 10 giugno 1829 venne instituito il Governatorato con base sull'isola Soledad \"Comandancia Pol\u00edtica y Militar de las islas Malvinas\", con giurisdizione sulle isole adiacenti al Cabo de Hornos, un ente di controllo che sorvegliava la regione di pesca marina, e la regolamentava. Il 30 di agosto del 1829 Vernet proclam\u00f2 la fondazione di Puerto Luis.\nSuccessivamente fu la volta dei britannici che, nel 1833, occuparono le isole espellendo i militari argentini e il loro comandante designato, Jos\u00e9 Mar\u00eda Pinedo. Dichiararono inoltre la propria sovranit\u00e0 su tutto l'arcipelago, occupando e rivendicando la sovranit\u00e0 anche sulle isole Georgia del Sud e le isole Sandwich Australi, che erano disabitate. Una volta espulsa la guarnigione militare, restavano sull'isola principale una trentina di persone di origine varia (argentini, uruguaiani, brasiliani, uno scozzese). Dopo la conquista britannica, due di queste (un uruguaiano e un brasiliano) decisero di abbandonare l'isola, mentre tutti gli altri accettarono l'invito dei nuovi occupanti a rimanere (l'ultimo mor\u00ec nel 1871).\nDurante la prima guerra mondiale fu combattuta la battaglia navale delle isole Falkland tra alcuni incrociatori tedeschi comandati dall'ammiraglio Maximilian von Spee e una preponderante flotta britannica, comandata dal viceammiraglio Sir Frederik D. Sturdee. I tedeschi avevano intenzione di passare dall'Oceano Pacifico all'Atlantico, ma furono fermati e vinti dai britannici.\nLa guerra delle Falkland.\nIl 2 aprile 1982 le isole furono occupate da una spedizione militare argentina inviata dalla dittatura militare al governo. Con risoluzione 502 del 3 aprile 1982, approvata a maggioranza, l'ONU chiese l'immediato ritiro dell'Argentina dalle isole.\nLa reazione del governo britannico all'invasione fu assai decisa: il primo ministro Margaret Thatcher invi\u00f2 navi da guerra, un sottomarino nucleare, aerei e truppe che in alcune settimane riconquistarono il territorio. Questa sconfitta contribu\u00ec alla crisi e alla fine della dittatura militare in Argentina (1976-83).\nOggi le isole sono uno dei 16 territori non autonomi sottoposti alla supervisione del Comitato speciale di decolonizzazione (\"Comit\u00e9 de descolonizaci\u00f3n\" o \"Special Committee on Decolonization\") delle Nazioni Unite, che ha lo scopo di controllare annualmente il rispetto delle azioni tese a evitare il colonialismo. A questo comitato, tuttavia, partecipavano nel 2017 solo 29 membri delle Nazioni Unite.\nVicende recenti.\nLa misura principale presa dal governo britannico, nel senso di escludere relazioni di subordinazione delle isole, \u00e8 stato il ripristino e il perfezionamento, per i cittadini residenti, dello status di cittadini britannici a pieno titolo, senza ricorrere ad autonomia di governo. Per il resto, come reazione ai trascorsi, \u00e8 stata sensibilmente aumentata la presenza militare britannica sulle isole e nei mari circostanti. Il Regno Unito rivendica per i cittadini delle isole, in grandissima parte di origine britannica, il diritto di autodeterminazione.\nL'Argentina ha promosso in varie sedi alcuni pronunciamenti internazionali per la questione delle isole, alcuni di merito, altri di natura simbolica. Nel 2007 l'Uruguay neg\u00f2 l'accesso al porto di Montevideo a una nave militare britannica che era di pattuglia presso le Falkland, l'HMS Gloucester, e che aveva richiesto assistenza e rifornimento. Il 19 febbraio 2010 il presidente venezuelano Hugo Ch\u00e1vez ha dichiarato che il Regno Unito deve restituire le Falkland/Malvine all'Argentina, aggiungendo \"che l'occupazione britannica delle isole \u00e8 antistorica e dovuta unicamente all'avidit\u00e0 dei britannici in quanto nel sottosuolo delle Malvine si trova un ricchissimo giacimento di petrolio e gas naturale\". Il 3 luglio dello stesso anno le autorit\u00e0 della Siria si sono dette impegnate nel difendere il diritto di sovranit\u00e0 argentino sulle Falkland. Inoltre, dall'agosto 2010 il Mercosur, l'Unasur, l'Alleanza Bolivariana per le Americhe, l'Organizzazione degli Stati americani e il Marocco appoggiano il reclamo argentino delle isole. Da parte sua il governo della Repubblica Argentina continua a ribadire la propria sovranit\u00e0 sulle isole, sia in forma ufficiale che nella comunicazione sui social media,\nTra gli stati membri del Commonwealth, in alcuni dei quali \u00e8 sovrana la regina Elisabetta II del Regno Unito, vi sono molti che hanno aderito alla petizione argentina riguardo all'invito delle Nazioni Unite, di stabilire un dialogo tra i due contendenti delle isole. Tali paesi (Bahamas, Barbados, Dominica, Grenada, Guyana, Giamaica, Saint Lucia, Saint Kitts e Nevis e Saint Vincent e Grenadine), avendo partecipato al XXII vertice della Comunit\u00e0 di Stati Latinoamericani e dei Caraibi (CELAC), tenutosi nel 2010 a Playa del Carmen, Messico, hanno approvato l'ordine del giorno nel quale era presente la rivendicazione argentina.\nNel febbraio del 2012, un gruppo di intellettuali argentini ha chiesto una revisione della politica del governo in carica, che ha rivendicato nuovamente la sovranit\u00e0 sull'arcipelago. Per tutta risposta il governo di Buenos Aires ha emesso una moneta che commemora il tentativo di conquista delle isole da parte della giunta militare nel 1982.\nCon il referendum del 10 marzo 2013 il 99,8% della popolazione locale ha votato per mantenere sull'arcipelago lo status politico di territorio britannico d'oltremare. Infatti dei 1517 votanti (il 92% degli aventi diritto), solo tre hanno risposto in modo negativo alla richiesta di conferma della situazione attuale. Il governo argentino ha reagito al risultato disconoscendo la validit\u00e0 dell'esito del voto, giudicato dalla presidente argentina Kirchner come una \"parodia\".\nSociet\u00e0.\nLe isole contavano 3.398 abitanti al 2016; in massima parte di origine britannica (in particolare scozzese). A differenza dei residenti in altri territori d'oltremare del Regno Unito, e nel Commonwealth, che hanno varie forme di autonomia, in risposta alla respinta invasione argentina, dal 1982, gli abitanti delle Falkland hanno ora la piena cittadinanza britannica in virt\u00f9 del \"British Nationality (Falkland Islands) Act 1983\" (Legge sulla Nazionalit\u00e0 Britannica (Isole Falkland) del 1983).\nReligioni.\nLa Chiesa anglicana, principale denominazione cristiana nelle isole Falkland/Malvine, \u00e8 presente nell'arcipelago attraverso la parrocchia anglicana delle Isole Falkland.\nLa Chiesa cattolica conta circa 300 fedeli, che fanno capo alla prefettura apostolica delle Isole Falkland o Malvine.\nLingua.\nLa lingua ufficiale delle Isole Falkland \u00e8 l'inglese. Ci sono anche ispanofoni per via della lega geografica.\nPolitica.\nIl Capo di Stato del territorio \u00e8 il Sovrano britannico rappresentato dal Governatore. Dal 2017 \u00e8 Nigel Phillips.\nIl parlamento delle Isole Falkland \u00e8, unicamerale, l'Assemblea legislativa; in funzione dal 1845 con il Consiglio legislativo che dal 2009 cambia la denominazione con la riforma della Costituzione. I membri sono undici, di cui otto eletti ogni quattro anni e due membri del Consiglio esecutivo cio\u00e8 il Capo esecutivo, il Direttore delle Finanze ed il Presidente dell'Assemblea.\nIl Capo esecutivo ha un ruolo simile al Primo Ministro. Dal 2016 \u00e8 Barry Rowland.\nLe elezioni vengono convocate ogni quattro anni. Non esistono dei partiti politici.\nLe materie di cui il governo locale non pu\u00f2 occuparsi, secondo la costituzione delle isole, sono la difesa e i rapporti con l'estero.\nEconomia e trasporti.\nLe principali fonti di sostentamento dell'arcipelago sono la pesca e l'allevamento; si ritiene inoltre che nel sottosuolo dell'area vi siano giacimenti petroliferi.\nGrazie anche alla base militare costruita dai britannici dopo il 1982 e allo sviluppo turistico, l'economia dell'arcipelago \u00e8 in costante miglioramento.\nI collegamenti aerei regolari dall'Europa per le Isole Falkland sono gestiti dalla Royal Air Force britannica tramite la compagnia di leasing aereo AirTanker, con due voli settimanali dalla base aerea di Brize Norton, accessibili anche a passeggeri civili. I collegamenti aerei regolari dal sud america sono invece gestiti dalla compagnia aerea cilena LATAM Airlines, con un volo settimanale da Santiago del Cile via Punta Arenas, che una volta al mese aggiunge uno scalo a R\u00edo Gallegos per i passeggeri argentini. Non esistono collegamenti navali regolari, anche se le isole sono scalo relativamente frequente di navi mercantili e occasionalmente da crociera.\nSport.\nCalcio.\nLe Isole Falkland hanno un proprio campionato di calcio."}
{"id": "2430", "revid": "834", "url": "https://it.wikipedia.org/wiki?curid=2430", "title": "Isole Malvinas", "text": ""}
{"id": "2431", "revid": "1957733", "url": "https://it.wikipedia.org/wiki?curid=2431", "title": "Ingegneria informatica", "text": "L'ingegneria informatica \u00e8 un ramo dell'ingegneria dell'informazione, derivato in parte dall'ingegneria elettronica, che applica principi di quest'ultima e dell'informatica pura a processi di progettazione, realizzazione e gestione di sistemi e soluzioni per l'elaborazione dati, sia dal punto di vista hardware che dal punto di vista software. \nDescrizione.\nRequisiti di iscrizione in Italia.\nIn Italia diverse universit\u00e0 erogano corsi di studio di ingegneria informatica che richiedono come requisito di iscrizione un Diploma di Scuola secondaria superiore o un altro titolo di studio conseguito all'estero riconosciuto idoneo ed eventualmente lo svolgimento di un test di ammissione comprensivo di quesiti sulla lingua inglese, sulla matematica, sulla comprensione di un testo argomentativo e sulla fisica. Generalmente il non raggiungimento immediato di un punteggio minimo nel test o nella sua parte di inglese non pregiudicano la possibilit\u00e0 di iscrizione, ma pu\u00f2 imporre limitazioni sulla possibilit\u00e0 di sostenere gli appelli d'esame del primo anno o dei successivi.\nDifferenze con CdL in Informatica e corsi esteri simili.\nIl corso di laurea in informatica \u00e8 una laurea che si contrappone alla laurea in ingegneria informatica. \u00c8 da sottolineare il fatto che entrambe le lauree contengano un grande bagaglio culturale e che siano differenti sotto diversi aspetti. Il corso di laurea in ingegneria informatica tende a specializzarsi nell'utilizzo dell'informatica per risolvere i tipici problemi ingegneristici e per la progettazione di sistemi informatici, quindi approfondisce lo studio dell'hardware, delle telecomunicazioni, anche da un punto di vista fisico, e l'integrazione dell'hardware con il software. Il corso di laurea in informatica ha una connotazione pi\u00f9 logico-matematica: tratta i fondamenti scientifici dell'informatica (ad es. la Teoria della complessit\u00e0 computazionale) e la loro applicazione per lo studio e la realizzazione di algoritmi, linguaggi (ad es. per la programmazione), sistemi per la gestione di basi di dati, compilatori, sistemi operativi, ecc. Quindi, si occupa maggiormente dell'informatica come scienza. Nonostante le differenze esistenti tra le due lauree, dottori in informatica e ingegneri informatici spesso si ritrovano a lavorare insieme.\nI corsi di laurea italiani di ingegneria informatica tendono ad essere degli ibridi di corsi di laurea pi\u00f9 specifici presenti in alcuni paesi esteri, tra cui quelli di lingua anglosassone: computer science, ovvero informatica pura, information technology, riconducibile all'ingegneria delle telecomunicazioni, software engineering, ovvero ingegneria del software e Computer Engineering. Sebbene quest'ultimo sia il corso di studi pi\u00f9 vicino all'ingegneria informatica italiana, nel corso di studi di quest'ultima vengono regolarmente inseriti insegnamenti propri delle altre, come, ad esempio, l'informatica teorica; lo studio delle reti di telecomunicazione e dei protocolli ad esse associati; lo studio dell'elettronica, delle reti logiche e delle componenti hardware dei calcolatori. Per quanto riguarda la durata dei corsi di studio, generalmente si tratta di tre anni completabili con due di specialistica, mentre in passato si trattava di lauree a ciclo unico.\nInsegnamenti universitari.\nCome tutti i corsi in ingegneria, agli studenti vengono insegnate le materie che vanno a costituire l'insieme di conoscenze comune a tutti gli ingegneri, ovvero la: \nA questi si aggiungono insegnamenti pi\u00f9 specifici dell'Ingegneria dell'informazione come:\ne insegnamenti tipici dei corsi di laurea in Ingegneria delle telecomunicazioni, come: \nInfine si possono inserire nel piano di studi insegnamenti scelti da vari gruppi, ad esempio: \nCompetenze.\nUn ingegnere informatico non \u00e8 da confondere con il tecnico informatico, adatto alla realizzazione di progetti hardware quali assemblaggi macchina e diagnostica problematiche hardware software atti al corretto funzionamento del personal computer. L'ingegnere \u00e8 quel professionista in grado di svolgere attivit\u00e0 nella pianificazione, progettazione, realizzazione, gestione e esercizio di sistemi e infrastrutture per la rappresentazione, la trasmissione e l'elaborazione delle informazioni nonch\u00e9 della modellizzazione e simulazione di sistemi fisici. L'ingegnere elettronico si occupa perlopi\u00f9 di sistemi tecnici preposti alla semplice comunicazione (telefonia, radiofonia, televisione) e per la modulazione del passaggio di elettricit\u00e0, l'ingegnere informatico si occupa prevalentemente di sistemi elettronici di elaborazione (computer e sistemi informatici in genere). In quanto la laurea in ingegneria informatica nasce come laurea che si distacca dal corso di laurea in ingegneria elettronica, i laureati in ingegneria informatica hanno, oltre a tutte le competenze nel gestire la componente software, ottime conoscenze dell'elettronica e quindi sanno gestire, studiare e progettare bene con la categoria hardware: sono spesso in grado di progettare la parte software e hardware di sistemi elettronici quali le centraline e tutto ci\u00f2 che riguarda l'automazione e la domotica.\nAspetti burocratici e giuridici.\nIl DPR 328/2001 art. 46 stabilisce che le attivit\u00e0 professionali che formano l'oggetto della professione dell'Ingegnere dell'Informazione sono:\nIngegneria dell'informazione.\nSi definisce spesso come ingegneria dell'informazione l'unione di ingegneria informatica, ingegneria dell'automazione, ingegneria elettronica, ingegneria delle telecomunicazioni.\nIn senso strettamente universitario l'ingegneria dell'informazione \u00e8 una \"classe di laurea\" e i corsi di laurea che vi sono compresi sono in genere quelli di cui sopra oltre ad altri, quali i recenti corsi in ingegneria meccatronica (es. Politecnico di Torino presso POLIS Oristano ed Universit\u00e0 degli Studi di Padova). Questi ultimi, per\u00f2, dato il contenuto fortemente interdisciplinare, sono classificati da alcune universit\u00e0 tra le ingegnerie dell'informazione e da altre tra le ingegnerie industriali."}
{"id": "2433", "revid": "15756", "url": "https://it.wikipedia.org/wiki?curid=2433", "title": "Jimmy Carter", "text": "Produttore di arachidi, \u00e8 stato membro della Commissione Trilaterale. Nel 2002 \u00e8 stato insignito del premio Nobel per la pace. In seguito alla morte di George H. W. Bush, avvenuta il 30 novembre 2018, \u00e8 divenuto il pi\u00f9 anziano ex presidente tuttora in vita.\nDa 1971 al 1975 \u00e8 Governatore della Georgia.\nHa quindi vinto la \"nomination\" democratica per le elezioni presidenziali del 1976, dove da \"outsider\" ha sconfitto il presidente repubblicano in carica, Gerald Ford.\nNel suo secondo giorno di mandato, Carter ha graziato tutti gli elusori alla leva della guerra del Vietnam. Ha istituito due nuovi dipartimenti a livello di gabinetto di governo, il Dipartimento dell'Energia e il Dipartimento dell'Istruzione. Stabil\u00ec una politica energetica nazionale che includeva la conservazione, il controllo dei prezzi e le nuove tecnologie. Negli affari esteri, Carter ha perseguito gli accordi di Camp David, i Trattati del Canale di Panama, il secondo Strategic Arms Limitation Talks (SALT II) e l'impopolare Zona del Canale di Panama. Sul fronte economico, ha dovuto affrontare una persistente stagflazione, una combinazione di alta inflazione, alta disoccupazione e crescita lenta. La fine del suo mandato presidenziale fu segnata dalla crisi degli ostaggi in Iran del 1979-1981, dalla crisi energetica del 1979, dall'incidente nucleare di Three Mile Island, dalla guerra civile di El Salvador e dall'invasione sovietica dell'Afghanistan. In risposta all'invasione, Carter intensific\u00f2 la guerra fredda quando fin\u00ec la distensione, impose un embargo sui cereali contro i sovietici, enunci\u00f2 la dottrina Carter e guid\u00f2 un boicottaggio internazionale delle Olimpiadi estive del 1980 a Mosca.\nNel 1980 venne riconfermato come candidato presidente in vista delle elezioni generali imponendosi alle primarie democratiche sul senatore Ted Kennedy. Alle elezioni tuttavia perse contro il candidato repubblicano Ronald Reagan.\nNel 1982 viene fondato il Carter Center, per \"promuovere ed espandere i diritti umani\". Ha viaggiato molto per condurre negoziati di pace, monitorare le elezioni e promuovere la prevenzione e lo sradicamento delle malattie nei Paesi in via di sviluppo. Carter \u00e8 considerato una figura chiave di Habitat for Humanity Charity. Ha scritto oltre 30 libri che vanno dalle memorie, dalla politica alla poesia e all'ispirazione. Ha anche criticato alcune delle azioni e delle politiche di Israele riguardo al conflitto israelo-palestinese e si \u00e8 battuto per una soluzione dei due Stati.\nNel 2012 ha superato Herbert Hoover come presidente con la pensione pi\u00f9 lunga nella storia degli Stati Uniti e nel 2017 \u00e8 il primo presidente a vivere fino al 40\u00ba anniversario della sua elezione. Attualmente \u00e8 il pi\u00f9 anziano, il pi\u00f9 longevo della storia nonch\u00e9 il primo in carica di tutti i presidenti viventi.\nBiografia.\n\u00c8 il figlio di James Earl Carter Sr., e di Bessie Lilian Gordy, nonch\u00e9 lontano parente di Berry Gordy, in quanto il fratellastro del nonno del musicista, James, era il nonno del presidente.\nI primi anni.\nCresciuto a Plains, in Georgia, Carter nel 1943 fu ammesso alla United States Naval Academy (Accademia Navale degli Stati Uniti) diplomandosi nel 1946 e, con una laurea in ingegneria (\"Bachelor of Science\"), si \u00e8 arruolato nella Marina degli Stati Uniti, dove ha prestato servizio nei sottomarini. Dopo la morte di suo padre, nel 1953, Carter ha lasciato la sua carriera militare, entrando nella riserva fino al 1962, ed \u00e8 tornato in Georgia per prendere le redini dell'azienda di arachidi della sua famiglia.\nComincia come attivista all'interno del Partito Democratico e dal 1963 al 1967, Carter \u00e8 stato eletto nel Senato dello Stato della Georgia.\nGovernatore della Georgia.\nNel 1970 \u00e8 stato eletto Governatore della Georgia, sconfiggendo l'ex governatore Carl Sanders nelle Primarie democratiche, sulla piattaforma anti-segregazione che difende l'azione affermativa per le minoranze etniche.\nCarter prest\u00f2 giuramento come 76\u00ba Governatore della Georgia il 12 gennaio 1971; ha dichiarato nel suo discorso inaugurale: \"Il tempo della segregazione razziale \u00e8 finito. Nessuna persona povera, rurale, debole o di colore dovrebbe mai pi\u00f9 sopportare il peso di essere privato della possibilit\u00e0 di una formazione, di un lavoro o di semplice giustizia\". La folla, accorsa ad ascoltare il neo-governatore, rimase scioccata da questa frase, in forte contrasto con la cultura politica della Georgia e in particolare con la campagna stessa di Carter. I numerosi segregazionisti che lo avevano sostenuto durante le elezioni si sentirono traditi.\nLester Maddox, predecessore di Carter come governatore, divenne vice-governatore, pur avendo opinioni discordanti con il nuovo governatore.\nCarter cerc\u00f2 di espandere l'autorit\u00e0 del governatore, riducendo la complessit\u00e0 del governo statale e proponendo una legge di ristrutturazione dell'apparato esecutivo. Carter cerc\u00f2 di fondare la propria azione di governatore su uno \"Zero-based budgeting\" (trad. Programma a base zero: sistema di programmazione e controllo che sottopone a esame annuale non solo le nuove decisioni facenti capo al budget ma l'intero insieme delle scelte, comprese quelle gi\u00e0 attuate in precedenza con la possibilit\u00e0 di eliminare sprechi e inefficienze che si sono radicate in passato e che persisterebbero nel caso di un incremento di budget) all'interno dei servizi statali e ha aggiunto un sistema di selezione nella Commissione giudiziaria per verificare le credenziali dei giudici nominati dal governatore. Questo piano di riorganizzazione venne presentato nel mese di gennaio del 1972 ricevendo una fredda accoglienza. Ma dopo due settimane di negoziati fu approvato. In ultima analisi, vennero fuse circa 300 agenzie statali in 22 ottenendo un grande risparmio sui costi sostenuti dallo Stato.\nSotto il governo di Carter, nello Stato della Georgia, vennero assunti molti dipendenti statali e diversi giudici neri pur cercando di mantenere i suoi alleati conservatori come quando, nonostante la storica sentenza \"Furman vs Georgia\" (1972) che ne decretava l'abolizione, Carter reintrodusse la pena di morte nell'ordinamento giudiziario dello Stato.\nCarter spinse per introdurre riforme al fine di: fornire pari finanziamenti di Stato a scuole sia che fossero situate in zone ricche o povere del paese, istituire centri di aggregazione per i bambini con handicap mentale e aumentare i programmi educativi per i detenuti, promuovendo inoltre la meritocrazia a discapito dell'influenza politica nell'assegnare promozioni a giudici e funzionari del governo statale.\nUna delle sue decisioni pi\u00f9 controverse \u00e8 stata quella di porre il veto sul piano per costruire una diga sul fiume Flint, guadagnandosi l'attenzione degli ambientalisti a livello nazionale.\nPresidenza degli USA.\nNel 1976 ottenne la \"nomination\" democratica e nelle successive elezioni sconfisse il repubblicano Gerald Ford, subentrato a Nixon dopo che lo scandalo Watergate lo aveva costretto a dimettersi.\nQuando si present\u00f2 alle elezioni, Carter era nuovo sulla scena politica nazionale. Se da un lato ci\u00f2 costituiva un punto di debolezza, d'altra parte l'essere sconosciuto era il suo punto di forza, data l'estraneit\u00e0 ai numerosi scandali che avevano scosso il Partito Democratico negli anni sessanta.\nSotto la presidenza Carter furono istituiti il Dipartimento dell'Energia e il Dipartimento dell'Istruzione.\nCarter promosse una politica energetica nazionale che includesse il controllo dei prezzi e incentivasse le nuove tecnologie. In un suo famoso discorso televisivo, del 18 aprile del 1977, Carter defin\u00ec la crisi energetica degli Stati Uniti in corso in quegli anni come equivalente moralmente a una guerra, incoraggiando il risparmio energetico da parte di tutti i cittadini degli Stati Uniti, dando per primo l'esempio installando pannelli solari per il riscaldamento dell'acqua sulla Casa Bianca e indossando maglioni per compensare l'abbassamento di temperatura all'interno di essa.\nNel 1978 Carter dovette far fronte all'emergenza derivata dalla situazione della discarica di Love Canal divenuto un caso nazionale con numerosi articoli che definivano il quartiere come \"una bomba sanitaria a orologeria\" e \"una delle pi\u00f9 gravi tragedie ambientali della storia americana\". Il 2 agosto 1978 il sito della discarica fu dichiarato un'emergenza nazionale, fatto senza precedenti negli Stati Uniti, e Carter annunci\u00f2 l'istituzione dello stato di emergenza federale per il sito, chiese lo stanziamento di fondi federali e ordin\u00f2 alla Federal Disaster Assistance Agency di assistere la citt\u00e0 di Niagara Falls nel bonificare il sito di Love Canal. Fu la prima volta che i fondi d'emergenza federali vennero usati in un caso che non fosse un disastro naturale. Carter fece costruire dei canali che convogliavano l'acqua inquinata nelle fogne e fece chiudere gli scantinati contaminati. Il Congresso degli Stati Uniti pass\u00f2 il decreto \"Comprehensive Environmental Response, Compensation, and Liability Act (CERCLA)\", detto comunemente Superfund. Il CERCLA stabil\u00ec una tassa sulle industrie chimiche e petrolifere per permettere all'autorit\u00e0 federale di rispondere alle emergenze ambientali. CERCLA stabil\u00ec anche una lista prioritaria dei siti nazionali che richiedevano una bonifica, Love Canal fu il primo sito a comporre la lista da cui uscir\u00e0 solo nel 2004, dopo l'evacuazione dei residenti e l'abbattimento della maggior parte degli edifici, la bonifica e il contenimento della discarica. Dato che il decreto Superfund contiene una clausola di responsabilit\u00e0 retroattiva, la Occidental Petroleum (che aveva acquisito la Hooker Chemical) fu ritenuta responsabile per i costi di bonifica, pur non avendo infranto le leggi allora in vigore, quindi nel 1994, il giudice federale John Curtin sentenzi\u00f2 che la Hooker/Occidental era stata negligente, ma non si trattava di negligenza criminale, nella vendita della discarica al Niagara Falls School Board. La Occidental Petroleum fu citata dall'EPA e nel 1995 si accord\u00f2 per un risarcimento di 129 milioni di dollari. Anche diverse cause civili intentate dai residenti arrivarono a un accordo economico negli anni seguenti alla scoperta della contaminazione. Carter ha riconosciuto l'esistenza di molte Love Canal in tutto il Paese, e che la scoperta di tali discariche pericolose \u00e8 stato \"una delle pi\u00f9 truci scoperte della nostra era moderna\".\nCon l\"'Airline Deregulation Act\" del 1978 Carter elimin\u00f2 il controllo del governo su tariffe e percorsi del settore del trasporto aereo al fine di creare un libero mercato del settore e per permettere l'ingresso in esso di nuove compagnie aeree di aviazione commerciale, lasciando inoltre che fosse la libera concorrenza delle forze di mercato a determinare percorsi e tariffe.\nNel 1979 Carter deregolament\u00f2 anche l'industria della birra americana, rendendo legale vendere malto, luppolo e lievito di birra per la prima volta dai tempi del proibizionismo degli anni venti. Questa liberalizzazione ha portato a un aumento del consumo della birra nelle case americane nel corso degli anni 1980 e 1990 e ha permesso che, entro gli anni duemila, si sviluppasse una forte cultura della birra artigianale in tutti gli Stati Uniti.\nNello stesso anno l'amministrazione Carter dovette far fronte anche al pericoloso incidente nucleare di Three Mile Island.\nI suoi critici per non essere riuscito a ottenere l'approvazione di numerose delle sue leggi, gli rimproverano scarsa esperienza, di non avere avuto una visione chiara della politica estera, improntata astrattamente sui diritti umani e infine gli rimproverano i fortissimi dissidi all'interno della sua amministrazione. Probabilmente l'insuccesso pi\u00f9 importante fu la rivoluzione iraniana del 1979 e la successiva cattura di 52 ostaggi statunitensi nell'ambasciata di Teheran.\nIl fallimento della politica estera mediorientale rimase il punto debole dell'amministrazione Carter, fallimento che caus\u00f2 la disapprovazione di molti americani nei suoi confronti.\nCome segno di distensione, Carter dispose che il Dipartimento di Stato derogasse il \"McCarran Act\" che vietava l'ingresso negli USA dei comunisti. Vennero inoltre riavviate le consultazioni per il SALT II per la limitazione delle armi nucleari strategiche, che per\u00f2 non verr\u00e0 mai ratificato. Dopo questa prima fase di \"distensione\" nei confronti del movimento comunista mondiale, quando l'URSS invase l'Afghanistan nel 1980 ci fu il ritorno di un clima da guerra fredda: Carter boicott\u00f2 la XXII Olimpiade, che si teneva quell'anno a Mosca.\nNonostante alcuni importanti successi, fra i quali la firma degli accordi di pace di Camp David fra Egitto e Israele e i Trattati Torrijos-Carter, nel 1979 la crisi degli ostaggi unita alla recessione economica attraversata dagli Stati Uniti in quegli anni min\u00f2 gravemente la sua popolarit\u00e0, tanto che dovette lottare aspramente per ottenere la seconda candidatura democratica, fatto alquanto raro per un presidente in carica. Dopo avere sconfitto di misura Ted Kennedy alla Convention del Partito Democratico, fu poi largamente superato dal repubblicano Ronald Reagan nelle elezioni del novembre 1980.\nDopo la presidenza.\nDopo la sua presidenza Carter ha costituito il Carter Center, una fondazione attraverso cui ha messo a frutto il suo prestigio, partecipando attivamente a campagne per i diritti umani e per la promozione della democrazia e fungendo da mediatore in diversi conflitti. Per quest'opera nel 2002 \u00e8 stato insignito del premio Nobel per la pace con la motivazione:\nL'azione di Carter raccoglie da sempre sia elogi sia critiche. Nel 2002, anche se non pi\u00f9 in carica, \u00e8 stato il primo presidente statunitense dai tempi dell'embargo a visitare Cuba e a incontrare Fidel Castro. Nonostante una leggera distensione, il presidente George W. Bush non volle porre fine alle sanzioni contro Cuba.\nPosizioni politiche recenti.\nHa recentemente scritto \"Peace, not Apartheid\", un libro sul conflitto israelo-palestinese, che negli Stati Uniti ha suscitato un grande scandalo mediatico a causa delle posizioni di Carter nettamente contrarie alle politiche di Israele nei confronti del popolo palestinese, politiche da lui definite di \"apartheid\".\nHa preso posizione sul caso di Troy Davis, giustiziato il 21 settembre 2011, auspicando l'abolizione totale della pena di morte negli USA.\nDurante la campagna elettorale di Barack Obama del 2012 ha annunciato che avrebbe partecipato, insieme a Bill Clinton, alla Convention Democratica a favore della sua rielezione.\nIn occasione delle elezioni presidenziali del 2016, ha sostenuto la candidata democratica Hillary Clinton. Nel maggio del 2017, ha rivelato tuttavia di aver votato per il senatore Bernie Sanders alle primarie del Partito Democratico.\nMessaggio delle sonde Voyager.\nCarter fu l'uomo di Stato che registr\u00f2 con la propria voce il messaggio inciso sul disco d'oro lanciato assieme alle sonda Voyager 1 per il suo viaggio fuori dal nostro sistema solare il 5 settembre 1977.\nMalattia.\nNell'agosto 2015, all'et\u00e0 di 90 anni, Carter ha annunciato di essere malato di cancro al cervello (melanoma con metastasi al cervello e al fegato) e di aver iniziato un trattamento di radioterapia e di doversi sottoporre a chirurgia. Successivamente, nonostante l'iniziale gravit\u00e0 della prognosi (sopravvivenza media di 4-5 mesi), il 6 dicembre successivo venne resa nota la sua guarigione ottenuta in seguito alla radioterapia e a una sperimentale immunoterapia.\nIl 20 gennaio 2017, all'et\u00e0 di 92 anni, Carter \u00e8 diventato il presidente pi\u00f9 anziano a partecipare a un insediamento presidenziale.\nVita privata.\nSposato con Rosalynn Smith dal 7 luglio 1946 - anch'ella proveniente da Plains, ha quattro figli: John William detto Jack (1947), James Earl Carter III detto Chip, Jeffrey Donnel e Amy Lynn (1967). La loro prole comprende anche otto nipoti e due pronipoti."}
{"id": "2434", "revid": "1324679", "url": "https://it.wikipedia.org/wiki?curid=2434", "title": "James Clerk Maxwell", "text": "Elabor\u00f2 la prima teoria moderna dell'elettromagnetismo unificando, mediante le cosiddette equazioni di Maxwell, precedenti osservazioni, esperimenti ed equazioni di questa branca della fisica. Dimostr\u00f2 che il campo elettrico e magnetico si propagano attraverso lo spazio sotto forma di onde alla velocit\u00e0 della luce nel vuoto (c = ). Nel suo lavoro \"A Dynamical Theory of the Electromagnetic Field\" (1865) propose che il campo elettromagnetico, descritto dalle equazioni di Maxwell, fosse la causa dei fenomeni elettrici, magnetici e ottici. Il suo modello unificato per l'elettromagnetismo \u00e8 considerato uno dei pi\u00f9 grandi risultati della fisica del XIX secolo: \u00abla seconda grande unificazione della fisica\u00bb, dopo quella operata da Isaac Newton.\nTuttavia egli rimase legato alla teoria della propagazione della luce attraverso l'etere luminifero, un mezzo ineffabile e sfuggente ad ogni misurazione sperimentale, che avrebbe permeato tutto lo spazio vuoto. Solo con la teoria della relativit\u00e0 ristretta di Albert Einstein (1905) si avr\u00e0 l'abbandono del concetto di etere.\nMaxwell diede anche un importante contributo alla teoria cinetica dei gas con la distribuzione di Maxwell-Boltzmann e alla termodinamica con le relazioni di Maxwell.\nBiografia.\nInfanzia e giovinezza.\nJames Clerk Maxwell nacque il 13 giugno 1831 a Edimburgo da John Clerk Maxwell e Frances Cay. La famiglia si chiamava originariamente \"Clerk\"; aggiunsero il secondo cognome \"Maxwell\" quando ereditarono le sostanze di una famiglia Maxwell.\nLa famiglia si trasfer\u00ec, quando egli era ancora giovane, a Glenlair, nella tenuta del padre nei pressi di Corsock, nella campagna scozzese.\nTutti gli indizi suggeriscono che Maxwell avesse un'instancabile curiosit\u00e0 fin da bambino. Sua madre Frances \u2013 rendendosi conto delle sue potenzialit\u00e0 \u2013 ebbe un ruolo influente nella sua educazione giovanile, ma sfortunatamente mor\u00ec, probabilmente di cancro, nel 1839, quando Maxwell aveva solo otto anni. Dopo la morte della madre, il padre assunse un insegnante privato che impartisse a James le prime lezioni. Di questo giovane tutore \u00e8 noto solo che i suoi metodi erano severissimi e non risparmiava punizioni corporali al ragazzo. James non reag\u00ec bene e il padre decise di mandarlo nel 1841 all'Accademia di Edimburgo. In quel luogo, Maxwell si trov\u00f2 ben presto isolato per via della sua riservatezza e dei suoi modi strani, oltre che per il suo marcato accento scozzese. Fu soprannominato, dai compagni di corso, \"daftie\", che significa \u00absciocco\u00bb.\nMaxwell comprendeva la geometria gi\u00e0 in tenera et\u00e0 e riscopr\u00ec, ancora bambino, alcuni poliedri regolari. Nel 1846, a 14 anni, scrisse un articolo sulle ellissi, dove generalizza la definizione di un'ellisse come il luogo dei punti dove la somma di m volte la distanza da un punto fissato pi\u00f9 n volte la distanza da un secondo punto fissato \u00e8 costante. Se m=n=1 la curva \u00e8 un'ellisse. Maxwell definisce anche le curve dove ci sono pi\u00f9 di due fuochi (\"On the Description of Oval Curves, and those having a plurality of Foci\", 1846). Questo \u00e8 l'inizio del suo primo lavoro sulla descrizione di curve ovali e quelle aventi molteplici fuochi, che verr\u00e0 letto dalla Royal Society di Edimburgo il 6 aprile 1846. Queste idee non erano interamente nuove dal momento che Cartesio le aveva definite curve gi\u00e0 prima, ma il lavoro \u00e8 comunque molto notevole se si considera che Maxwell era solo un quattordicenne.\nStudente, ricercatore e docente universitario.\nAll'et\u00e0 di 16 anni lasci\u00f2 l'Accademia e si iscrisse all'universit\u00e0 di Edimburgo, dove si distinse per le sue capacit\u00e0. Poco tempo dopo, senza aver ancora ottenuto la laurea, si spost\u00f2 al Trinity College di Cambridge, dove conobbe William Thomson, il futuro Lord Kelvin. Divenne membro del \"Club degli Apostoli\", il gruppo che riunisce i dodici migliori studenti del Trinity. Si laure\u00f2 nel 1854. \nDopo la laurea, rimase al college come insegnante fino al 1856. In questo periodo pubblic\u00f2 due articoli che rivelarono le sue capacit\u00e0: \"Sulle linee di forza di Faraday\" e \"Sull'equilibrio dei solidi elastici\".\nDal 1855 al 1872 pubblic\u00f2 una serie di articoli connessi alla percezione del colore che gli valsero, nel 1860, la medaglia Rumford. Per queste ricerche Maxwell invent\u00f2 anche molti strumenti, come il \"disco di Maxwell\". All'inizio del 1856 il padre si ammal\u00f2 e Maxwell decise di trascorrere pi\u00f9 tempo con lui. Cerc\u00f2 pertanto di ottenere un posto in Scozia; si rec\u00f2 a Edimburgo durante le vacanze pasquali del 1856 per stare con il padre e, poi, i due andarono insieme a Glenlair. Il 3 aprile il padre mor\u00ec e poco dopo Maxwell fece ritorno a Cambridge. Prima della fine di aprile gli giunse la notizia dell'assegnazione di una cattedra al Marischal College.\nNel 1859 vinse il premio Adams per il saggio (\"Sulla stabilit\u00e0 degli anelli di Saturno\") in cui dimostrava che la stabilit\u00e0 degli anelli poteva essere spiegata solo se sono formati da rocce orbitanti intorno al pianeta. Questo avvalorava la teoria secondo la quale il sistema solare si era formato da una nebulosa che aveva iniziato a ruotare su se stessa.\nNel 1859 spos\u00f2 Katherine Mary Deward, figlia del rettore del college, ma questo non gli imped\u00ec di perdere il posto quando il Marischal College si fuse con il King's College di Aberdeen per costituire l'Universit\u00e0 di Aberdeen. Fece domanda per avere una cattedra ad Edimburgo, ma gli fu preferito l'amico Peter Tait. Riusc\u00ec, comunque, ad ottenere un posto al King's College di Londra, ma lo abbandon\u00f2 nel 1865 per motivi ancora oggi misteriosi, ritirandosi nella sua tenuta di Glenlair, in Scozia.\nNel 1871 Maxwell divenne il primo \"Cavendish Professor\" di fisica all'universit\u00e0 di Cambridge: era incaricato di promuovere lo sviluppo del Cavendish Laboratory. Uno degli ultimi contributi di Maxwell alla scienza fu la pubblicazione degli appunti di Henry Cavendish.\nTrattati e manuali universitari.\nMaxwell scrisse un manuale di termodinamica (\"La teoria del calore\", 1871) ed un trattato elementare di meccanica (\"Materia e moto\", 1876). Fu il primo autore a fare uso esplicito, gi\u00e0 nel 1871, dell'analisi dimensionale.\nNel giugno 1868 Maxwell\n\u00absi mise a scrivere un libro di testo su elettricit\u00e0 e magnetismo per i candidati al Tripos. La stesura del libro lo tenne impegnato dal 1868 al 1872 e quel che alla fine ne risult\u00f2 non fu esattamente un manuale universitario, bens\u00ec un monumentale trattato in cui lo scienziato scozzese aveva riversato tutto il sapere da lui appreso e prodotto in quasi vent\u2019anni di studi e ricerche sui temi in oggetto. L\u2019opera, non a caso intitolata \"A Treatise on Electricity and Magnetism\" (Trattato di elettricit\u00e0 e magnetismo), usc\u00ec in due volumi nel marzo del 1873 e oggi \u00e8 considerata una pietra miliare nella storia della scienza, paragonabile in campo fisico ai Principia di Newton.\nNessun testo precedente sull\u2019elettricit\u00e0 e il magnetismo aveva anche solo lontanamente sfiorato un simile grado di completezza, che lo rendeva potenzialmente utile a una platea molto variegata di lettori, dagli studenti del Tripos agli ingegneri della nascente industria elettrotecnica.\u00bb Come sottolineava l\u2019autore nella prefazione:\nUltimi anni.\nMaxwell e sua moglie Katherine non ebbero figli.\nNell'estate del 1879 Maxwell torn\u00f2 con la moglie, malata, a Glenlair, ma pure la sua stessa salute continuava a peggiorare. Fece ritorno con la moglie a Cambridge l'8 ottobre e l\u00ec mor\u00ec il 5 novembre 1879, all'et\u00e0 di 48 anni, per un tumore addominale. Il suo medico, il dottor Paget, \ndisse: \"Nessun uomo che io abbia mai incontrato mor\u00ec pi\u00f9 calmo\". Fu sepolto nella chiesa di Parton nel Galloway, in Scozia.\nPersonalit\u00e0.\nFin dall'infanzia la religione condizion\u00f2 molti aspetti della vita di Maxwell. Entrambi i genitori erano cristiani devoti, aderenti alla Chiesa episcopale scozzese, e lo educarono secondo i principi fondamentali del loro credo.\nLa fede di Maxwell si manifest\u00f2 anche nell'approccio all'attivit\u00e0 scientifica. Si dichiarava un \"lettore del libro della natura\". Secondo Maxwell, tale libro si mostra agli occhi dello scienziato come ordinato e armonioso, rivelando le infinite potenza e saggezza di Dio nella sua irraggiungibile ed eterna verit\u00e0.\nMaxwell giustificava la conoscibilit\u00e0 della natura ed il successo della scienza sostenendo che Dio avesse creato una corrispondenza tra la mente umana e la natura.\nMaxwell amava la poesia britannica e memorizz\u00f2 molte ballate e poesie inglesi. Scrisse anche alcuni poemetti, il pi\u00f9 conosciuto dei quali \u00e8 probabilmente \"Rigid Body Sings\".\nSi tratta della parodia della nota canzone \"Comin' Through the Rye\" del poeta scozzese Robert Burns, famosa per essere connessa al titolo inglese del romanzo Il giovane Holden di Salinger.\nUna raccolta delle sue poesie fu pubblicata dal suo amico Lewis Campbell nel 1882.\nAveva un carattere ironico: nel suo epistolario si trovano lettere ad amici e colleghi firmate in \"forma differenziale\" con la sigla \"dp/dt\". La funzione termodinamica dp/dt = JCM ha, infatti, come risultato le iniziali del suo nome.\nAl suo arrivo all'Universit\u00e0 di Cambridge, quando gli fu detto di una funzione religiosa alle sei del mattino, Maxwell si torment\u00f2 la barba e rispose, con la sua cadenza scozzese: \u00abVa bene, penso di poter stare sveglio fino a quell'ora\u00bb.\nContributi scientifici.\nTermodinamica e teoria cinetica dei gas.\nLe relazioni di Maxwell della termodinamica sono delle equazioni differenziali alle derivate parziali che legano tra loro le variabili di stato e sono ricavabili attraverso la trasformata di Legendre.\nUno dei risultati pi\u00f9 significativi di Maxwell fu l'elaborazione di un modello fisico-statistico per la teoria cinetica dei gas. Proposta per la prima volta da Daniel Bernoulli, questa teoria era stata successivamente sviluppata da vari scienziati tra cui John Herapath, John James Waterston, James Prescott Joule e, soprattutto, Rudolf Clausius, ma ricevette un enorme sviluppo dai contributi di Maxwell.\nNel 1866 il fisico scozzese formul\u00f2 \u2013 indipendentemente da Ludwig Boltzmann \u2013 la distribuzione di Maxwell-Boltzmann, una distribuzione di probabilit\u00e0 che pu\u00f2 essere utilizzata per descrivere la distribuzione di velocit\u00e0 delle molecole in un dato volume di gas, a una certa temperatura. Questo approccio permise a Maxwell di generalizzare le leggi della termodinamica precedentemente stabilite e fornire una migliore spiegazione alle osservazioni sperimentali. Tale lavoro lo port\u00f2, in seguito, a proporre l'esperimento mentale del diavoletto di Maxwell.\nDal punto di vista epistemologico, Maxwell sostenne l\"'atomismo matematico\" ovvero l'idea che, bench\u00e9 sia impossibile osservare gli atomi come particelle libere (non aggregate in molecole), si possa tuttavia trattarli matematicamente come entit\u00e0 osservabili.\nElettromagnetismo.\nIl pi\u00f9 importante lavoro di Maxwell \u00e8 certamente quello legato all'elettromagnetismo. Il fisico scozzese unific\u00f2 i lavori sull'elettricit\u00e0 e il magnetismo di Michael Faraday, Andr\u00e9-Marie Amp\u00e8re e di molti altri in una serie di 20 equazioni differenziali scalari. Esse descrivono il campo elettrico, quello magnetico oltre alle loro interazioni con la materia e furono presentate alla Royal Society nel 1864. Il testo della conferenza,\n\"A Dynamical Theory of the Electromagnetic Field\", fu pubblicato sulle \"Philosophical Transactions of the Royal Society of London\" nel giugno 1865.\nFurono riformulate entro il 1884 da Oliver Heaviside utilizzando il calcolo vettoriale, forma nella quale sono oggi conosciute come equazioni di Maxwell. Si tratta di un sistema di 4 equazioni differenziali alle derivate parziali lineari accoppiate (2 vettoriali e 2 scalari, per un totale di 8 equazioni scalari) nelle 6 variabili E, D, H, B, j, \u03c1:\nIn un dielettrico ideale (omogeneo e isotropo, perfetto ed elettricamente neutro, privo di cariche libere localizzate) si ha formula_5 e formula_6. Le equazioni di Maxwell divengono in questo caso:\nin cui formula_11 \u00e8 la permittivit\u00e0 elettrica mentre formula_12 \u00e8 la permeabilit\u00e0 magnetica.\nNatura elettromagnetica della luce.\nLe equazioni di Maxwell prevedono l'esistenza di onde elettromagnetiche, ossia di oscillazioni del campo elettromagnetico, i cui campi formula_13 e formula_14 sono ortogonali fra loro e ortogonali alla direzione di propagazione dell'onda. Le loro ampiezze sono proporzionali, e la costante di proporzionalit\u00e0 \u00e8 la velocit\u00e0 di propagazione formula_15, che dipende dalle caratteristiche del mezzo in cui l'onda si propaga.\n\u00c8 possibile dimostrare che anche la luce \u00e8 un'onda elettromagnetica e ricavare la sua velocit\u00e0 in un mezzo materiale o nel vuoto.\nPartendo dalla terza equazione di Maxwell per un dielettrico ideale, si ottiene l'equazione delle onde elettromagnetiche per il campo elettrico formula_13:\nApplicando lo stesso procedimento a partire dalla quarta equazione di Maxwell, si ottiene l'equazione delle onde elettromagnetiche per il campo magnetico formula_14:\nLe due equazioni precedenti sono analoghe all'equazione delle onde di d'Alembert, la cui espressione generale \u00e8\ndove formula_21 \u00e8 la velocit\u00e0 dell'onda. Per le onde elettromagnetiche\ncorrisponde alla velocit\u00e0 formula_15 della luce in un dielettrico ideale.\nSiccome la permittivit\u00e0 elettrica formula_11 \u00e8 \ne la permeabilit\u00e0 magnetica formula_12 \u00e8 \nallora\nNel vuoto formula_29 e formula_30 assumono il valore minimo:\ne la velocit\u00e0 della luce nel vuoto ha quindi il massimo valore possibile: \ndove formula_33 \u00e8 la costante dielettrica del vuoto e formula_34 la permeabilit\u00e0 magnetica del vuoto.\nNel 1850 L\u00e9on Foucault aveva misurato sperimentalmente la velocit\u00e0 della luce nell'aria, trovando un valore di 298.000.000 m/s. Maxwell calcol\u00f2 nel 1865 \u2013 sulla base dei valori numerici all'epoca disponibili per formula_35 e formula_36 \u2013 la velocit\u00e0 delle onde elettromagnetiche nel vuoto, ottenendo il risultato di 310.740.000 m/s e concludendo che\nMaxwell era nel giusto e la successiva scoperta sperimentale delle onde elettromagnetiche per opera di Heinrich Rudolf Hertz fu uno dei trionfi della fisica ottocentesca.\nTeoria dei colori.\nAnche i contributi di Maxwell all'ottica e alla percezione del colore furono rilevanti. Maxwell scopr\u00ec che la fotografia a colori poteva essere realizzata sovrapponendo filtri rossi, verdi e blu. Nel 1861 fece fotografare da Thomas Sutton tre volte un tartan scozzese mettendo sopra l'obiettivo tre filtri di diverso colore. Le tre immagini furono poi sviluppate e proiettate su uno schermo con tre proiettori differenti.\nAstrofisica.\nNel 1859 vinse il premio Adams per il saggio (\"Sulla stabilit\u00e0 degli anelli di Saturno\") in cui dimostrava che la stabilit\u00e0 degli anelli poteva essere spiegata solo se sono formati da rocce orbitanti intorno al pianeta. Questo avvalorava la teoria secondo la quale il sistema solare si era formato da una nebulosa che aveva iniziato a ruotare su se stessa.\nScienza dei materiali.\nA Maxwell \u00e8 fatta risalire la prima formulazione del criterio di von Mises (\"\u00abcriterio della massima energia di distorsione\u00bb\"), da lui proposto sulla base di considerazioni puramente matematico-formali nel 1856.\nIl criterio di von Mises \u00e8 un criterio di resistenza relativo a materiali duttili, isotropi, con uguale resistenza a trazione e a compressione.\nEpistemologia.\nLe linee guida del pensiero epistemologico di Maxwell sono identificabili in:\nMaxwell privilegiava l'analogia, da lui ritenuta una delle pi\u00f9 valide \u00abidee per formare la scienza\u00bb (\u00abscience-forming ideas\u00bb), come metodo d'indagine teorica. Sosteneva che l'analogia \u00e8 in grado di gettar luce su campi della scienza meno noti, partendo dalle leggi che governano fenomeni meglio conosciuti. Fu lo stesso Maxwell a indicare un esempio particolarmente brillante di analogia in fisica: l'articolo \"Sul moto uniforme del calore in corpi solidi omogenei, e sua connessione con la teoria matematica dell'elettricit\u00e0\" scritto da lord Kelvin nel 1841, che delineava analogie tra le equazioni differenziali della conduzione termica e dell'elettrostatica."}
{"id": "2437", "revid": "436907", "url": "https://it.wikipedia.org/wiki?curid=2437", "title": "Joe Satriani", "text": "All'inizio della sua carriera, Satriani ha lavorato come insegnante di chitarra. Molti dei suoi ex allievi hanno raggiunto la fama, come ad esempio: Steve Vai, Larry LaLonde, Rick Hunolt, Kirk Hammett, Andy Timmons, Charlie Hunter, Kevin Cadogan e Alex Skolnick.\nSatriani \u00e8 stato reclutato da Mick Jagger come chitarra solista per il suo primo tour da solista. Nel 1994, Satriani and\u00f2 in tour con i Deep Purple. Come chitarrista ha collaborato con una serie di chitarristi durante il Tour G3, che ha fondato nel 1995. I suoi collaboratori G3 hanno incluso Vai, LaLonde, Timmons, Steve Lukather, John Petrucci, Eric Johnson, Yngwie Malmsteen, Brian May, Patrick Rondat, Paul Gilbert, Adrian Legg, Steve Morse e Robert Fripp attualmente \u00e8 il chitarrista per il supergruppo Chickenfoot. Satriani ha utilizzato le proprie chitarre signature, l'Ibanez JS Series, che vengono vendute nei negozi di musica di tutto il mondo. Ha inoltre collaborato con Vox per creare il proprio wah, delay, overdrive e distorsori, nonch\u00e9 una collaborazione con Marshall Amplification per la creazione della propria testa signature series, il JVM410HJS.\nBiografia.\nSatriani \u00e8 di origini italiane (i nonni paterni erano di Piacenza e di Bobbio, quelli materni di Bari): nel suo primo concerto italiano, tenuto a Trezzo sull'Adda, esord\u00ec con la frase \u00abBuona sera a tutti, mi chiamo Giuseppe Satriani\u00bb, confermando le proprie radici. Dopo aver ascoltato Jimi Hendrix, all'et\u00e0 di 14 anni inizia a suonare lo strumento che lo render\u00e0 celebre: la chitarra. Nel 1978 inizia a dare lezioni di chitarra per mantenersi. Tra i suoi studenti ci sono molti chitarristi divenuti in seguito famosi professionisti come Steve Vai, Kirk Hammett dei Metallica, David Bryson dei Counting Crows, Larry LaLonde dei Primus e Alex Skolnick dei Testament.\nCarriera.\nIl suo primo vero album (\"Not of This Earth\") viene pubblicato solo nel 1986, per di pi\u00f9 in un primo momento finanziato direttamente dal chitarrista. Finalmente, grazie al suo ex alunno Steve Vai, trover\u00e0 un accordo per la pubblicazione con la Relativity Records. Il successo arriva con il secondo album prodotto dalla stessa casa discografica e intitolato \"Surfing with the Alien\", eletto poi miglior album chitarristico dell'anno, per il quale l'artista riceve il disco di platino. Intorno a quegli anni ha suonato in Italia con professori di musica classica e rock come Al Di Meola e Luca Accogli.\nNel 1988 Satriani viene chiamato da Mick Jagger a sostituire Jeff Beck come chitarrista per il suo primo tour senza i Rolling Stones. Dopo il tour, esperienza molto importante come dichiarer\u00e0 lo stesso Satriani, realizza nello stesso anno il suo terzo album \"Dreaming #11\" (con brani in studio e brani \"live\") per il quale riceve il disco d'oro e l'anno successivo realizza un altro album \"Flying in a Blue Dream\", dove in alcune tracce abbiamo anche la sua voce, seguito nel 1992 da quello che a tutt'oggi \u00e8 il suo album pi\u00f9 apprezzato dalla critica: \"The Extremist\".\nNel 1993 pubblica \"Time Machine\" (disco live pi\u00f9 disco in studio). Verso la fine del 1993 fino agli inizi del 1995 \u00e8 con i Deep Purple per sostituire Ritchie Blackmore che aveva lasciato la band a met\u00e0 di un tour, inoltre nel dicembre del 1994 registrer\u00e0 con loro un brano in studio \"Purpendicular Waltz\" che a seguito le registrazioni di quell'album verranno concluse nell'estate del 1995 con il loro chitarrista definitivo Steve Morse. Agli inizi del 1995 dopo aver lasciato i Deep Purple pubblica \"Joe Satriani\", album dal suono maggiormente \"blues\" e che si distacca dai suoi precedenti lavori. Nel marzo del 1998 Joe Satriani registra il suo ottavo album \"Crystal Planet\". Nel 2000 esce l'album \"Engines of Creation\" con nette influenze di musica elettronica. Come dir\u00e0 lo stesso Satriani, \"non si pu\u00f2 non considerare la musica dei Prodigy\".\nDal 1996 Satriani ha avviato il progetto G3, una serie di tour in cui con Satriani si esibiscono Steve Vai e Eric Johnson. Successivamente insieme a Satriani nel progetto G3 si alternano altri virtuosi della chitarra come Yngwie Malmsteen, John Petrucci, Robert Fripp, Paul Gilbert, Steve Morse. Il concerto prevede, di solito, una prima parte in cui ogni chitarrista propone pezzi propri, seguita da una \"jam\" in cui i tre danno libero sfogo alla propria verve improvvisando su pezzi molto famosi come \"Voodoo Child\" o \"Smoke On The Water\". Durante la sua carriera Satriani ha anche collaborato con moltissimi altri artisti tra cui Blue \u00d6yster Cult, Alice Cooper, Stuart Hamm, Pat Martino, Spinal Tap e Ian Gillan.\nNel 2009 insieme a Chad Smith dei Red Hot Chili Peppers, Sammy Hagar e Michael Anthony dei Van Halen fonda il gruppo Chickenfoot. La superband ha pubblicato il proprio album di debutto in Europa il 5 giugno 2009 per l'etichetta earMusic (gruppo Edel). Nell'estate del 2010 entra in studio per registrare il suo tredicesimo album, che verr\u00e0 pubblicato ad ottobre dello stesso anno con il titolo \"Black Swans and Wormhole Wizards\".\nIl 20 febbraio 2013 con un messaggio sul suo sito ufficiale annuncia l'uscita del quattordicesimo album, intitolato \"Unstoppable Momentum\", anticipato il 9 aprile dal brano \"A Door Into Summer\", uscito a maggio.\nIl 12 maggio 2015 annuncia il quindicesimo album in studio \"Shockwave Supernova\", anticipato dall'omonimo singolo. Nel 2017 collabora con il musicista tedesco Marco Minnemann in alcuni brani successivamente inseriti nell'album \"Borrego\".\nVita privata.\nSatriani si professa cattolico (anche se raramente parla della propria fede). Sposato da oltre vent'anni, mai divorziato, ha espresso nei suoi dischi la sua sensibilit\u00e0 per i valori della famiglia, per esempio con \"Home\", \"Always with me, always with you\", \"Rubina\", \"You saved my life\" e con i vari riferimenti a sua moglie, Rubina.\nStile ed influenza.\nSatriani \u00e8 considerato un chitarrista tecnicamente abile, ed \u00e8 stato indicato come un virtuoso della chitarra. Satriani conosce molte tecniche di chitarra elettrica, tra cui il legato, tapping a due mani e arpeggio intercettazioni, volume swells, armonici ed effetti whammy bar estremi. Durante i passaggi veloci, Satriani favorisce una tecnica legato (ottenuta principalmente attraverso hammer-on e pull-off) che produce frasi lisce e fluenti. Egli \u00e8 anche abile in altre tecniche connesse alla velocit\u00e0 come la pennata alternata rapida e lo sweep picking. Satriani \u00e8 stato influenzato da icone della chitarra blues-rock come Jimi Hendrix, Eric Clapton, Jimmy Page, Ritchie Blackmore e Jeff Beck, cos\u00ec come da chitarristi jazz fusion quali Allan Holdsworth. Satriani ha creato un proprio stile riconoscibile ed \u00e8 un chitarrista influente. Satriani ha inoltre ricevuto 15 nomination ai Grammy e ha venduto oltre 10 milioni di album in tutto il mondo."}
{"id": "2438", "revid": "287204", "url": "https://it.wikipedia.org/wiki?curid=2438", "title": "Jerzy Neyman", "text": "Biografia.\nLa sua famiglia, di origine polacca, era stata deportata in Moldavia in seguito ai moti antizaristi del 1863. Inizialmente frequenta la scuola a Sinferopoli per poi passare nel 1906 a Charkiv. Nel 1910 comincia gli studi di matematica e fisica presso l'universit\u00e0 di Charkiv, durante i quali si interessa dei lavori di Karl Pearson e della teoria della misura sviluppata nei lavori di Henri L\u00e9on Lebesgue.\nNegli anni della rivoluzione d'ottobre viene arrestato, e nel 1921 giunge in Polonia grazie ad uno scambio di prigionieri.\nComincia la sua attivit\u00e0 di statistico presso l'Istituto Nazionale per l'Agricoltura di Bydgoszcz e qui conclude nel 1923 il suo dottorato.\nNel 1924 giunge con una borsa di studio all'University College di Londra diretto da Karl Pearson e dove incontra e si fa apprezzare da altri personaggi chiave per la statistica: Ronald Fisher, William Sealy Gosset, Egon Pearson.\nNel 1925 segue dei corsi a Parigi, tra l'altro corsi di Lebesgue, Jacques Hadamard e \u00c9mile Borel.\nTorna in Polonia dove dirige fino al 1934 il dipartimento di statistica dell'Istituto \"Nencki\" di biologia sperimentale. Nel 1934 diventa professore associato nel dipartimento di statistica applicata all'University College.\nNel 1938 si trasferisce all'Universit\u00e0 di Berkeley della California, in parte per la proposta di creare un dipartimento di statistica e in parte per sfuggire alla tensione politica crescente che sarebbe culminata l'anno dopo nella seconda guerra mondiale.\nCrea la Bernoulli Society, sezione dell\"Istituto Internazionale di Statistica\".\nNel 1968 gli \u00e8 stato assegnato il Premio Samuel S. Wilks.\nContributi alla Statistica.\nIl periodo che va dal 1928 al 1938 \u00e8 quello pi\u00f9 fecondo per la statistica. Assieme a Egon Pearson getta le basi per la teoria dei test statistici introducendo il concetto e la notazione di ipotesi nulla \"H0\", nonch\u00e9, nel 1933, il principio noto come lemma fondamentale di Neyman-Pearson riguardante la \"potenza\" dei test.\nNel 1934, con un contributo davanti alla Royal Statistical Society il 19 giugno, crea la teoria moderna delle indagini campionarie, distinguendo il campionamento ragionato dal campionamento casuale basandosi anche sui risultati dei lavori di C.Gini e L.Galvani riguardanti il censimento della popolazione fatto in Italia nel 1921.\nNel succitato contributo alla Royal Stat. Soc. introduce, senza sviluppare, il concetto di intervallo di confidenza, che svilupper\u00e0 in dettaglio nel 1937 nell'ambito della teoria dei test. Il diverso approccio di R.A.Fisher gli procura da parte di questo ripetuti attacchi, facendo s\u00ec che i rapporti tra i due cessino (non rispondeva mai agli attacchi di Fisher, salvo nel 1961 ricordare ironicamente le \"nozze d'argento della disputa con Fisher\").\nIn statistica \u00e8 ricordato esplicitamente con l\"allocazione di Neyman\" nell'ambito delle dimensioni ottimali dei campioni statistici in presenza di una funzione dei costi. Questa formula venne da lui descritta nel 1934, senza sapere che Aleksandr A. \u010cuprov l'aveva usata gi\u00e0 nel 1920."}
{"id": "2439", "revid": "1534511", "url": "https://it.wikipedia.org/wiki?curid=2439", "title": "J. R. R. Tolkien", "text": "Importante studioso della lingua inglese antica, \u00e8 conosciuto principalmente per essere l'autore di pietre miliari del genere \"high fantasy\", quali \"Il Signore degli Anelli,\" \"Lo Hobbit\" e \"Il Silmarillion\". Fu Rawlinson and Bosworth Professor di antico inglese dal 1925 al 1945 e Merton Professor di lingua e letteratura inglese dal 1945 al 1959 presso l'Universit\u00e0 di Oxford, dove contribu\u00ec alla creazione del \"New Oxford English Dictionary\". Fu amico intimo di C. S. Lewis (considerato insieme a Tolkien e George MacDonald tra i \"padri\" del genere fantasy), insieme al quale fu membro di un informale gruppo letterario conosciuto come Inklings. Fu anche membro della Royal Society of Literature. Nel 1961 Lewis segnal\u00f2 Tolkien alla giuria del premio Nobel per la letteratura, che per\u00f2 lo scart\u00f2, perch\u00e9 la sua scrittura venne definita \"prosa di seconda categoria\". Nel 1972 Tolkien ricevette la laurea \"honoris causa\" dall'Universit\u00e0 di Oxford e fu insignito dalla regina Elisabetta dell'onorificenza di Commendatore dell'Ordine dell'Impero Britannico.\nDopo la sua morte, il figlio Christopher pubblic\u00f2 una serie di opere basate sull'ampia raccolta di appunti e manoscritti incompiuti del padre, tra cui \"Il Silmarillion\". Quest'ultimo, insieme a \"Lo Hobbit\" e \"Il Signore degli Anelli\", formano un unico corpo di racconti, poemi, linguaggi fittizi e saggi ambientati in un mondo immaginario chiamato Arda, di cui la Terra di Mezzo fa parte. Tra il 1951 e il 1955 Tolkien applic\u00f2 la parola \"legendarium\" alla gran parte di queste opere.\nSebbene diversi altri autori avessero pubblicato opere di narrativa fantasy prima di Tolkien, il grande successo de \"Lo Hobbit\" e de \"Il Signore degli Anelli\", nella loro edizione in brossura negli Stati Uniti, condusse a una riscoperta del genere e diede piena legittimazione all'invenzione di mondi immaginari autonomi e internamente coerenti, senza pi\u00f9 la necessit\u00e0 di giustificare la loro esistenza come racconti di viaggio in luoghi esotici, sogni che scompaiono all'alba o favole. I suoi scritti hanno ispirato molte altre opere fantasy e hanno avuto un effetto duraturo su tutto il genere, al punto che Tolkien pu\u00f2 essere considerato lo scrittore di fantasy pi\u00f9 importante del XX secolo. Nel 2008 \"The Times\" ha posizionato Tolkien al sesto posto nella classifica de \"I 50 pi\u00f9 grandi scrittori inglesi dal 1945\".\nBiografia.\nInfanzia e giovinezza.\nJohn Ronald Reuel Tolkien nacque a Bloemfontein nell'allora Stato Libero dell'Orange (oggi Sudafrica), il 3 gennaio 1892, da Arthur Reuel Tolkien (1857\u20131896) e da Mabel, nata Suffield (1870\u20131904). I genitori erano inglesi, originari di Birmingham. \nAll'et\u00e0 di tre anni, nel 1895, per motivi di salute si trasfer\u00ec con la madre e il fratello Hilary Arthur Reuel in Inghilterra, a Sarehole, un sobborgo di Birmingham. Il padre non pot\u00e9 raggiungerli perch\u00e9 afflitto da febbri reumatiche che lo portarono alla morte, il 15 febbraio 1896, senza potersi ricongiungere alla famiglia. Durante gli anni che seguirono, per\u00f2, si spostarono pi\u00f9 volte: da Moseley a King's Heath nel 1901, e poi da l\u00ec a Edgbaston nel 1902. Per ragioni economiche Tolkien dovette ritirarsi dalla scuola King Edwards e si iscrisse alla St. Philips, fino a quando nel 1903 vinse una borsa di studio che gli permise di tornare alla King Edwards stessa.\nNel 1904 mor\u00ec la madre, dalla quale il giovane Tolkien aveva nel frattempo ereditato l'amore per le lingue e le antiche leggende e fiabe, e venne affidato, assieme al fratello, a un sacerdote cattolico degli Oratoriani, padre Francis Xavier Morgan, che aveva seguito la famiglia nella conversione al cattolicesimo. Dopo la morte della madre, infatti, il piccolo John si trova a essere isolato e perfino odiato dai pochi parenti rimasti proprio a causa della conversione della sua famiglia al cattolicesimo. Sotto l'attenta guida di padre Francis, il giovane John inizi\u00f2 gli studi dimostrando ben presto capacit\u00e0 linguistiche notevoli: eccelse in latino e greco e divenne competente anche di altre lingue tra cui il gotico e l'antico finnico. Importanti in questi anni sono anche le sue esperienze nelle associazioni studentesche Societ\u00e0 del Dibattito e TCBS. Proprio in questi anni inizi\u00f2 a lavorare a un linguaggio da lui inventato.\nMaturit\u00e0.\nA diciotto anni si innamor\u00f2 di Edith Bratt, ma il suo tutore, Padre Morgan, gli imped\u00ec di vederla e di scriverle fino ai ventuno anni. Tolkien si immerse quindi anima e corpo nello studio dei classici, dell'antico inglese e delle lingue germaniche, all'Exeter College, presso cui aveva vinto, nel 1910, una borsa di studio. Nel 1913 torn\u00f2 con Edith, e nel 1915 gli fu conferito il titolo di Bachelor of Arts all'Exeter College di Oxford; contemporaneamente port\u00f2 avanti molti tentativi poetici.\nScoppiata la guerra, nel 1915 si arruol\u00f2 volontario nei Lancashire Fusiliers con il grado di sottotenente. Poco prima di partire per il fronte, il 22 marzo 1916, si spos\u00f2 con Edith. Venne mandato in trincea sul fronte occidentale (partecip\u00f2 anche alla battaglia della Somme), e qui due dei suoi migliori amici morirono (Geoffrey Bache Smith e Robert Gilson, mentre Christopher Wiseman sopravvisse alla guerra); in seguito, dopo sei mesi di trincea, si ammal\u00f2 e gli fu concesso il ritorno in patria. Nel 1917 nacque il suo primo figlio John; Tolkien collabor\u00f2 per due anni alla stesura dell'Oxford English Dictionary. L'anno dopo nacque il secondo figlio Michael.\nFinita la guerra prosegu\u00ec gli studi all'Exeter College, conseguendo nel 1919 il titolo di Master of Arts. Nel 1921 divent\u00f2 docente di Lettere all'universit\u00e0 di Leeds e continu\u00f2 a scrivere e a perfezionare i suoi \"Racconti perduti\" e il suo linguaggio inventato. Tre anni dopo nacque il suo terzo figlio Christopher, poi seguito da una figlia, Priscilla. Nel 1925 venne nominato professore di filologia anglosassone all'Universit\u00e0 di Oxford. \u00c8 di questi anni la sua profonda amicizia con C. S. Lewis, autore delle \"Cronache di Narnia\"; insieme fondarono il circolo degli Inklings, di cui fu membro anche Charles Williams. Nel 1945 gli venne affidata la cattedra di lingua inglese e letteratura medievale del Merton College, dove insegn\u00f2 fino al suo ritiro dall'attivit\u00e0 didattica avvenuto nel 1959.\nSpecializzato nel dialetto medievale dell'Inghilterra centro-occidentale, di cui era originaria la sua famiglia, tradusse e comment\u00f2 molti testi antichi di importanza letteraria riconosciuta. Fu soprattutto tra il 1920 e il 1930 che scrisse nuovo materiale e perfezion\u00f2 quello gi\u00e0 prodotto negli anni precedenti a partire dal 1917, gettando le basi del \"legendarium\".\nSuccesso.\nNel 1937 venne pubblicato \"Lo Hobbit\", scritto e pensato per un pubblico giovane, ma gi\u00e0 inserito in uno sfondo ben pi\u00f9 vasto e complesso. Il libro riscosse grande successo tanto che Tolkien, su richiesta dell'editore, mise mano a tutto il materiale, scritto o solo abbozzato, che aveva prodotto fino ad allora. Pur essendo \"Lo Hobbit\" la sua opera prima di narrativa, rappresent\u00f2 una tappa fondamentale nella sua carriera di scrittore: infatti attorno al nucleo originario di quest'opera l'autore svilupp\u00f2, nel decennio successivo, il mondo immaginario per il quale \u00e8 conosciuto, quello della Terra di Mezzo, che prese definitivamente forma con \"Il Signore degli Anelli\", unanimemente riconosciuta come la sua opera pi\u00f9 importante. Scritta in una lingua molto ricercata che cerca di ricostruire la semplicit\u00e0 e la severit\u00e0 dell'inglese medievale, l'opera \u2014 considerata dall'autore come un unico libro e non una trilogia \u2014 viene inizialmente pubblicata per ragioni economiche ed editoriali in tre distinti volumi: \"La Compagnia dell'Anello\" (1954), \"Le due torri\" (1955) e \"Il ritorno del re\" (1955).\nUltimi anni.\nDopo la raccolta di poesie \"Le avventure di Tom Bombadil\" (1962), Tolkien pens\u00f2 alla possibilit\u00e0 di mettere in musica le molte canzoni di cui sono disseminate le sue opere: nel 1968, il musicista Donald Swann pubblic\u00f2 un ciclo di liriche su testi di Tolkien, dal titolo \"The Road Goes Ever On\". Negli anni seguenti Tolkien lavor\u00f2 a un'altra opera, \"Il Silmarillion\", iniziata in verit\u00e0 gi\u00e0 dal 1917, che port\u00f2 avanti fino alla morte, ma che non riusc\u00ec a concludere, e che fu poi pubblicata postuma insieme a \"The History of Middle-earth\" dal figlio Christopher. Grande amante della natura, trascorse gli ultimi anni di vita, dopo il suo ritiro avvenuto nel 1969, nella citt\u00e0 costiera di Bournemouth, dove mor\u00ec all'et\u00e0 di ottantuno anni, il 2 settembre del 1973, due anni dopo la morte di Edith. Sono sepolti insieme nel cimitero di Wolvercote, nei sobborghi di Oxford. Come segno del suo attaccamento alla sua opera decise di fare scolpire sulla lapide della moglie il nome L\u00fathien e sulla sua il nome Beren, protagonisti della romantica storia \"Beren e L\u00fathien\".\nAccoglienza ed eredit\u00e0 artistica.\nL'opera di John Ronald Reuel Tolkien ha raggiunto una notevole fama in tutto il mondo. Tale successo \u00e8 dovuto anche al fatto che Tolkien \u00e8 stato capace di produrre un \"legendarium\" dalle molteplici interpretazioni, un'opera complessa, ma allo stesso tempo popolare.\nDopo essersi dedicato sin dall'infanzia alla creazione di linguaggi, nel corso degli anni egli svilupp\u00f2 una vera e propria cosmogonia, narrando la storia di un mondo dai suoi albori sino al sorgere della nostra era. Nel 1916\u20131917 il professore inizi\u00f2 infatti la stesura del complesso di miti e leggende che in seguito divenne \"Il Silmarillion\", a cui lavor\u00f2 per tutta la vita. Il suo intento iniziale era quello di dare all'Inghilterra una vera e propria mitologia. Inoltre la genesi di questi miti era strettamente legata alla volont\u00e0 di Tolkien di creare una mitologia e poi una letteratura epica e fiabesca da attribuire ai popoli che parlavano le sue lingue inventate. Dunque queste opere sono propriamente dei meta-racconti.\nA partire dagli anni sessanta e settanta, la produzione tolkieniana si \u00e8 trovata all'interno di un fenomeno letterario e di costume di notevole portata che ha contribuito all'affermarsi del moderno immaginario fantasy. La produzione di Tolkien \u00e8 spesso accostata al genere high fantasy. Varie opere fantasy contemporanee sono ispirate all'universo tolkieniano. Ne sono esempi conclamati le \"Cronache del ghiaccio e del fuoco\" di George R. R. Martin o la saga di \"Shannara\" di Terry Brooks.\nInterpretazioni delle opere di Tolkien.\nNegli Stati Uniti e nei paesi anglosassoni la spiritualit\u00e0, l'anti-materialismo e l'esaltazione del contatto con la natura hanno fatto del \"legendarium\" un'icona del movimento hippy. In Italia il recupero della dimensione epico-mitologica e la descrizione di una cultura basata su valori guerrieri di onore, coraggio e lealt\u00e0 ne hanno fatto uno degli scrittori pi\u00f9 amati dalla destra radicale di impostazione neo-pagana negli anni settanta. \nDiverse sono state comunque le interpretazioni, pi\u00f9 o meno forzate, dell'opera di Tolkien, talora tendenti a contrapporne gli elementi paganeggianti al sostrato religioso cristiano, trattandosi tra l'altro di un autore profondamente cattolico.\nNell'immaginario di Tolkien \u00e8 stata rilevata anche la presenza di temi antroposofici veicolati dall'influsso di Owen Barfield, membro del gruppo degli \"Inklings\", come ad esempio alcune corrispondenze con le vicende del mito di Atlantide esposto da Rudolf Steiner.\nOpere.\nPubblicazioni.\nOltre che della produzione per la quale \u00e8 conosciuto nel mondo, Tolkien \u00e8 autore di diverse altri componimenti letterari, articolati in saggi, racconti per bambini e traduzioni critiche di altre opere.\nSi ricordano:\nPer quanto riguarda invece le opere ambientate nella Terra di Mezzo, motivo principale della fama a livello mondiale raggiunta da Tolkien, mentre lo scrittore era ancora vivente sono stati pubblicati due romanzi:\nPubblicazioni postume.\nAlla morte del professore, il figlio terzogenito Christopher Tolkien ha compiuto un'opera di trascrizione e revisione critica del materiale rimasto inedito, che \u00e8 stato tutto pubblicato postumo. Si ricordano:\nSi segnala anche l'epistolario:\nSi rammentano poi:\nTolkien, infine, tradusse anche il libro di Giona in ottimo Inglese. A proposito di quest'ultimo, va comunque precisato che si tratt\u00f2 di un lavoro collettivo: il testo fu redatto da Tolkien, ma stile, grammatica e vocabolario furono curati da un editor.\nPensiero.\nA partire dalla sua pubblicazione, si \u00e8 parlato tanto del messaggio politico trasmesso da \"Il Signore degli Anelli\" e dalle altre opere dello scrittore.\nIn realt\u00e0 si tratta di un falso problema: Tolkien non era un attivista politico, n\u00e9 uno scrittore politico. Egli stesso si oppose a interpretazioni del genere, ed ebbe a dichiarare che \"Il Signore degli Anelli\" \u00abnon ha intenzioni allegoriche [...] o morali, religiose o politiche\u00bb (Lettera 165, \"La realt\u00e0 in trasparenza\"), sebbene abbia scritto anche \u00absolo l'Angelo custode di ognuno di noi, oppure Dio stesso, \u00e8 in grado di svelare la vera relazione che c'\u00e8 tra i fatti personali e le opere di un autore. Non certamente l'autore stesso (bench\u00e9 ne sappia pi\u00f9 di qualsiasi investigatore), e certamente nemmeno i cosiddetti \"psicologi\"\u00bb (lettera 213, \"La realt\u00e0 in trasparenza\").\nQuesta opposizione sembra sussistere, anche se in forma minore, anche quando confessa apertamente la propria fede cattolica: \u00ab [...] sono un cristiano, anzi un cattolico. Quest'ultimo fatto forse non pu\u00f2 essere dedotto dalle mie storie; bench\u00e9 un critico [...] abbia affermato che le invocazioni di Elbereth e la figura di Galadriel nelle descrizioni dirette [...] siano chiaramente collegate alla devozione cattolica a Maria. Un altro ha visto nel pane da viaggio (lembas) un \"viaticum\" e nel fatto che nutre la volont\u00e0 [...] e che \u00e8 pi\u00f9 efficace quando si \u00e8 digiuni un riferimento all'Eucaristia (cio\u00e8: la gente indugia in cose molto elevate anche quando si occupa di cose meno elevate come una storia fantastica.)\u00bb (lettera al padre gesuita Robert Murray).\nEgli sembra non disprezzare il metodo simbolico tipico delle parabole evangeliche, ossia il parlare di una verit\u00e0 utilizzando dei simboli: \u00abIo pretenderei, se non pensassi che fosse presuntuoso da parte di una persona cos\u00ec mal istruita, di avere come obiettivo quello di dimostrare la verit\u00e0 e di incoraggiare i buoni principi morali in questo nostro mondo, attraverso l'antico espediente di esemplificarli attraverso personificazioni diverse, che alla fine tendono a farli capire\u00bb.\nInoltre, a tal proposito, afferma: \u00ab\"Il Signore degli Anelli\" \u00e8 fondamentalmente un'opera religiosa e cattolica; all'inizio non ne ero consapevole, lo sono diventato durante la correzione. Questo spiega perch\u00e9 non ho inserito, anzi ho tagliato, praticamente qualsiasi allusione a cose tipo la \"religione\", oppure culti e pratiche, nel mio mondo immaginario. Perch\u00e9 l'elemento religioso \u00e8 radicato nella storia e nel simbolismo. Tuttavia detto cos\u00ec suona molto grossolano e pi\u00f9 presuntuoso di quanto non sia in realt\u00e0. Perch\u00e9 a dir la verit\u00e0 io consciamente ho programmato molto poco: e dovrei essere sommamente grato per essere stato allevato (da quando avevo otto anni) in una fede che mi ha nutrito e mi ha insegnato tutto quel poco che so.\u00bb (lettera al padre gesuita Robert Murray).\nOvviamente, come tutti, anche Tolkien aveva delle idee politiche, ma queste non vanno ricercate nella sua produzione letteraria. L'unico modo in cui \u00e8 forse possibile ricostruirle \u00e8 attraverso la lettura di scritti pi\u00f9 personali (e non pubblicati mentre era in vita), come la raccolta delle \"Lettere\" (edita in Italia col titolo di \"La realt\u00e0 in trasparenza. Lettere 1914-1973\", a cura di Humphrey Carpenter e Christopher Tolkien, Rusconi, Milano 1990).\nCome ci riferisce il biografo Humphrey Carpenter, Tolkien ricordava la madre con grande affetto: \"Mia madre \u00e8 stata veramente una martire; non a tutti Ges\u00f9 concede di percorrere una strada cos\u00ec facile, per arrivare ai Suoi grandi doni, come ha concesso a Hilary e a me, dandoci una madre che si uccise con la fatica e le preoccupazioni per assicurarsi che noi crescessimo nella fede\". Ronald Tolkien scrisse queste parole nove anni dopo la morte di sua madre. Ci indicano come egli associasse alla madre la propria appartenenza alla Chiesa cattolica. Si potrebbe aggiungere che, alla morte della mamma, la religione prese nei suoi affetti il posto che lei aveva precedentemente occupato. La consolazione che gliene deriv\u00f2 fu sia emozionale sia spirituale.\u00bb\nNelle \"Lettere\", Tolkien appare innanzitutto come un uomo profondamente cristiano e cattolico. Questa sua visione ispira indubbiamente la sua opera, e dal suo senso religioso discendono anche le sue idee politiche, che mai prendono esplicitamente posizione verso una particolare fazione.\nNella lettera 52, scritta nel 1943, Tolkien scrive che le sue opinioni politiche \u00abinclinano sempre pi\u00f9 verso l'anarchia (intesa filosoficamente come abolizione di ogni controllo, non come uomini barbuti che lanciano bombe) - oppure verso una monarchia non costituzionale. Arresterei chiunque usi la parola Stato (intendendo qualsiasi cosa che non sia la terra inglese e i suoi abitanti, cio\u00e8 qualcosa che non ha poteri n\u00e9 diritti n\u00e9 intelligenza); [...] ]\u00bb. Il suo \u00e8 sostanzialmente uno sfogo, ma da alcune di queste lettere emerge un'insofferenza nei confronti dello Stato moderno e della democrazia, e, pi\u00f9 in generale, delle organizzazioni concepite, costruite e guidate da uomini che governano altri uomini: \u00abL'occupazione pi\u00f9 inadatta per qualsiasi uomo [...] \u00e8 governare altri uomini. Non c'\u00e8 una persona su un milione che sia adatta e men che meno quelli che cercano di afferrare l'opportunit\u00e0.\u00bb\nAllargando il discorso, Tolkien diffida fortemente di tutte le forme di \"organizzazione\" create dall'uomo, comprendendo in queste anche le istituzioni, gli eserciti e la tecnologia (lettera 66). Anche alla base di queste affermazioni vi \u00e8 un concetto religioso: \u00e8 la presunzione umana che costruisce diavolerie senza disporre del senno per padroneggiarle; e arrogandosi il potere di \"creare\", che \u00e8 invece riservato a Dio, mentre all'uomo rimane solo la potenzialit\u00e0 della sub-creazione artistica (lettera 75).\nPer questo le sue simpatie vanno a coloro che cercano di sottrarsi agli schieramenti e alle conquiste dell'uomo: \u00abagli staterelli che rimangono neutrali\u00bb, alla Gallia libera e a Cartagine durante l'epoca romana. Ed egli stesso dichiara di appartenere \u00aballa parte dei sempre sconfitti mai sottomessi\u00bb (lettera 77).\nTolkien non ha mai dichiaratamente appoggiato un partito politico, n\u00e9 una nazione o un'alleanza fra nazioni. E in effetti i suoi commenti personali al riguardo sono quasi sempre critici. Alcune lettere (tratte da \"La realt\u00e0 in trasparenza\") ne sono esempi illuminanti.\nSul nazismo: Adolf Hitler viene citato diverse volte, come un \u00abpiccolo ignorante, ispirato da un diavolo pazzo\u00bb (lettera 45), o un \u00abpiccolo furfante volgare e ignorante\u00bb (lettera 81). Nella lettera 78 Tolkien afferma che \u00abnon c'\u00e8 molta gente cos\u00ec corrotta da non poter essere redenta\u00bb, ma ammette l'esistenza di persone \u00abche sembrano incorreggibili a meno di uno speciale miracolo\u00bb, e che \u00abdi queste persone esiste una concentrazione particolarmente elevata in Germania e Giappone\u00bb.\nSu Stalin e il comunismo: Stalin \u00e8 definito come \u00abquel vecchio assassino assetato di sangue\u00bb (lettera 53), mentre per quanto riguarda la propaganda comunista Tolkien afferma: \u00abpersino i piccoli infelici Samoiedi, temo, hanno cibo in scatola e l'altoparlante del villaggio che racconta le favole di Stalin sulla democrazia e sui fascisti crudeli che mangiano i bambini e rubano i cani da slitta\u00bb (lettera 52).\nSugli USA: Tolkien teme le \"manie di massa\" introdotte dagli statunitensi, tanto da dubitare che quelle portate dai soviet possano essere peggiori (lettera 77). In ogni caso non si ritiene sicuro che \u00abuna vittoria statunitense a lunga scadenza si riveler\u00e0 migliore per il mondo nel suo complesso\u00bb (lettera 53).\nSulla Patria: Tolkien \u00e8 patriota, ma nei confronti della sola Inghilterra, \u00abnon la Gran Bretagna e sicuramente non il Commonwealth - grr!\u00bb (lettera 53).\nSulla seconda guerra mondiale: della guerra, nonostante i suoi libri ne parlino spesso, Tolkien pensa tutto il male possibile. La guerra \u00abmoltiplica per tre la stupidit\u00e0 e all'ennesima potenza\u00bb (lettera 61). Anche la guerra \"giusta\", dal momento che gli capita di commentare \u00abstiamo tentando di conquistare Sauron utilizzando l'Anello\u00bb (lettera 66).\nSul razzismo: nel 1938 una casa editrice tedesca che voleva pubblicare \"Lo Hobbit\" in Germania chiese a Tolkien se fosse di origine ariana. Tolkien ne fu molto seccato, e fu tentato - pur se in ristrettezze economiche - di \u00ablasciare che la pubblicazione tedesca andasse a quel paese\u00bb. A questo episodio sono totalmente dedicate le lettere 29 e 30, in cui Tolkien ribatte cos\u00ec all'editore tedesco: \u00abTemo di non aver capito chiaramente cosa intendiate per \"arish\". Io non sono di origine ariana, cio\u00e8 indo-iraniana; per quanto ne so, nessuno dei miei antenati parlava indostano, persiano, gitano o altri dialetti derivati. Ma se Voi volevate scoprire se sono di origine ebrea, posso solo rispondere che purtroppo non sembra che tra i miei antenati ci siano membri di quel popolo cos\u00ec dotato\u00bb. \"Lo Hobbit\" fu dunque bandito in Germania fino al 1945.\nAncora: nella lettera 61 scrive di provare orrore per l'apartheid sudafricano. Infine, sul razzismo in generale, la sua parola definitiva si trova nella lettera 81: \u00abI tedeschi hanno lo stesso diritto di definire polacchi ed ebrei vermi da schiacciare, creature subumane, quanto noi di definire cos\u00ec i tedeschi: e cio\u00e8 nessuno, qualunque cosa abbiano fatto\u00bb.\n\u00c8 indubbio che nei vari \"stati\" presenti nella Terra di Mezzo si possano riconoscere varie forme di \"governo\", ma Tolkien ha negato in varie occasioni ogni identificazione \"politica\" tra Terra di Mezzo e mondo contemporaneo.\nNel 1961 sconfess\u00f2 aspramente un critico letterario svedese che aveva ipotizzato che \"Il Signore degli Anelli\" fosse una parabola anticomunista, con Stalin nei panni del Signore Oscuro, ribadendo che l'opera fosse stata concepita ancor prima della Rivoluzione d'ottobre; quella che pu\u00f2 sembrare l'analogia geografica pi\u00f9 significativa, tra Mordor e Unione Sovietica, \u00e8 smentita da Tolkien nella lettera 229 (\"La realt\u00e0 in trasparenza\"): \u00abLa localizzazione di Mordor all'est \u00e8 dovuta semplicemente alle necessit\u00e0 geografiche del racconto, all'interno del mio sistema mitologico. La fortezza originaria del Male era (come vuole la tradizione) a nord; ma dato che venne distrutta e sepolta sotto il mare, doveva esserci una nuova fortezza, lontana dai Valar, dagli elfi e dalla potenza marinara di N\u00famenor\u00bb.\nLingue e filologia.\nTra gli insoliti hobby di Tolkien vale infine la pena ricordare ci\u00f2 che descrisse nel suo saggio \"Il vizio segreto\" (\"A Secret Vice\", pubblicato nella raccolta \"Il medioevo e il fantastico\"), ovvero l'invenzione di nuovi linguaggi.\nTutto ebbe inizio quando il giovane Tolkien ascolt\u00f2 per caso un gruppo di ragazzi parlare in \"animalico\" (o \"animalese\"), un linguaggio-gioco che si serviva esclusivamente di nomi di animali e numeri per comunicare qualsiasi tipo di informazione. Ad esempio \"cane usignolo picchio quaranta\" poteva voler dire \"tu sei un somaro\". Successivamente l'animalico venne dimenticato e sostituito da un nuovo idioma: il \"Nevbosh\", che storpiava in maniera irriconoscibile le parole inglesi sostituendole in alcuni casi con altre latine o francesi. Da allora l'interesse di Tolkien per le lingue non fece che aumentare.\nNel suo saggio \"Inglese e gallese\" Tolkien ricorda il giorno in cui per la prima volta vide su una lapide le parole \"Adeiladwyd 1887\" (\"Costruito nel 1887\") e se ne innamor\u00f2. Il gallese divenne una fonte inesauribile di bei suoni e perfette costruzioni grammaticali, un linguaggio melodioso a cui poter attingere per le sue future invenzioni linguistiche. Infatti, dopo il gallese venne il finnico (suomi), e prima di esso il greco e l'italiano, e l'immaginazione prese il sopravvento.\nBisogna infine ricordare che lo stesso Tolkien scrisse in una delle sue lettere: Le storie della Terra di Mezzo erano quindi servite unicamente a dare una collocazione (seppure fittizia) alle parole dei suoi linguaggi. Non era stato dunque il contrario.\nTra le decine di idiomi inventati da Tolkien possiamo citare:\nCronologia di Tolkien e delle opere a lui correlate.\nDi seguito una cronologia di J. R. R. Tolkien e delle sue opere."}
{"id": "2440", "revid": "322321", "url": "https://it.wikipedia.org/wiki?curid=2440", "title": "Jolanda di Savoia (Italia)", "text": "Jolanda di Savoia (\"J\u00f4l\u00e1nda\" in dialetto locale) \u00e8 un comune italiano di abitanti della provincia di Ferrara in Emilia-Romagna. Il comune \u00e8 situato nei bassipiani tra il fiume Po e il Volano.\nGeografia fisica.\nTerritorio.\nIl territorio del comune di Jolanda di Savoia si estende nella parte orientale della pianura padana.\nAll'interno del territorio comunale \u00e8 situato quello che, in accordo con l'Istituto Geografico Militare, \u00e8 il punto altimetricamente pi\u00f9 basso d'Italia, posto nel luogo denominato \"Corte delle Magoghe\", in frazione Contane, a 3 metri e 44 centimetri sotto il livello del mare, mentre l'altitudine media dell'intero territorio comunale \u00e8 di 1 m.s.l.m.\nClima.\nJolanda di Savoia presenta un clima continentale; la classificazione climatica \u00e8 \"zona E, \".\nStoria.\nLa storia di Jolanda abbraccia tempi piuttosto recenti; nel XIX secolo infatti, era un territorio ricoperto da acque e paludi, sotto l'amministrazione di Copparo. Fu fondata, con il nome di \"Le Venezie\", nel 1903, in una zona paludosa bonificata da un'opera di prosciugamento iniziata nel 1882 da parte della societ\u00e0 Bonifiche Ferraresi; assunse il nome attuale nel 1911, in onore della principessa Jolanda, primogenita del Re d'Italia Vittorio Emanuele III che in quell'anno fece visita alla cittadina.\nIl comune di Jolanda di Savoia ha dato i natali al calciatore Rubens Fadini, giocatore del Grande Torino, perito nella tragedia di Superga.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2441", "revid": "466539", "url": "https://it.wikipedia.org/wiki?curid=2441", "title": "Judo", "text": "Il \u00e8 un'arte marziale, uno sport da combattimento e un metodo di difesa personale giapponese formalmente nato in Giappone con la fondazione del K\u014dd\u014dkan da parte del professor Jigor\u014d Kan\u014d , nel 1882. I praticanti di tale disciplina sono denominati judoisti o pi\u00f9 comunemente .\nIl judo \u00e8 in seguito divenuto ufficialmente disciplina olimpica a e ha rappresentato ai Giochi di il terzo sport pi\u00f9 universale con atleti da 98 diversi Paesi, mentre a hanno partecipato 387 atleti da 135 diversi Paesi.\nStoria.\nContesto storico-politico in Giappone.\nIl contesto storico era particolare: Il 1853 aveva segnato una data importante per il Giappone: il commodoro Matthew C. Perry, della Marina Militare degli Stati Uniti d'America, entra nella baia di Tokyo con una flotta di quattro navi da guerra (le cosiddette Navi Nere) consegnando a dei rappresentanti dello shogunato Tokugawa un messaggio col quale si chiedeva l'apertura dei porti e trattati commerciali. Il Giappone, che fino a quel momento aveva vissuto in relativo isolamento dal resto del mondo (Sakoku), grazie alla Convenzione di Kanagawa, apre ufficialmente due porti alla marina mercantile americana. Dopo l'abdicazione dell'ultimo shogun Tokugawa Yoshinobu avvenuta nel 1867, il potere passava effettivamente non al Sovrano, ma al gruppo di oligarchi che avevano ispirato e attuato in concreto il Rinnovamento Meiji. La promulgazione dell'editto del 1876 col quale si proibiva il porto del Daish\u014d decretava la scomparsa della casta dei samurai.\nScrive Armando Troni: \u00abAgli ex daimy\u014d il governo assegn\u00f2 titoli nobiliari di varia classe, a seconda della importanza delle loro famiglie e una indennit\u00e0 pecuniaria proporzionale alle loro antiche rendite, in buoni del tesoro. Venne infine dichiarata la eguaglianza fra le quattro classi dei samurai, contadini, artigiani e mercanti. I corpi armati dei samurai vennero sciolti [...] e si determin\u00f2 una nuova divisione delle classi sociali che si distinsero infatti in: nobilt\u00e0, borghesia, e popolo. Fra le molte riforme [...] bisogna ancora ricordare l'adozione del sistema metrico decimale e del calendario gregoriano\u00bb.\nVi furono importanti cambiamenti culturali nella vita dei giapponesi dovuti al contatto con la mentalit\u00e0 occidentale. Ci\u00f2 provoc\u00f2 l'insorgere di una corrente di pensiero, denominata \u65e7\u7269\u7834\u58ca \"ky\u016bbutsu hakai\", che ambiva al rigetto di tutto ci\u00f2 che apparteneva al passato, compresa la cultura guerriera che tanto aveva condizionato la vita della nazione durante il periodo feudale. Il j\u016b-jutsu, essendo parte integrante di questa cultura, lentamente scomparve quasi del tutto. Inoltre, le arti marziali tradizionali vennero ignorate anche a causa della diffusione delle armi da fuoco e molti dei numerosi Dojo allora esistenti furono costretti a chiudere per mancanza di allievi. \nLo sviluppo a livello mondiale.\nIl judo nei primi anni del Novecento conobbe una straordinaria diffusione in Giappone e parallelamente inizi\u00f2 la sua diffusione nel resto del mondo grazie a coloro che avevano modo di entrare in contatto col Giappone, principalmente commercianti e militari, che una volta apprese le tecniche di base lo importarono poi nei loro paesi d'origine.\nNon meno importante fu la venuta in Europa intorno al 1915 di importanti maestri giapponesi, allievi diretti di Kano Jigoro, che diedero ulteriore impulso allo sviluppo del judo, tra cui Koizumi Gunji in Inghilterra nel 1920 e Kawaishi Mikonosuke in Francia.\nIn Italia le prime testimonianze si riferiscono a un gruppo di militari appartenenti alla Regia Marina i quali nel 1905 tennero una dimostrazione di \"lotta giapponese\" davanti al Re d'Italia Vittorio Emanuele III. Gli ufficiali Moscardelli e Michele Pizzolla, in servizio a Yokohama ottennero, secondo quanto contenuto negli archivi della Marina, il 1\u00ba dan di judo gi\u00e0 nel 1889. Bisogner\u00e0 per\u00f2 aspettare la fine degli anni dieci perch\u00e9 si incominci a parlare di \"judo\", grazie all'opera di un altro marinaio, Carlo Oletti, che diresse i corsi di judo per l'Esercito istituiti appunto nel 1920. Fino al 1924 il judo in Italia rester\u00e0 confinato nell'ambito militare, allorquando fu costituita la FILG (Federazione Italiana Lotta Giapponese), assorbita poi nel 1931 dalla FIAP (Federazione Italiana Atletica Pesante).\nNascita del Brazilian Jiu-Jitsu.\nCome appendice del K\u014dd\u014dkan J\u016bd\u014d, negli anni venti, il maestro Mitsuyo Maeda port\u00f2 i fondamentali del ne-waza oltreoceano insegnandoli a Carlos Gracie e Luis Fran\u00e7a. Il Brazilian Jiu-Jitsu divenne poi un'arte marziale a s\u00e9 stante attraverso sperimentazioni, pratica e adattamenti per opera del maestro H\u00e9lio Gracie e del fratello Carlos.\nMorte di Kan\u014d e secondo dopoguerra.\nJigor\u014d Kan\u014d mor\u00ec nel 1938, in un periodo in cui il Giappone, mosso da una nuova spinta imperialista, si stava avviando verso la seconda guerra mondiale. Dopo la disfatta, la nazione venne posta sotto il controllo degli USA per dieci anni e . Fu perci\u00f2 proibita la pratica della disciplina e i numerosi libri e filmati sull'argomento vennero in gran parte distrutti. Il judo venne poi \"riabilitato\" grazie al CIO di cui Kan\u014d Jigor\u014d, primo membro asiatico, .\nIl judo olimpico e la nascita dei movimenti tradizionalisti.\nA partire dal dopoguerra, con l'organizzazione dei primi Campionati Internazionali e Mondiali, e successivamente con la sua inclusione ai Giochi di , il judo si \u00e8 sempre pi\u00f9 avvicinato allo sport da combattimento e alle discipline di lotta occidentali, distaccandosi lentamente dalla tradizione tanto da assumere un'identit\u00e0 propria come pratica sportiva a s\u00e9 stante.\nAnche le metodologie di insegnamento e di allenamento sono mutate di conseguenza e difatti si \u00e8 cominciato a privilegiare la ricerca del vantaggio minimo che permette di vincere la gara, a discapito della ricerca della tecnica magistrale che s\u00ec attribuisce la vittoria immediata ma che al contempo espone l'atleta a un maggiore rischio di subire un contrattacco. Tale percorso \u00e8 stato possibile utilizzando tecniche derivate dalla lotta libera che per efficacia in gara e affinit\u00e0 biomeccanica ben si uniscono alle tecniche tradizionali del judo pur tradendone la vocazione e la genealogia marziale.\nTale risvolto, inevitabile, si \u00e8 acuito con l'entrata in scena negli anni ottanta degli atleti dell'ex URSS, spesso esperti di sambo, lotta che, epurata delle tecniche di colpo, ben si presta a un confronto agonistico e all'integrazione col judo.\nAltro notevole impulso all'espansione del judo si \u00e8 avuta nel 1988 in concomitanza dei Giochi Olimpici di dove il judo femminile entra come sport dimostrativo, e poi ancora in occasione dei Giochi di dove il judo femminile viene incluso definitivamente nel programma olimpico.\nIn conseguenza di ci\u00f2, tuttavia, negli anni si \u00e8 sviluppata la tendenza a privilegiare un tipo di insegnamento che metta in condizione l'allievo-atleta di guadagnare immediatamente punti in gara, prediligendo talora posizioni statiche assolutamente contrarie alla filosofia judoistica classica. Inoltre, una delle conseguenze di tale impianto didattico \u00e8 la scarsa considerazione degli aspetti educativi e formativi della disciplina, il che \u00e8 spesso indice di scarsa preparazione dell'insegnante, che non comprende la necessit\u00e0 di fornire un'adeguata base tecnica e morale all'allievo prima di focalizzarsi sulla pratica agonistica.\nNel 1974 la FIAP viene assorbita dalla FILPJ, (Federazione Italiana Lotta Pesi Judo), che a sua volta, inglobando anche il karate, cambier\u00e0 denominazione in FILPJK (Federazione Italiana Lotta Pesi Judo Karate) nel 1995. Nel luglio del 2000 l'Assemblea Nazionale decide di scindere la FILPJK in FIJLKAM (Federazione Italiana Judo Lotta Karate Arti Marziali) e FIPCF (Federazione Italiana Pesistica e Cultura Fisica).\nIn Italia particolare merito spetta, per la divulgazione del judo e per la costituzione in organizzazione federale, al Maestro Benemerito Tommaso Betti-Berutto, autore del testo\u00a0\u2013 usato come riferimento da almeno due generazioni di insegnanti tecnici italiani, ma non certo indenne da gravi imperfezioni \u2013 \"Da cintura bianca a cintura nera\", al Maestro Benemerito Giovanni Bonfiglio, pioniere del judo e delle arti marziali in Sicilia e Calabria gi\u00e0 dal 1946, e all'Avv. Augusto Ceracchini, cinque volte Campione d'Italia e co-istitutore dell'Accademia Nazionale Italiana Judo, al Maestro Benemerito Nicola Tempesta, 8\u00ba dan, padre della \"scuola napoletana\" di judo, nove volte Campione d'Italia e primo italiano Campione d'Europa, e al Maestro Cesare Barioli, autore di importanti testi sul judo sia di carattere tecnico, sia come metodo educativo e formativo.\nEd \u00e8 proprio grazie all'esempio del maestro Cesare Barioli, in disaccordo con la politica federale incentrata esclusivamente sulla promozione del judo sportivo, che dalla fine degli anni settanta, allo scopo di riaffermare il valore tradizionale del judo, si sono costituite associazioni sportive e culturali che tendono a far rivivere i principi espressi dal Fondatore, quantunque anch'esse si dedichino all'attivit\u00e0 agonistica. Tali associazioni sono riunite all'interno di diversi enti di promozione sportiva riconosciuti dal CONI e associazioni sportive senza scopo di lucro; tra di esse le pi\u00f9 importanti sono: AAdJ, Nihonden Judo\u00ae-ACSI, AICS, AIJ, AISE, CSEN, CSI, CUS, FIJT, UISP, ecc.\nIn Giappone nel 2006 ha suscitato grande scalpore l'intervento del maestro Yasuhiro Yamashita, 8\u00b0 dan del K\u014dd\u014dkan, dal titolo \"In relazione al Judo Renaissance\", nel quale l'enfasi \u00e8 su un maggiore e pi\u00f9 efficace impegno da parte delle pi\u00f9 importanti istituzioni mondiali nella promozione del judo come metodo educativo anzich\u00e9 soltanto come sport.\nNaturalmente nella sua globalit\u00e0 tale movimento tradizionalista non deve essere concepito come antonimia della pratica sportiva, bens\u00ec come complemento fondamentale a quest'ultima. Come scrive lo stesso Jigor\u014d Kan\u014d: \u00abAnche nel periodo antico esistevano maestri che impartivano nozioni di tipo etico oltre che tecnico: si trattava di esempi illuminati ma che, tenendo fede al loro impegno di maestri, dovevano necessariamente privilegiare la tecnica. Nel judo invece gli insegnanti devono percepire la disciplina soprattutto come educazione, fisica e mentale.\u00bb\nMentre invece, \u00abper coloro che si dimostrassero particolarmente portati alla competizione \u00e8 lecito interpretare sportivamente la disciplina, purch\u00e9 non si dimentichi che l'obiettivo finale \u00e8 ben pi\u00f9 ampio.\u00bb\nCaratteristiche.\nIl termine \"j\u016bd\u014d\" \u00e8 composto da due kanji: e ; ed \u00e8 quindi traducibile anche come: \"via dell'adattabilit\u00e0\"; esplicitando cos\u00ec il principio sul quale si basa il judo.\nArticolo non attendibile!!!\nIl judo del prof. Kan\u014d \u00e8 l'evoluzione del Jujutsu del Tenshin Shin'y\u014d-ry\u016b e del Kit\u014d-ry\u016b.\nJigor\u014d Kan\u014d e il j\u016b-jutsu.\nLa storia del judo e il judo stesso sono inseparabili dal fondatore, Kan\u014d Jigor\u014d. Nato nel 1860 in una famiglia agiata, nel 1877, ottenuto il permesso del padre al riguardo, il quale lo incoraggiava a portare a termine ci\u00f2 che iniziava pur ritenendo lo studio del combattimento corpo a corpo superato nel contesto storico dell'epoca, entr\u00f2 in contatto con il suo primo maestro Hachinosuke Fukuda della Tenshin Shin'y\u014d-ry\u016b tramite Teinosuke Yagi anch'egli un tempo j\u016b-jutsuka dello stesso ry\u016b.\nInoltre, come spiega Maruyama Sanzo, il nome della scuola deriva da \u00ab\"yo\", che significa \"salice\" e \"shin\" che significa \"spirito\". La scuola dello \"spirito come il salice\" si ispira alla flessibilit\u00e0 dell'albero\u00bb, \u00abquesta scuola studiava \"atemi\", \"torae\" e \"shime\", principalmente in costume di citt\u00e0. Non dava importanza alle proiezioni.\u00bb In effetti, numerose delle 124 tecniche della scuola in oggetto contengono movimenti di proiezione. \nNel 1879, Fukuda propose al giovane Kan\u014d di partecipare all'esibizione di j\u016b-jutsu per il Presidente degli Stati Uniti d'America Ulysses Simpson Grant, dove i maestri Iso e Fukuda avrebbero dato una dimostrazione del kata mentre Kan\u014d e Godai Ryusaku del randori. Il Presidente fu molto colpito dall'esibizione e confid\u00f2 allo stesso Fukuda che avrebbe voluto che il j\u016b-jutsu divenisse pi\u00f9 popolare negli Stati Uniti.\nAlla morte del cinquantaduenne maestro Fukuda, nove giorni dopo la famosa esibizione, e ricevuti formalmente dalla vedova di Fukuda i , Kan\u014d divenne il maestro del d\u014dj\u014d.\nDopo poco Kan\u014d si iscrisse al d\u014dj\u014d di Iso Masatomo, discepolo di Iso Mataemon fondatore dello stile, che fu felice di prenderlo come suo assistente. Il maestro Iso insegnava principalmente i kata e gli atemi-waza.\nIn seguito alla morte del maestro Iso e al raggiungimento della laurea in Lettere presso l'Universit\u00e0 Imperiale di Tokyo nel 1881, Kan\u014d si trov\u00f2 nuovamente alla ricerca di un nuovo maestro. Chiese quindi dapprima al maestro Motoyama Masaki un rispettato maestro della Kit\u014d-ry\u016b, ma questi non essendo pi\u00f9 in grado di insegnare data l'et\u00e0, gli sugger\u00ec di fare richiesta al maestro Iikubo Tsunetoshi, amico di Motoyama ed esperto di kata e di nage-waza.\nScrive Brian Watson: \u00abCi sono molte differenze degne di rilievo tra lo stile Tenjin Shin'y\u014d e lo stile Kit\u014d. Ad esempio, il Tenshin Shin'y\u014d possiede un maggior numero di tecniche di strangolamento e di immobilizzazione rispetto al Kit\u014d, mentre quest'ultimo ha sempre avuto tecniche di proiezione di maggior efficacia.\u00bb\nIl K\u014dd\u014dkan.\nContestualmente all'incarico di docente al Gakush\u016bin, il prof. Kan\u014d aveva deciso che era giunto il momento di lasciare il suo alloggio studentesco e di fondare un proprio Dojo.\nScrive Cesare Barioli: \u00abNel febbraio 1882 aveva affittato un alloggio nel tempio di Eish\u014d, a Shitaya-kita, nel quartiere Umebori.\u00bb\nE Watson precisa: \u00abIn un quartiere di Tokyo conosciuto come Shitaya-kita Inarich\u014d, trov\u00f2 un tempio buddhista chiamato Eish\u014dji che aveva a disposizione varie stanze vuote da prendere in affitto. Dopo aver visitato il tempio e contattato l'abate, un monaco di nome Asahi Shunpo, Jigor\u014d decise di affittare tre stanze: la pi\u00f9 piccola la tenne per s\u00e9, quella media la destin\u00f2 all'accoglienza dei suoi allievi, e quella pi\u00f9 grande la trasform\u00f2 in un d\u014dj\u014d con un tatami costituito da dodici tappetini.\u00bb\nPer inciso, l'Eish\u014dji secondo l'odierna toponomastica di Tokyo, si trova nel quartiere Higashiueno, Tait\u014d, nelle vicinanze del Parco di Ueno, mentre l'attuale sede del K\u014dd\u014dkan, costituita da ben otto piani e operativa dal 1958, \u00e8 ubicata a Kasuga, Bunkyo-ku, sempre nell'area metropolitana di Tokyo.\nIl prof. Kan\u014d riprese allora il termine \"judo\", che Terada Kan'emon, il quinto s\u014dke della Kit\u014d-ry\u016b, aveva coniato quando aveva creato il proprio stile e fondato la sua scuola, la Jikishin-ry\u016b, ma che, come lo stesso Kan\u014d fa notare, \u00abesisteva anche prima della Rinnovamento Meiji (un esempio ne \u00e8 la scuola Chokushin-j\u016bd\u014d).\u00bb\nLo stile venne conosciuto anche come \"Kan\u014d j\u016bjutsu\" o \"Kan\u014d j\u016bd\u014d\", poi come \"K\u014dd\u014dkan j\u016bd\u014d\" o semplicemente \"j\u016bd\u014d\". Nel primo periodo, venne anche chiamato \"j\u016b-jutsu\", da cui sono derivate ambiguit\u00e0 persistenti soprattutto all'estero fino agli anni quaranta.\nA sostegno della scientificit\u00e0 del metodo Kan\u014d, scrive Inoue Shun:\nRiguardo ai membri del primo K\u014dd\u014dkan scrive ancora Watson: \u00abIl primo allievo di Jigor\u014d nel nuovo d\u014dj\u014d fu Tomita Tsunejir\u014d, un giovane proveniente dalla penisola di Izu, nella prefettura di Shizuoka\u00bb e \u00abil secondo allievo a essere ammesso al d\u014dj\u014d fu un ragazzo di nome Saig\u014d Shir\u014d, che in seguito sarebbe diventato uno dei migliori judoka della sua generazione. Tra gli altri allievi che si unirono alla scuola di Kan\u014d vi furono vari colleghi universitari di Jigor\u014d, studenti ed ex-studenti della Gakush\u016bin, e alcuni suoi amici.\u00bb\nInoltre i rapporti con il maestro Iikubo non si erano certo interrotti, anzi, Kan\u014d accettava di buon grado le visite del s\u014dke della Kit\u014d-ry\u016b sia dal punto di vista tecnico, in quanto gli allievi potevano apprendere direttamente da Iikubo i particolari del suo j\u016b-jutsu, sia ovviamente dal punto di vista personale per la profonda stima che ognuno aveva dell'altro.\nTuttavia il padrone del tempio, il signor Asahi, prete del J\u014ddo-sh\u016b, una delle pi\u00f9 antich a causa dei rumori dovuti alla pratica, pi\u00f9 volte dovette redarguire Kan\u014d e i suoi, finch\u00e9 non si decise di costruire il primo vero e proprio d\u014dj\u014d esterno ai locali del tempio.\nIl judo quindi, strettamente all'arte del combattimento, venne completamente collaudato durante il periodo a cavallo tra il XIX e il XX secolo. Il riconoscimento della sua eccellenza pratica e teorica nell'ambito del senz'armi contribu\u00ec a salvare molti altri e metodi dall'oblio, nonostante il periodo storico non certamente favorevole. Gi\u00e0 nel 1905, infatti, gran parte delle vecchie scuole di j\u016b-jutsu si era integrata con il K\u014dd\u014dkan contribuendo cos\u00ec allo sviluppo e alla diffusione del metodo Kan\u014d in tutto il mondo.\nLa filosofia del K\u014dd\u014dkan judo.\nNel 1882 Kan\u014d Jigor\u014d era docente di inglese ed economia alla Gakush\u016bin. Dotato di straordinarie capacit\u00e0 pedagogiche, intu\u00ec l'importanza dell'attivit\u00e0 motoria e dell'addestramento al combattimento, se insegnati adeguatamente per lo sviluppo fisico e intellettuale dei giovani.\nQuindi, Kan\u014d Jigor\u014d elimin\u00f2 dal randori tutte le azioni di attacco armato e di colpo, che potevano portare al ferimento (talvolta grave) degli allievi: tali tecniche furono ordinate solo nei kata, in modo che si potesse praticarle senza pericoli. E infatti, una delle caratteristiche fondamentali del judo \u00e8 la possibilit\u00e0 di effettuare una tecnica senza che i praticanti si feriscano. Ci\u00f2 accade grazie alla concomitanza di diversi fattori quali l'abilit\u00e0 di uke nel cadere, la corretta applicazione della tecnica da parte di tori, e alla presenza del tatami che assorbe la caduta di uke. Nel combattimento reale, come pu\u00f2 essere una situazione di pericolo contro un aggressore armato o no, una tecnica eseguita correttamente potrebbe provocare gravi menomazioni o finanche essere fatale.\nDifatti non bisogna mai dimenticare il retaggio marziale del judo: Kan\u014d studi\u00f2 e approfond\u00ec il nage-waza del Kit\u014d-ry\u016b, il katame-waza e gli atemi-waza di Tenjin Shin'y\u014d-ry\u016b e costitu\u00ec un suo personale sistema di educazione al combattimento efficace e gratificante, supportato da forti valori etici e morali mirati alla crescita individuale e alla formazione di persone di valore.\nScrive Barioli: \u00abQuesta \u00e8 la diversit\u00e0 di concezione tra il \"j\u016bjutsu\" e il \"judo\". Dalla tecnica e dalle esperienze del combattimento sviluppate nel periodo medievale, arrivare tutti insieme per crescere e progredire col miglior impiego dell'energia, attraverso le mutue concessioni e la comprensione reciproca.\u00bb\nQuesta fu la vera evoluzione rispetto al j\u016b-jutsu che si attu\u00f2 anche attraverso la formulazione dei princip\u00ee fondamentali che regolavano la nuova disciplina: e .\nLe qualit\u00e0 sulle quali si poggia il codice morale del fondatore e alle quali ogni judoista dovrebbe mirare durante la pratica e la vita di tutti i giorni si rifanno agli ideali del bushid\u014d: , , , , , , .\nPer ottenere ci\u00f2, secondo gli insegnamenti del prof. Kan\u014d, \u00e8 necessario impiegare proficuamente le proprie risorse, il proprio tempo, il lavoro, lo studio, le amicizie, al fine di migliorare continuamente la propria vita e le relazioni con gli altri, conformando cio\u00e8 la propria vita al compimento del principio del \"miglior impiego dell'energia\". Da ci\u00f2 dunque l'alto valore educativo del judo.\nIl judo mira a compiere la sintesi tra le due tipiche espressioni della cultura giapponese antica e cio\u00e8 \"Bun-bu\", la penna e la spada, la virt\u00f9 civile e la virt\u00f9 guerriera.\nLe tecniche.\nSecondo il metodo d'insegnamento di Kan\u014d, il K\u014dd\u014dkan judo consiste fondamentalmente nell'esercitare la tecnica di combattimento e nella ricerca teorica.\nIl judo offre un ricco repertorio di tecniche di combattimento, categorizzato solitamente come di seguito. Queste tecniche comprendono l'applicazione del principio ju (non soltanto nel contesto dell'elasticit\u00e0 passiva intesa in senso buddhista, ma anche come principio attivo del contrattacco), enucleano i principi dell'attacco-difesa propri del metodo Kan\u014d e ne dimostrano l'efficacia sia nel combattimento reale, sia nella competizione sportiva.\nTassonomia del \"waza\".\nLe tecniche del judo del prof. Kan\u014d, e oggi riconosciute ufficialmente dal K\u014dd\u014dkan J\u016bd\u014d Institute di Tokyo, sono cos\u00ec suddivise:\nNage-waza (tecniche di proiezione).\nSecondo la tassonomia tradizionale delle tecniche di judo, il gruppo preponderante \u00e8 quello delle .Tali tecniche sono metodi di proiezione dell'avversario atti alla neutralizzazione della carica offensiva di quest'ultimo.\nL'apprendimento \u00e8 strutturato secondo un sistema chiamato \"go-ky\u014d-no-waza\" che ordina 40 tecniche in 5 di 8 tecniche, in base alla difficolt\u00e0 di esecuzione e alla violenza della caduta. Il totale delle nage-waza ufficialmente riconosciute dal K\u014dd\u014dkan J\u016bd\u014d Institute e dall'IJF \u00e8 di 67 tecniche.\n\u00c8 tuttavia importante sottolineare che tale suddivisione biomeccanica ai fini dell'appartenenza o meno di un waza a un gruppo, considera l'uso \"prevalente\" di una parte del corpo di tori, e non l'uso \"esclusivo\" di tale parte.\nAlle nage-waza \u00e8 dedicato il nage-no-kata.\nKatame-waza (tecniche di controllo).\nIl secondo macrogruppo \u00e8 costituito dalle . Tali tecniche possono essere eseguite nel in successione a un nage-waza, ovvero a seguito di un , oppure \u2013in rari casi\u2013 come azioni propedeutiche a una proiezione.\nNel caso degli Osae-komi-waza si possono distinguere due sottogruppi anche se tale ulteriore suddivisione trascende la tassonomia tradizionale. Esistono quindi immobilizzazioni su quattro punti d'appoggio dette e le immobilizzazioni \"diagonali\" dette ; per quanto concerne gli Shime-waza, \u00e8 anche possibile distinguere ulteriori sottoclassificazioni non ufficiali a seconda della posizione relativa di tori e uke, o alle prese di tori su uke, come nel caso dei ; mentre invece, per i Kansetsu-waza \u00e8 possibile riconoscere due sottogruppi principali, il primo indicante le leve di distensione dette , e il secondo le leve di torsione degli arti dette .\nAi katame-waza \u00e8 dedicato il Katame no kata.\nAtemi-waza (tecniche di colpo).\nLo stesso Kan\u014d Jigor\u014d spiega gli effetti di tali tecniche: \u00abUn attacco sferrato con potenza contro un punto vitale pu\u00f2 dare come risultato dolori, perdita di coscienza, menomazioni, coma o addirittura morte. Gli atemi-waza vengono praticati solamente nei kata, mai nel randori.\u00bb\nUkemi.\n\u00c8 molto importante per un judoka saper cadere senza farsi male, e infatti le sono le prime nozioni che vengono insegnate ai nuovi praticanti. Esistono quattro diversi tipi di ukemi:\nIl judo moderno tende a interpretare la caduta come una sconfitta, ma in realt\u00e0 essa \u00e8 a tutti gli effetti una tecnica per consentire al corpo di scaricare senza danni l'energia cinetica accumulata durante la proiezione. Se male eseguita, possono verificarsi infortuni come lussazioni della spalla, contusioni al capo, ai piedi, ecc.\nFasi dell'esecuzione del waza.\nKuzushi.\nLa possibilit\u00e0 di eseguire con successo una tecnica di proiezione \u00e8 fondata sull'ottenimento di uno squilibrio dell'avversario mediante azioni di spinta o trazione, ovvero tramite azioni ben calibrate atte al raggiungimento dello .\nViene definito il sistema di classificazione delle direzioni di squilibrio per il quale \u00e8 possibile spostare il baricentro del corpo dell'avversario rispetto allo nelle 8 direzioni principali disposte idealmente a mo' di rosa dei venti, ossia verso l'avanti, indietro, laterale (destra e sinistra) e in diagonale (destra e sinistra).\nTsukuri e kake.\nI concetti di tsukuri e di kake sono di fondamentale importanza nell'esecuzione delle tecniche. Il primo quindi si esplicita quando si \u00e8 nella corretta posizione per effettuare la tecnica impiegando meno energia possibile, seguendo il principio del , mentre invece il secondo \u00e8 traducibile come la realizzazione materiale del gesto tecnico, o talvolta, anche solo come la proiezione.\nIl maestro Mifune Ky\u016bz\u014d spiega cos\u00ec entrambi i princip\u00ee:\nPrinc\u00ecpi di esecuzione del waza.\nSecondo la didattica classica, i principi di esecuzione del \"waza\" sono tre:\nSen.\nIl principio \"sen\" \u00e8 tutto ci\u00f2 che riguarda l'attaccare l'avversario mediante tecniche dirette o .\n\"Sen\" si applica in primo luogo tramite azioni mirate a sviluppare l'azione mantenendo l'iniziativa, continuando a incalzare l'avversario con attacchi continui atti a portarlo in una posizione di squilibrio o comunque vulnerabile.\nGo-no-sen.\nIl principio \"go-no-sen\" si attua con l'uso dei . Tali tecniche, applicabili prima, durante o dopo l'attacco da parte dell'avversario, sono generalmente etichettate a seconda della tipologia di contrattacco: , , .\nSen-no-sen.\nIpotizzando che l'esecuzione del waza preveda in generale un tempo di preparazione (anche solo mentale) all'esecuzione pratica e considerando tale tempo parte dell'attacco, il principio \"sen-no-sen\" consiste nell'attaccare l'avversario quando quest'ultimo \u00e8 in tale fase di preparazione.\nSolo l'assidua pratica nel permette di sviluppare la capacit\u00e0 di percezione delle azioni dell'avversario necessaria all'applicazione di tale principio.\nI kata.\nI sono costituiti da esercizi di tecnica e di concentrazione di particolare difficolt\u00e0 e racchiudono in s\u00e9 la sorgente stessa dei princip\u00ee del judo. La buona esecuzione dei kata necessita di lunghi periodi di pratica e di studi approfonditi, al fine di apprenderne il senso profondo.\nScrive inoltre Barioli: \u00abIl signor Kan\u014d riteneva di utilizzare le \"forme\" per conservare la purezza del judo attraverso il tempo e le interpretazioni personali. Ma il barone \u014cura, primo presidente del Butokukai, ci vedeva la possibilit\u00e0 (1895) di proporre una base comune alle principali scuole di j\u016b-jutsu, per presentare al mondo la tradizione di lotta del grande Giappone.\u00bb\nE infatti, come lo stesso Kan\u014d scrive nelle sue memorie, sia il \"kime-no-kata\" sia il \"katame-no-kata\" e il \"nage-no-kata\" furono formalizzati dal K\u014dd\u014dkan e ratificati (con qualche modifica) dal Dai Nippon Butokukai per un utilizzo su scala nazionale, e attualmente, su scala mondiale.\nIl K\u014dd\u014dkan J\u016bd\u014d Institute riconosce come ufficiali i seguenti kata:\nL'insieme di nage-no-kata e Katame no kata viene anche definito poich\u00e9 in essi vi sono i princip\u00ee e le strategie in uso nel .\nNon ufficialmente riconosciuto dal K\u014dd\u014dkan J\u016bd\u014d Institute \u00e8 il:\nInoltre, non riconosciuti dal K\u014dd\u014dkan J\u016bd\u014d Institute in quanto creati \"ad hoc\" da maestri o ex-maestri del K\u014dd\u014dkan in base alle proprie caratteristiche tecniche, sono:\nIl d\u014dj\u014d.\nIl luogo dove si pratica il judo si chiama , termine usato anche nel buddhismo giapponese a indicare la camera adibita alla pratica della meditazione , e per estensione, indica un luogo ove il \u00e8 requisito fondamentale.\nNel Dojo, il judo viene praticato su un materassino chiamato .\nIl tatami in Giappone \u00e8 fatto di paglia di riso, ed \u00e8 la normale pavimentazione delle abitazioni in stile tradizionale. Fino agli anni settanta circa si \u00e8 usato anche per la pratica del judo, ma oggi, per fini igienici ed ergonomici, si usano materiali sintetici: infatti per la regolare manutenzione del d\u014dj\u014d \u00e8 importante che i tatami siano facili da pulire, e per consentire ai judoka di allenarsi confortevolmente, devono essere sufficientemente rigidi da potervi camminare sopra senza sprofondare e adeguatamente elastici da poter attutire la caduta.\nIl d\u014dj\u014d ha una organizzazione definita in quattro aree principali disposte indicativamente secondo i punti cardinali:\nL'ordine da rispettare \u00e8 sempre quello per cui, rivolgendo lo sguardo a \"kamiza\", i praticanti si dispongono dai gradi inferiori a quelli superiori, da sinistra verso destra. Il capofila di \"shimoza\", usualmente il pi\u00f9 esperto tra i \"mudansha\", di norma \u00e8 incaricato del rispetto del \"reih\u014d\". In particolare \u00e8 incaricato di avvisare i compagni di pratica riguardo: l'assunzione del in ginocchio, del e del suo termine , del saluto al fondatore , del saluto al maestro , del saluto a tutti i praticanti , e del ritorno alla posizione eretta .\nNei d\u014dj\u014d tradizionali, inoltre, vi \u00e8 usualmente uno spazio adiacente alla parete dove sono conservate le armi per la pratica dei kata: , , , e ; e il , dove sono affissi in ordine di grado i nomi di tutti i judoka appartenenti al Dojo.\nIl j\u016bd\u014dgi.\nI judoka vestono una divisa chiamata composta dagli di cotone bianco rinforzato soprattutto alle ginocchia e da una anch'essa bianca di cotone rinforzato, tenuti insieme da una colorata. Introdotto da Jigor\u014d Kan\u014d nel judo per la prima volta, l'uso del colore della cintura serve per il riconoscimento del grado e dunque presumibilmente dell'esperienza del judoka.\nDurante le competizioni i contendenti indossano una obi bianca o rossa, generalmente da sola oppure pi\u00f9 raramente in aggiunta alla propria (e solo se codesta \u00e8 nera), allo scopo di essere distinti chiaramente ed evitare errori nell'attribuzione dei punteggi di gara. Nelle competizioni internazionali si diversifica il colore del \"j\u016bd\u014dgi\" anzich\u00e9 quello della cintura, per rendere ancora pi\u00f9 distinguibili i contendenti sia per l'arbitro sia per il pubblico, specialmente televisivo.\nProfilo degli illustri maestri di judo.\nIJF.\n10\u2071 dan.\nIl Judo comprende dieci gradi, DAN, della cintura nera.\nWorld Judo Day.\nIl 28 ottobre di ogni anno, in onore al giorno del compleanno di Kan\u014d Jigor\u014d, fondatore del judo, si celebra la Giornata mondiale del judo ."}
{"id": "2443", "revid": "466539", "url": "https://it.wikipedia.org/wiki?curid=2443", "title": "John Maynard Keynes", "text": "Le sue idee sono state sviluppate e formalizzate nel dopoguerra dagli economisti della scuola keynesiana; a quest'ultima viene spesso contrapposta la scuola monetarista (o scuola di Chicago), che si origin\u00f2 nel secondo dopoguerra dalle teorie liberiste di Milton Friedman, e la scuola austriaca (von Mises e von Hayek).\nI suoi contributi alla teoria economica, espressi nel saggio \"Teoria generale dell'occupazione, dell'interesse e della moneta\", hanno dato origine infatti alla cosiddetta \"rivoluzione keynesiana\" che, in contrasto con la teoria economica neoclassica, ha sostenuto la necessit\u00e0 dell'intervento pubblico statale nell'economia con misure di politica di bilancio e monetaria, qualora un'insufficiente domanda aggregata non riesca a garantire la piena occupazione nel sistema capitalista, in particolare nella fase di crisi del ciclo economico, promuovendo dunque una forma di economia mista.\nBiografia e carriera.\nFamiglia e studi.\nFiglio dell'economista di Cambridge John Neville Keynes e della scrittrice attivista per i diritti civili Florence Ada Brown, John Maynard Keynes (chiamato semplicemente Maynard dai familiari, per non confonderlo con il padre, chiamato da tutti John) frequenta l'elitaria scuola di Eton, distinguendosi in ogni ambito dei suoi inusitatamente vasti interessi. Viene in seguito ammesso al King's College, presso l'Universit\u00e0 di Cambridge, al corso di matematica; il suo interesse per la politica lo conduce per\u00f2 presto a passare al campo dell'economia che studia, sempre a Cambridge, sotto la guida di Alfred Marshall e Arthur Cecil Pigou.\nGli anni dall'universit\u00e0 alla conferenza di pace di Versailles.\nIn cerca di una fonte di reddito, Keynes pospone la scrittura della tesi a Cambridge e partecipa al concorso per l'ammissione al \"civil service\", qualificandosi secondo. Paradossalmente, consegue la votazione peggiore nella sezione dell'esame dedicata all'economia; commenter\u00e0 in seguito questo risultato affermando che \"gli esaminatori presumibilmente ne sapevano meno di me\". Keynes accetta dunque un posto presso l\"India Office\", i cui impegni sono di entit\u00e0 tanto modesta che \u2013 afferm\u00f2 pi\u00f9 tardi \u2013 il suo tempo si divide tra la lettura dei giornali e la corrispondenza privata.\nNello stesso periodo lavora alla stesura della tesi per l'universit\u00e0. Questa non sar\u00e0 accettata, con la conseguenza che la \"fellowship\" vitalizia per Cambridge che normalmente ne deriverebbe non gli \u00e8 assicurata. Accetta comunque un posto di lettore, finanziato personalmente in parte da Alfred Marshall e in parte da suo padre John Neville Keynes. Da tale posizione comincia a costruire la propria reputazione di economista.\nDal 1912 \u00e8 direttore dell\"Economic Journal\", la principale rivista accademica economica dell'epoca. Secondo una serie di aneddoti riportati da Gans e Shepherd (1994), diversi economisti che avrebbero in seguito acquisito una considerevole fama si vedono rifiutare la pubblicazione, apparentemente a causa di una valutazione troppo frettolosa dei loro contributi da parte di Keynes.\n\u00c8 presto assegnato alla \"Royal Commission on Indian Currency and Finance\", una posizione che gli consente di mostrare il suo considerevole talento nell'applicare la teoria economica a problemi di ordine pratico. La sua provata abilit\u00e0 in tal senso, con particolare riferimento alle questioni riguardanti le valute e il credito, gli consente di diventare, alla vigilia della Prima guerra mondiale, consigliere del Cancelliere dello Scacchiere e del Ministero del Tesoro per le questioni economiche e finanziarie. Tra le sue responsabilit\u00e0 rientra la definizione dei rapporti di credito tra la Gran Bretagna e i suoi alleati continentali durante la guerra, nonch\u00e9 l'acquisizione di valute rare. Il \"polso e la maestria [di Keynes] divennero leggendari\", nelle parole di Robert Lekachman; ad esempio in una circostanza Keynes riesce, con difficolt\u00e0, a mettere insieme un quantitativo di \"pesetas\" spagnole e a venderle tutte, con un effetto dirompente sul mercato: funziona, e le \"pesetas\" diventano meno scarse e costose. Questi successi gli fruttano un incarico che avr\u00e0 un enorme impatto sullo sviluppo della sua vita e della sua carriera, quello di rappresentante economico del Tesoro alla Conferenza di pace di Versailles del 1919. Egli si dimise dall'incarico diplomatico per protesta contro il trattato, che riteneva troppo punitivo verso la Germania e portatore di future guerre (come accadr\u00e0):\nIl primo dopoguerra.\n\u00c8 in seguito a tale esperienza che pubblica \"Le conseguenze economiche della pace\" (\"The Economic Consequences of the Peace\", 1919), nonch\u00e9 \"Per una revisione del Trattato\" (\"A Revision of the Treaty\", 1922), in cui sostiene che le pesanti riparazioni imposte alla Germania dai paesi vincitori avrebbero portato alla rovina l'economia tedesca a causa degli squilibri da esse determinati. Questa previsione viene confermata durante la repubblica di Weimar: solo una piccola parte delle riparazioni viene pagata ai vincitori: il sostegno finanziario degli Stati Uniti, con i \"piani\" Dawes e Young permetteranno alla Germania, almeno fino al 1931, di rispettare gli obblighi imposti a Versailles, sviluppando una potenza industriale di tutto rispetto. Inoltre, l'iperinflazione del 1923 caus\u00f2 un forte scontento ma furono soltanto la deflazione del 1930 e la dilagante disoccupazione ad aprire la strada al nazismo. Queste due opere ebbero una grande diffusione (furono tradotte anche in tedesco) e accrebbero notevolmente la fama di Keynes di osservatore attento del dibattito economico.\nNel 1920 pubblica il \"Treatise on Probability\" (\"Trattato sulla probabilit\u00e0\"), contributo di notevole spessore per il sostegno filosofico e matematico alla teoria della probabilit\u00e0. Fondamentale per la stesura di quest'opera \u00e8 il saggio settecentesco di Charles Fran\u00e7ois Bicquilley \"Du calcul des probabilit\u00e9s\", incentrato sul lancio dei dadi, il gioco delle carte e la speranza matematica. Con il \"Trattato sulla riforma monetaria\" (\"A Tract on Monetary Reform\", 1923) attacca le politiche deflazioniste britanniche degli anni venti, sostenendo l'obiettivo della stabilit\u00e0 dei prezzi interni e proponendo tassi di cambio flessibili. La Gran Bretagna negli anni venti fu colpita da una forte disoccupazione, il che indusse Keynes a proporre la svalutazione della moneta per favorire l'aumento dei posti di lavoro, grazie alla migliore competitivit\u00e0 dei prodotti britannici. Sostenne persino un aumento della spesa per lavori pubblici. Fu contrario al ritorno al \"gold standard\", la base aurea della moneta. Ciononostante, il Cancelliere dello Scacchiere, Winston Churchill, nel 1925 decise di ripristinare il \"gold standard\", provocando gli effetti depressivi sull'industria britannica previsti dal grande economista. A ci\u00f2 Keynes reag\u00ec con la pubblicazione del saggio polemico: \"Le conseguenze economiche di Mr Churchill\" (\"The Economic Consequences of Mr Churchill\"), e continu\u00f2 a perorare la causa dell'uscita dal \"gold standard\" fino a che ci\u00f2 non avvenne, nel 1931. Nel \"Trattato sulla moneta\" (\"Treatise on Money\", 1930), in 2 volumi, sviluppa ulteriormente la sua teoria del ciclo del credito di stampo wickselliano.\nOltre ai saggi, Keynes \u00e8 molto attivo nella collaborazione a quotidiani anche statunitensi, quali il New York Times, e molti altri tra cui anche - curiosamente - con la rivista Vanity Fair, dove cura uno spazio.\nFino al 1936 si occupa dell'affinamento delle sue teorie per combattere la dilagante disoccupazione nel Regno Unito, discutendo con numerosi accademici e uomini politici, spesso convincendoli della validit\u00e0 delle proprie idee - ma non convinse del tutto il presidente statunitense Roosevelt, con cui ebbe un incontro privato di un'ora nel 1934, altrimenti non si capirebbe il grave errore, dal punto di vista keynesiano, commesso nel 1937. Convinto che ormai la depressione fosse finita, Roosevelt decise di tagliare la spesa pubblica per tornare al pareggio di bilancio, causando quattro nuovi milioni di disoccupati. L'autorevole biografo R. Skidelsky, infatti, sostiene che le idee di Keynes vennero completamente apprezzate, negli USA, solo a partire dal 1939. Nel 1936 si dedic\u00f2 anche alla stesura della \"Teoria generale\". Tra i suoi interlocutori vi \u00e8 anche Friedrich von Hayek (con cui mantiene una corrispondenza per un ventennio), uno dei maggiori esponenti della scuola austriaca, le cui teorie vengono spesso contrapposte a quelle di Keynes nel dibattito economico del secondo dopoguerra.\nLa \"Teoria generale\".\nLa sua opera principale \u00e8 la \"Teoria generale dell'occupazione, dell'interesse e della moneta\" (\"The General Theory of Employment, Interest and Money\", 1936), un volume che ha un notevole impatto sulla scienza economica, e costituisce il primo nucleo della moderna macroeconomia.\nIn esso Keynes pone le basi per la teoria basata sul concetto di domanda aggregata, spiegando le variazioni del livello complessivo delle attivit\u00e0 economiche cos\u00ec come osservate durante la Grande depressione. Il reddito nazionale sarebbe dato dalla somma di consumi e investimenti; in uno stato dunque di coesistenza di diffuse sotto-occupazione e capacit\u00e0 produttiva inutilizzata, sarebbe dunque possibile incrementare l'occupazione e il reddito soltanto passando tramite un aumento della spesa per consumi o con investimenti. L'ammontare complessivo di risparmio sarebbe, inoltre, determinato dal reddito nazionale. \u00c8 questo infatti proprio il quadro che si prospetta negli anni centrali della Grande Depressione: una \"elevata disoccupazione a fronte di una capacit\u00e0 produttiva inutilizzata\".\nL'interventismo statale nel sistema capitalista.\nLa sua posizione \u00e8 che appunto lo Stato debba intervenire in quegli investimenti necessari affinch\u00e9 gli attori di mercato possano tornare ad essere efficaci per garantire la piena occupazione.\nNella \"Teoria generale\", Keynes afferma che sono giustificabili le politiche destinate a incentivare la domanda in periodi di disoccupazione, ad esempio tramite un incremento della spesa pubblica. Poich\u00e9 Keynes non ha piena fiducia nella capacit\u00e0 del mercato lasciato a se stesso di esprimere una domanda di piena occupazione, ritiene necessario che in talune circostanze sia lo Stato a stimolare la domanda, se necessario persino \"facendo scavare a degli operai dei buchi nel terreno, per poi ricoprirli di nuovo\". Questa frase, spesso citata, in realt\u00e0 \u00e8 un po' diversa: \"Se il ministero del Tesoro dovesse far riempire delle bottiglie di banconote, seppellirle in alcune miniere in disuso per ricoprirle completamente di immondizia (...), non ci sarebbe pi\u00f9 disoccupazione e, con l'aiuto delle ripercussioni, il reddito reale della comunit\u00e0 e il suo stesso patrimonio aumenterebbero di un bel po'. Sarebbe certo pi\u00f9 ragionevole far costruire delle case o cose del genere; ma se ci sono delle difficolt\u00e0 politiche o di ordine pratico, quanto sopra sarebbe meglio di niente.\" Queste argomentazioni trovano alcune conferme nei risultati della politica del \"New Deal\", varata negli stessi anni dal presidente Roosevelt negli Stati Uniti d'America in seguito alla grande depressione, salvo l'errore commesso nel 1937, riferito in precedenza.\nLa teoria macroeconomica, con alcuni perfezionamenti negli anni successivi, giunge ad una serie di risultati di rilievo nelle politiche economiche attuali.\nKeynes, libero scambio e protezionismo.\nIl punto di svolta della Grande Depressione.\nAll'inizio della sua carriera, Keynes era un economista marshallese profondamente convinto dei benefici del libero scambio. A partire dalla crisi del 1929, constatando l'impegno delle autorit\u00e0 britanniche a difendere la parit\u00e0 aurea della sterlina e la rigidit\u00e0 dei salari nominali, ader\u00ec gradualmente a misure protezionistiche\nIl 5 novembre 1929, ascoltato dal Comitato MacMillan per portare l'economia britannica fuori dalla crisi, Keynes indic\u00f2 che l'introduzione di tariffe sulle importazioni avrebbe aiutato a riequilibrare la bilancia commerciale. Il rapporto della commissione afferma, in una sezione intitolata \"controllo delle importazioni e aiuti alle esportazioni\", che in un'economia dove non c'\u00e8 piena occupazione, l'introduzione di tariffe pu\u00f2 migliorare la produzione e l'occupazione. Cos\u00ec, la riduzione del deficit commerciale favorisce la crescita del paese.\nNel gennaio 1930, nel l'Economic Advisory Council, Keynes propose l'introduzione di un sistema di protezione per ridurre le importazioni. Nell'autunno del 1930, propose una tariffa uniforme del 10% su tutte le importazioni e sussidi dello stesso tasso per tutte le esportazioni. Nel \"Trattato sulla moneta\", pubblicato nell'autunno del 1930, riprese l'idea di tariffe o altre restrizioni commerciali con l'obiettivo di ridurre il volume delle importazioni e riequilibrare la bilancia commerciale.\nIl 7 marzo 1931, nel New Statesman e Nation, scrisse un articolo intitolato \"Proposta per un'entrata tariffaria\". Egli sottolinea che la riduzione dei salari porta a una diminuzione della domanda nazionale che limita i mercati. Egli propone invece l'idea di una politica espansiva associata a un sistema tariffario per neutralizzare gli effetti sulla bilancia commerciale. L'applicazione delle tariffe doganali gli sembrava \"inevitabile, chiunque sia il Cancelliere dello Scacchiere\". Cos\u00ec, per Keynes, una politica di recupero economico \u00e8 pienamente efficace solo se il deficit commerciale \u00e8 eliminato. Propose una tassa del 15% sui prodotti manifatturieri e semilavorati e del 5% su alcuni prodotti alimentari e materie prime, con altre necessarie per le esportazioni esentate (lana, cotone).\nNel 1932, in un articolo intitolato \"The Pro- and Anti-Tariffs\", pubblicato su The Listener, prevedeva la protezione degli agricoltori e di alcuni settori come l'industria automobilistica e siderurgica, considerandoli indispensabili alla Gran Bretagna.\nLa critica della teoria dei vantaggi comparati.\nNella situazione post-crisi del 1929, Keynes consider\u00f2 irrealistici i presupposti del modello di libero scambio. Egli critica, per esempio, l'assunzione neoclassica dell'aggiustamento dei salari.\nGi\u00e0 nel 1930, in una nota al Economic Advisory Council, dubitava dell'intensit\u00e0 del guadagno dalla specializzazione nel caso dei manufatti. Mentre partecipava al Comitato MacMillan, ammise di non \"credere pi\u00f9 in un grado molto alto di specializzazione nazionale\" e rifiut\u00f2 di \"abbandonare qualsiasi industria che non \u00e8 in grado, per il momento, di sopravvivere\". Critic\u00f2 anche la dimensione statica della teoria del vantaggio comparato che, secondo lui, fissando definitivamente i vantaggi comparati, porta in pratica ad uno spreco di risorse nazionali.\nNel Daily Mail del 13 marzo 1931, ha definito l'ipotesi di una perfetta mobilit\u00e0 settoriale del lavoro \"un'assurdit\u00e0\", poich\u00e9 afferma che una persona messa fuori dal lavoro contribuisce ad una riduzione del tasso di salario finch\u00e9 non trova un lavoro. Ma per Keynes, questo cambio di lavoro pu\u00f2 comportare dei costi (ricerca di lavoro, formazione) e non \u00e8 sempre possibile. In generale, per Keynes, i presupposti della piena occupazione e del ritorno automatico all'equilibrio screditano la teoria dei vantaggi comparati.\nNel luglio 1933, pubblic\u00f2 un articolo sul New Statesman e Nation intitolato \"National Self-Sufficiency\", criticando l'argomento della specializzazione delle economie, che \u00e8 alla base del libero scambio. Propone quindi la ricerca di un certo grado di autosufficienza. Invece della specializzazione delle economie sostenuta dalla teoria ricardiana del vantaggio comparato, preferisce il mantenimento di una diversit\u00e0 di attivit\u00e0 per le nazioni. In esso confuta il principio del commercio di pace. La sua visione del commercio \u00e8 diventata quella di un sistema in cui i capitalisti stranieri competono per la conquista di nuovi mercati. Difende l'idea di produrre sul suolo nazionale quando possibile e ragionevole, ed esprime simpatia per i sostenitori del protezionismo. \nEgli nota in \"National Self-Sufficiency\" :\nScrive anche in \"National Self-Sufficiency\" :\nPi\u00f9 tardi, Keynes ebbe una corrispondenza scritta con James Meade che si concentrava sulla questione delle restrizioni alle importazioni. Keynes e Meade hanno discusso la scelta migliore tra quote e tariffe. Nel marzo 1944 Keynes entr\u00f2 in una discussione con Marcus Fleming dopo che quest'ultimo aveva scritto un articolo intitolato \"Quote contro svalutazione\". In questa occasione, vediamo che ha definitivamente preso una posizione protezionista dopo la Grande Depressione. In effetti, riteneva che le quote potessero essere pi\u00f9 efficaci del deprezzamento della moneta per affrontare gli squilibri esterni. Cos\u00ec, per Keynes, il deprezzamento della moneta non era pi\u00f9 sufficiente e le misure protezionistiche divennero necessarie per evitare i deficit commerciali. Per evitare il ritorno delle crisi dovute a un sistema economico autoregolato, gli sembrava essenziale regolare il commercio e fermare il libero scambio (deregolamentazione del commercio estero).\nEgli sottolinea che i paesi che importano pi\u00f9 di quanto esportano indeboliscono le loro economie. Quando il deficit commerciale aumenta, la disoccupazione aumenta e il PIL rallenta. E i paesi con un surplus hanno una \"esternalit\u00e0 negativa\" sui loro partner commerciali. Si arricchiscono a spese degli altri e distruggono la produzione dei loro partner commerciali. John Maynard Keynes credeva che i prodotti dei paesi in surplus dovessero essere tassati per evitare squilibri commerciali. Cos\u00ec non crede pi\u00f9 nella teoria del vantaggio comparato. (su cui si basa il libero scambio) che afferma che il deficit commerciale non ha importanza, poich\u00e9 il commercio \u00e8 reciprocamente vantaggioso.\nQuesto spiega anche la sua volont\u00e0 di sostituire la liberalizzazione del commercio internazionale (libero commercio) con un sistema di regolamentazione volto ad eliminare gli squilibri commerciali in queste proposte per gli accordi di Bretton Woods.\nGli anni quaranta e la seconda guerra mondiale.\nNel 1942 Keynes, ormai celebre, ottiene il titolo di baronetto, diventando il primo barone Keynes di Tilton.\nDurante la Seconda guerra mondiale, Keynes sostiene con \"Come pagare la guerra: un piano radicale per il Cancelliere dello Scacchiere\" (\"How to Pay for the War: A Radical Plan for the Chancellor of the Exchequer\"), che lo sforzo bellico dovrebbe essere finanziato con un maggiore livello di imposizione fiscale, piuttosto che con un bilancio negativo, per evitare spinte inflazioniste.\nCon l'approssimarsi della vittoria alleata, Keynes \u00e8 nel 1944 alla guida della delegazione del Regno Unito a Bretton Woods, negoziando l'accordo finanziario tra la Gran Bretagna e gli Stati Uniti d'America, nonch\u00e9 a capo della commissione per l'istituzione della Banca Mondiale.\nNon riesce tuttavia a raggiungere i suoi obiettivi. Keynes sa che il sistema di cambi fissi stabilito dagli accordi pu\u00f2 essere mantenuto nel tempo, in presenza di economie molto diverse quanto a tassi di crescita, inflazione e saldi finanziari, solo a patto di costringere gli USA, destinati ad avere una bilancia commerciale e finanziaria positiva, a finanziare i paesi con saldi finanziari negativi. Ma incontra l'opposizione statunitense verso la predisposizione di fondi, che Keynes avrebbe voluto essere assai ingenti, destinati a tale scopo.\nI fondi vengono predisposti ma sono, per volere americano e grazie all'azione del negoziatore statunitense Harry Dexter White, di dimensioni contenute. Risulteranno insufficienti a finanziare i saldi finanziari negativi dei paesi pi\u00f9 deboli e a fronteggiare la speculazione sui cambi che, nel corso del tempo, e in particolare dopo che la crisi petrolifera degli anni settanta avr\u00e0 riempito di dollari le casse dei paesi produttori di petrolio, diventa sempre pi\u00f9 aggressiva.\nIl sistema di Bretton Woods resister\u00e0 fino alla prima met\u00e0 degli anni settanta, quando le pressioni sulle diverse monete causeranno la fine dei cambi fissi ed il passaggio ad un regime di cambi flessibili, ad opera del presidente degli Stati Uniti d'America Richard Nixon.\nTra le altre opere di Keynes, meritano di essere ricordate le raccolte \"Essays in Byography\" e \"Essays in Persuasion\"; nella prima, Keynes presenta ritratti di economisti e notabili; la seconda raccoglie alcune delle argomentazioni di Keynes volte a influenzare l\"establishment\" politico ed economico negli anni della Grande depressione.\nSupporto all'eugenetica.\nKeynes, come molti altri studiosi e intellettuali dell'epoca, fu un fervido sostenitore delle teorie eugenetiche (da non confondere con l'eugenetica nazista, che \u00e8 una derivazione particolare); fu direttore della British Eugenics Society dal 1937 al 1944. Non pi\u00f9 tardi del 1946, prima della sua morte, Keynes dichiar\u00f2 che l'eugenetica sarebbe stata \u00abla pi\u00f9 importante, significativa e, vorrei aggiungere, originale branca della sociologia che esista\u00bb.\nVita privata e ultimi anni.\nKeynes era molto alto per gli standard dell'epoca (circa ). Egli era bisessuale, e nella prima met\u00e0 della sua vita ebbe diverse esperienze omosessuali: una delle prime fu con uno dei fondatori della psicoanalisi britannica, John Strachey, traduttore di Sigmund Freud. Ebbe in seguito un'importante relazione con il pittore Duncan Grant del Bloomsbury group, di cui lo stesso Keynes era membro, tra il 1908 e il 1911; Keynes avrebbe continuato ad assistere finanziariamente Grant per il resto della sua vita.\nNel 1918, Keynes fece la conoscenza della nota ballerina russa Lidija Lopuchova; a dispetto del passato omosessuale di lui, i due convoleranno a nozze; sar\u00e0, secondo i principali testimoni, un matrimonio felice.\nKeynes fu inoltre un investitore di successo e riusc\u00ec a mettere insieme un ingente patrimonio, pari a circa 16,5 milioni di dollari del 2009, sebbene all'epoca del crollo di Wall Street avesse rischiato la rovina. Amava inoltre collezionare libri, e nel corso della sua vita collezion\u00f2 e custod\u00ec numerosi lavori di Isaac Newton, tra cui numerosi manoscritti di alchimia che gli fecero coniare per lo scienziato inglese la definizione di \"ultimo dei maghi\". Keynes fu inoltre un collezionista d'arte (compr\u00f2 dipinti di Paul C\u00e9zanne, Edgar Degas, Amedeo Modigliani, Pablo Picasso e altri) filantropo e membro del Partito Liberale del Regno Unito.\nEra grande amico di Arthur Pigou, suo docente universitario e noto economista dell'epoca, nonch\u00e9 suo antagonista in campo economico, in quanto autorevole esponente della scuola \"neoclassica\". Sebbene i due avessero visioni diverse, la loro amicizia non fu mai a rischio. Anzi, lo stesso Pigou finanzi\u00f2 Keynes durante la stesura della \"Teoria generale\".\nMor\u00ec di infarto all'et\u00e0 di 62 anni, probabilmente a causa delle tensioni accumulate lavorando nell'ambito delle istituzioni finanziarie internazionali nel secondo dopoguerra. Dopo il funerale di Stato anglicano (bench\u00e9 fosse agnostico) all'abbazia di Westminster, il suo corpo venne cremato e le ceneri sparse nella campagna di Tilton, la sua tenuta e residenza di campagna nei pressi di Firle.\nGli sopravvissero entrambi i genitori (morti rispettivamente nel 1949 e nel 1958). Suo fratello sir Geoffrey Keynes (1887-1982) fu un noto chirurgo, studioso e, come il fratello, bibliofilo. I suoi nipoti furono Richard Keynes (1919-2010), fisiologo, e Quentin Keynes (1921-2003), avventuriero e anch'egli bibliofilo come il padre e lo zio.\nKeynes investitore.\nI brillanti risultati di Keynes come investitore sono testimoniati dai dati, disponibili pubblicamente, su un fondo che amministr\u00f2 personalmente per conto del King's College a Cambridge.\nTra il 1928 e il tumore\n, nonostante una caduta rovinosa durante la Crisi del 1929, il fondo amministrato da Keynes genera un rendimento medio del 13,2% annuo, contro il magro risultato del mercato britannico in generale, che negli stessi anni mostra un declino medio dello 0,5% annuo.\nL'approccio generalmente adottato da Keynes nei suoi investimenti \u00e8 stato riassunto brevemente come segue:\nKeynes sostiene che \"\u00c8 un errore pensare di limitare il rischio spalmandolo su diverse attivit\u00e0, delle quali si conosce poco, e nelle quali non si ha motivo di riporre alcuna fiducia... La conoscenza e l'esperienza personali sono limitate, e raramente ci sono pi\u00f9 di due o tre imprese, in ogni istante di tempo, cui darei piena fiducia\".\nSecondo alcuni, il parere di Keynes sulla speculazione sarebbe che egli la ritenesse immorale:\nRivedendo le bozze di un importante contributo sugli investimenti azionari, Keynes ebbe a commentare che \"le compagnie industriali ben gestite, di regola, non distribuiscono per intero agli azionisti i propri profitti. Negli anni migliori, se non tutti gli anni, trattengono una parte di tali profitti e la reinvestono nella propria attivit\u00e0. C'\u00e8 una sorta di interesse composto che opera a favore di un solido investimento industriale\".\nAutori che hanno influenzato il pensiero keynesiano.\nDichiaratamente Keynes sviluppa il proprio lavoro sulla base, e come critica costruttiva, dell'opera degli economisti classici. Egli fu in particolare un grande estimatore del lavoro di Thomas Malthus, di cui contribu\u00ec a rivalutare l'opera e i contributi.\nGli economisti Alfred Marshall e Arthur Cecil Pigou, coi quali lavora a Cambridge, ebbero inoltre una rilevante influenza sullo sviluppo del suo pensiero, oltre a divenire l'oggetto di critiche molto severe nella sua opera maggiore, la Teoria generale dell'occupazione, dell'interesse e della moneta.\nKeynes e Smith.\nKeynes, sostenitore di un'economia di mercato, fu comunque critico nei confronti del pensiero di Adam Smith sul libero mercato o liberismo e in generale del laissez faire puro, sviluppando a partire da tale concetto buona parte del suo pensiero economico: secondo Keynes infatti il sistema economico lasciato libero all'interesse privato genera distorsioni del sistema stesso (nonostante la tendenza all'equilibrio economico generale attraverso la cosiddetta mano invisibile) soprattutto in termini di occupazione e redistribuzione della ricchezza da cui la necessit\u00e0 dell'intervento statale per riequilibrare il sistema quando necessario. Tale concetto \u00e8 alla base di gran parte dell'economia keynesiana promotrice dunque di una forma di economia mista.\nKeynes e Marx.\nControverso e particolare \u00e8 stato il rapporto tra Keynes e Marx. Keynes giudic\u00f2 sempre Marx e la sua dottrina in modo alquanto critico. Ne \"La fine del laissez-faire\" (1926), criticando il liberismo economico, Keynes osserva incidentalmente:\nDel disprezzo (o comunque della poca stima) nutrito da Keynes nei confronti della dottrina marxista vi \u00e8 traccia anche nella sua corrispondenza. Cos\u00ec, come recentemente notato da Marcuzzo nel 2005, in una lettera inviata a Sraffa, che gli aveva consigliato la lettura del Capitale, Keynes ha scritto:\nNonostante il palese disprezzo di Keynes, molti autori rintracciano in Marx alcune anticipazioni del pensiero keynesiano. Cos\u00ec, ad esempio, la possibilit\u00e0 di crisi da sottoconsumo e la critica radicale della legge di Say.\nAutori che sono stati influenzati da Keynes.\nLe teorie di Keynes hanno dato un nuovo impulso alla disciplina economica, creando un vero e proprio filone di studiosi \"keynesiani\", che nel dibattito successivo sono spesso contrapposti ai \"monetaristi\" e/o ai \"neo-classici\". Tra i primi entusiasti delle teorie keynesiane ci sono tra gli altri James Tobin e Paul Samuelson, e successivamente Franco Modigliani e Paul Krugman tra i molti. Tra gli economisti post-keynesiani si segnalano Micha\u0142 Kalecki, Joan Robinson, Nicholas Kaldor, Bill Mitchell e Warren Mosler (padre della Teoria della Moneta Moderna nella sua formulazione denominata \"Mosler Economics\").\nGiudizi.\nNelle sue \"Memorie di guerra\" (1936) cos\u00ec David Lloyd George tratteggi\u00f2 la personalit\u00e0 di Keynes: \"Era un consigliere decisamente troppo mercuriale e impulsivo per una grande emergenza. Saltava alle conclusioni con disinvoltura acrobatica. E non migliorava certo le cose il fatto che corresse difilato a conclusioni opposte con la medesima agilit\u00e0. Keynes \u00e8 un economista da salotto, le cui brillanti ma superficiali dissertazioni in materia di finanza e di politica economica costituiscono sempre, qualora non vengano prese sul serio, una fonte di svago innocente per i suoi lettori. Non essendo particolarmente dotato di senso dell'umorismo, tuttavia, il Cancelliere dello Scacchiere [Reginald M'Kenna] non cercava uno svago, bens\u00ec una guida in questa alquanto stravagante controfigura di Walter Bagehot; e in un momento critico fu perci\u00f2 portato fuori strada. Keynes fu per la prima volta insediato dal Cancelliere dello Scacchiere nella scranna girevole di un oracolo [\"for the first time lifted into the rocking-chair of a pundit\"], e si pens\u00f2 che la sua semplice firma apposta a un documento finanziario gli conferisse peso. Ci\u00f2 sembra alquanto assurdo ora, quando neppure i suoi amici - e men che mai i suoi amici - non hanno pi\u00f9 la bench\u00e9 minima fiducia nei suoi giudizi finanziari. Fortunatamente Bonar Law e io sapevamo bene quale valore attribuire ad ogni parere proveniente dalla fonte d'ispirazione del Cancelliere; e perci\u00f2 trattammo la fantasiosa previsione della bancarotta britannica \"entro la primavera\" [del 1916] con la dose di considerazione dovuta al volubile profeta responsabile d'un simile presagio di sventura\". "}
{"id": "2444", "revid": "124718656", "url": "https://it.wikipedia.org/wiki?curid=2444", "title": "Jakob Bernoulli", "text": "Era il fratello maggiore di Johann Bernoulli e lo zio di Daniel Bernoulli.\nBiografia.\nNato a Basilea (Svizzera) nel 1654, Jakob Bernoulli segu\u00ec la volont\u00e0 di suo padre cominciando gli studi in teologia, ma nel 1676 incontr\u00f2 Robert Boyle durante un viaggio in Inghilterra e si dedic\u00f2 cos\u00ec alle scienze e alla matematica. Nel 1682 divenne rettore all'Universit\u00e0 di Basilea e nel 1687 professore di matematica.\nSvilupp\u00f2 il calcolo infinitesimale.\nTenne una corrispondenza con Gottfried Leibniz dai cui primi scritti sull'argomento apprese il \"calcolo differenziale\" che svilupp\u00f2 nei decenni successivi, con la collaborazione del fratello, Johann, e sempre sotto la supervisione dello stesso Leibniz. I suoi primi scritti sulle curve trascendentali (1696) e sull'isoperimetria (1700 1701) sono i primi esempi di tali applicazioni.\nLa sua opera principale \u00e8 l\"'Ars Conjectandi\", pubblicata postuma nel 1713, un lavoro fondamentale per la teoria delle probabilit\u00e0.\nI concetti di \"campionamento bernoulliano\", \"teorema di Bernoulli\", \"variabile casuale bernoulliana\" e \"numeri di Bernoulli\" sono legati ai suoi lavori e nominati in suo onore. Inoltre il primo teorema centrale del limite, ovvero la legge dei grandi numeri, venne formulata proprio da Jakob.\nIntitolazioni.\nAi fratelli Jakob e Johann Bernoulli la UAI ha intitolato il cratere lunare Bernoulli. Alla famiglia Bernoulli \u00e8 stato dedicato un asteroide, 2034 Bernoulli."}
{"id": "2445", "revid": "1234424", "url": "https://it.wikipedia.org/wiki?curid=2445", "title": "John Herschel", "text": "John Herschel fu il primo a utilizzare il calendario giuliano nell'astronomia, port\u00f2 importanti contributi al miglioramento dei procedimenti fotografici del periodo (dagherrotipia, calotipia e antotipia), scoprendo la propriet\u00e0 del tiosolfato di sodio, al tempo iposolfito di sodio, nel fissaggio dell'immagine. Coni\u00f2 inoltre i termini \"fotografia\", \"negativo\" e \"positivo\".\nBiografia.\nJohn Herschel era figlio di William Herschel e inizialmente fu un giurista. Successivamente si dedic\u00f2, come il padre, all'astronomia, riprendendone pure l'osservatorio.\nScopr\u00ec che le nubi di Magellano sono formate da stelle, pubblic\u00f2 diversi cataloghi e introdusse la data giuliana nell'astronomia. Nel 1834 scopr\u00ec l'ammasso NGC 2018 all'interno delle nubi di Magellano.\nNel 1848 venne nominato presidente della Royal Astronomical Society e nel 1850 coniatore di Sua Maest\u00e0.\nRiconoscimenti.\nNel 1831 ottenne il titolo nobiliare. Ha ricevuto la Medaglia Copley due volte, nel 1821 e nel 1847 .\nGli \u00e8 stato dedicato un cratere lunare, il cratere J. Herschel."}
{"id": "2446", "revid": "1315817", "url": "https://it.wikipedia.org/wiki?curid=2446", "title": "James Stirling (matematico)", "text": "Biografia.\nDal 1710 studia presso l'Universit\u00e0 di Oxford, dalla quale viene espulso nel 1715, a causa delle sue relazioni con le famiglie Keir e Garden, notoriamente Giacobiti. \nRipara quindi a Venezia sotto la protezione dell'ex-ambasciatore della Serenissima in Inghilterra Nicol\u00f2 Tron, a cui dedica l'opera \"\"Lineae tertii ordinis Newtonian\u00e6\" pubblicata nel 1717. Entra quindi in contatto con Nicolaus Bernoulli e Sir Isaac Newton (al quale invia -nel 1718- lo scritto intitolato \"Methodus differentialis Newtoniana illustrata\", affinch\u00e9 lo trasmetta alla Royal Society).\nStirling si interessa alle tecniche vetrarie impiegate a Murano; a causa di questa attivit\u00e0 fugge ancora una volta, poich\u00e9 teme per la sua vita, dato che viene sospettato dai veneziani di voler rubare il segreto della fabbricazione del vetro di Murano.\nDal 1724 al 1735 risiede a Londra; qui incontra Isaac Newton che lo fa eleggere membro della Royal Society di Londra il 3 novembre 1726. In questo periodo si occupa di vari aspetti del calcolo infinitesimale e corrisponde con noti matematici dell'epoca.\nNel frattempo continua a frequentarsi con Colin Maclaurin, Leonhard Euler, Brook Taylor, Robert Simson. Nel 1730 pubblica l'opera \"Methodus Differentialis\"\"; in questo libro enuncia la formula di approssimazione per \"n\"!. Si occupa anche del problema della forma della Terra: del 1735 \u00e8 il suo articolo, sempre per la Royal Society, \"Della Figura della Terra e sulla Variazioni della Forza di Gravit\u00e0 sulla sua Superficie\".\nLo stesso anno ritorna in Scozia dove si occupa con successo dell'amministrazione di una societ\u00e0 mineraria a Leadhills, impegno che lo allontana dalle ricerche. Si occupa inoltre di opere idrauliche per migliorare la navigazione lacustre in Scozia e ad altri temi ingegneristici; difatti indirizza a Londra un articolo intitolato \"Descrizione di una Macchina per soffiare Fuoco sfruttando la Caduta dell'Acqua\" (1745)."}
{"id": "2447", "revid": "1305772", "url": "https://it.wikipedia.org/wiki?curid=2447", "title": "Java", "text": ""}
{"id": "2448", "revid": "111433", "url": "https://it.wikipedia.org/wiki?curid=2448", "title": "Jugoslavia", "text": "La Iugoslavia o Jugoslavia (: ; in croato e in sloveno: \"Jugoslavija\", in serbo e in macedone: \u0408\u0443\u0433\u043e\u0441\u043b\u0430\u0432\u0438\u0458\u0430; letteralmente \"terra degli slavi del sud\"), fu uno Stato esistito tra il 1929 e il 2003 passando per diversi assetti istituzionali, che hanno amministrato il territorio della Penisola balcanica occidentale nel corso del XX secolo. \nIl periodo monarchico.\nAlla fine della prima guerra mondiale, alcuni politici e intellettuali slavi della Slovenia, della Croazia, della Bosnia ed Erzegovina e della Voivodina, fino ad allora appartenenti all'Impero austro-ungarico, dichiararono l'indipendenza delle loro terre da Vienna e si costituirono in un'entit\u00e0 denominata Stato degli Sloveni, Croati e Serbi, che per\u00f2 non ebbe alcun riconoscimento internazionale. Chiesero, allora, al Regno di Serbia di costruire insieme una nuova realt\u00e0 statuale; a questa richiesta ader\u00ec anche il Regno del Montenegro, e il 1\u00ba dicembre 1918 fu fondato il Regno dei Serbi, Croati e Sloveni.\nIl 6 gennaio 1929 il re Alessandro I, con un colpo di Stato, avoc\u00f2 a s\u00e9 tutti i poteri per sedare i dissidi interni ai diversi partiti politici e ai gruppi etnici, e cambi\u00f2 il nome del Paese in Regno di Jugoslavia, portando avanti una politica di accentramento amministrativo e culturale, cercando di annichilire tutte le differenze culturali dei popoli che componevano lo Stato.\nSuddivisioni amministrative.\nPrima del 1929, il regno era suddiviso in 33 contee (o comitati: \"\u017eupanije\") che ricalcavano confini storici ed erano etnicamente definite. Con l'istituzione del Regno di Jugoslavia, le contee furono soppresse e vennero create 9 regioni (banati, in lingua originale al plurale: \"banovine\") che prendevano il nome dai fiumi che le attraversavano e che erano abitate da pi\u00f9 gruppi etnici:\nLa citt\u00e0 di Belgrado, insieme con Zemun e Pan\u010devo fu costituita come unit\u00e0 amministrativa separata. A capo delle \"banovine\" fu posto un governatore di nomina statale.\nSeconda guerra mondiale.\nIl 25 marzo 1941, il principe reggente Paolo Kara\u0111or\u0111evi\u0107 fece aderire la Jugoslavia al Patto tripartito a fianco dell'Italia fascista e della Germania nazista. Per questo l'erede al trono Pietro II, con un colpo di Stato, detronizz\u00f2 lo zio e assunse la corona, rompendo l'alleanza con le forze dell'Asse. La Germania invase la Jugoslavia, il cui territorio fu conquistato e annesso a Germania, Italia, Ungheria, Albania e Bulgaria o costituito in diversi stati-fantoccio.\nIl Regno d'Italia partecip\u00f2 alle fasi dell'invasione partendo dalle proprie basi in Venezia Giulia e Istria, da Zara, e dall'Albania. A nord era schierata la 2\u00aa Armata (9 divisioni di fanteria, 4 motorizzate e 1 corazzata) sotto il comando del Generale Vittorio Ambrosio, con obiettivo Lubiana e la discesa lungo la costa dalmata. A Zara vi era una guarnigione di uomini, al comando del Generale Emilio Grazioli, che allo scoppio delle ostilit\u00e0 si diresse su Sebenico e Spalato per giungere a Ragusa (Dubrovnik) il 17 aprile; infine dall'Albania vennero impegnate 4 divisioni della 9\u00aa Armata sotto il comando del Generale Alessandro Pirzio Biroli.\nAll'Italia fu annessa la citt\u00e0 di Lubiana e la parte meridionale della Banovina della Drava, con cui fu costituita la Provincia di Lubiana, e la parte nord-occidentale della Banovina di Croazia, che and\u00f2 ad ampliare la Provincia di Fiume.\nGli stati-fantoccio costituiti furono:\nIl periodo socialista.\nDurante la seconda guerra mondiale, fu costituito il Consiglio antifascista di liberazione popolare della Jugoslavia che il 29 novembre 1943 decise di ricostituire uno Stato all'interno dei confini del vecchio regno, con l'aggiunta del Litorale sloveno (che gi\u00e0 nel settembre del 1943 era stato proclamato dal Fronte di Liberazione del Popolo Sloveno parte integrante della Slovenia) e dell'Istria, che fu denominato Jugoslavia Democratica Federale in attesa che, con un referendum, il popolo doveva scegliere se ripristinare la monarchia o creare una repubblica.\nJosip Broz Tito venne nominato primo ministro. Finita la guerra e liberati i territori dall'occupazione nazifascista, furono indette elezioni in cui la Lega dei Comunisti di Jugoslavia ottenne la maggioranza dei voti. Il 29 novembre 1945 la monarchia venne definitivamente abolita e nacque la Repubblica Federativa Popolare di Jugoslavia, nome che mantenne fino al 1963 quando venne denominata Repubblica Socialista Federale di Jugoslavia.\nIl maresciallo Tito, capo del governo, intraprese una politica di alleanza con l'Unione Sovietica e instaur\u00f2 un regime di stampo socialista retto dalla Lega dei Comunisti di Jugoslavia. Dopo il 1948 ebbe inizio un progressivo allontanamento da Stalin, per poter governare liberamente l'economia del proprio paese e farla sviluppare. Dopo diversi dissidi con Mosca sulla politica estera e su quella interna, nel 1948 la Jugoslavia fu espulsa dal Cominform e ne rest\u00f2 fuori per sempre, uscendo definitivamente dall'orbita di influenza sovietica.\nLa Jugoslavia di Tito rimase un paese a economia pianificata, anche se nel 1950 Tito inaugur\u00f2 una politica di autogestione dei lavoratori che fu alla base del sistema produttivo jugoslavo. Sul piano internazionale, Tito fond\u00f2 nel 1956, col presidente egiziano Nasser e il primo ministro indiano Nehru, il Movimento dei paesi non allineati, critic\u00f2 l'invasione della Cecoslovacchia e dell'Ungheria da parte degli eserciti del Patto di Varsavia e si propose come mediatore nel conflitto arabo-israeliano. La politica interna fu caratterizzata da un forte accentramento del potere volto a stroncare ogni sussulto nazionalista e ogni riforma a livello locale, anche se, col passare degli anni, in Jugoslavia venivano fatti timidi passi verso un'economia pi\u00f9 liberale, fino alla costituzione del 1974 che concesse larghissime autonomie alle repubbliche federate.\nSuddivisione amministrativa.\nLa Repubblica Socialista Federale di Jugoslavia era divisa in 6 repubbliche e 2 province autonome:\nIl processo di dissoluzione.\nIl maresciallo Tito mor\u00ec il 4 maggio 1980. Nel frattempo, la situazione economica si andava deteriorando, alimentando il divario tra le repubbliche di Slovenia e Croazia pi\u00f9 ricche e il resto del Paese. Questa separazione economica incominci\u00f2 a diventare una spinta verso una volont\u00e0 indipendentista ispirata dai dirigenti politici locali. Nel 1981 in Kosovo si svilupp\u00f2 un movimento che chiedeva la trasformazione della provincia autonoma in repubblica federata, richiesta fatta dalla maggioranza albanese e osteggiata dalla popolazione serba.\nNel 1990, a seguito del malcontento generale della popolazione dell'intera Jugoslavia, furono indette elezioni multipartitiche nelle sei repubbliche: in Croazia venne eletto il nazionalista Franjo Tu\u0111man e in Slovenia il socialdemocratico Milan Ku\u010dan che appoggiarono immediatamente le rivendicazioni indipendentiste dei loro popoli; in Bosnia ed Erzegovina fu eletto il nazionalista musulmano Alija Izetbegovi\u0107 che auspicava un allentamento dei legami politici con la Jugoslavia; in Macedonia venne eletto il comunista Kiro Gligorov, favorevole a una futura indipendenza, e in Serbia fu confermato presidente il comunista Slobodan Milo\u0161evi\u0107 contrario al disfacimento della federazione e che revoc\u00f2 lo statuto di autonomia del Kosovo e della Voivodina per fermare le spinte centrifughe.\nNel 1991, Slovenia e Croazia si dichiararono indipendenti. Dal 26 giugno al 7 luglio venne combattuta una guerra tra l'esercito jugoslavo e l'armata territoriale slovena, che vide la resa dell'esercito federale. Dal 1991 al 1995 dur\u00f2 il conflitto tra l'esercito croato e la popolazione serba della Croazia, appoggiata dall'esercito jugoslavo, che si concluse con la vittoria croata. Nel 1992 anche la Bosnia-Erzegovina si dichiar\u00f2 indipendente, e fino al 1995 la repubblica fu sconvolta da diversi conflitti che videro opposti musulmani e croati contro i serbi di Bosnia e musulmani contro croati di Bosnia, conclusisi con l'accordo di Dayton che sanc\u00ec la creazione di una repubblica indipendente su base federale.\nNel settembre del 1991 anche la Macedonia si era dichiarata indipendente senza che ne scaturisse alcuna azione bellica, ma alla quale seguirono battaglie tra albanesi e macedoni. Dopo la proclamazione dell'indipendenza di Slovenia, Croazia, Bosnia ed Erzegovina e Macedonia, lo Stato jugoslavo era limitato ai soli territori della Serbia e del Montenegro che decisero di rimanere uniti, dando vita, il 27 aprile 1992 alla Repubblica Federale di Jugoslavia.\nNel 1996 le tensioni nella provincia serba del Kosovo tra la maggioranza di etnia albanese e la minoranza serba si inasprirono. Fino al 1999 fu combattuto un conflitto tra l'organizzazione indipendentista terrorista albanese U\u00c7K e la polizia appoggiata da forze paramilitari serbe, che si concluse, dopo quasi tre mesi di bombardamenti della NATO sulla Jugoslavia, con l'Accordo di Kumanovo che sanc\u00ec il ritiro dell'esercito federale dalla provincia e la sua sostituzione con la forza internazionale KFOR, il mantenimento della sovranit\u00e0 jugoslava e l'amministrazione dell'ONU tramite l'UNMIK.\nIl 3 settembre 2003 la Repubblica Federale di Jugoslavia cambi\u00f2 denominazione in Unione Statale di Serbia e Montenegro. La federazione rest\u00f2 in vigore fino al 21 maggio 2006 quando venne sciolta dando vita ai due stati indipendenti di Serbia e Montenegro.\nSecondo gli studi di Tim Judah, coniatore del termine \"Jugosfera\", i paesi dell'ex Iugoslavia si stanno riavvicinando sia economicamente che politicamente, come poi rievidenziato dagli studi della London School of Economics.\nStati successivi.\nDopo le guerre e i rivolgimenti politici che hanno portato al dissolvimento della Jugoslavia, l'area dei Balcani e della regione geografica dell'Adria \u00e8 suddivisa nei seguenti 7 Stati sovrani (o parzialmente sovrani):"}
{"id": "2450", "revid": "125776844", "url": "https://it.wikipedia.org/wiki?curid=2450", "title": "Giovanni Keplero", "text": "Professore di materie scientifiche in diverse universit\u00e0 della Germania e dell'Austria e protetto dell'imperatore Rodolfo II, Keplero, contemporaneo di Galileo Galilei (nato sette anni prima), fu un convinto sostenitore del sistema copernicano.\nBiografia.\nNato in una famiglia di umili origini, venne avviato dai genitori alla carriera ecclesiastica. Infatti, il 16 ottobre 1584 entr\u00f2 nel seminario di Adelberg, trasferendosi il 26 novembre 1586 nel seminario superiore a Maulbronn. Nel 1588 cominci\u00f2 i suoi studi presso l'universit\u00e0 di Tubinga, seguendo due anni di istruzione generale, con lezioni di etica, dialettica, retorica, greco, ebraico, astronomia e fisica. Nel 1592 intraprese lo studio della teologia a Tubinga, universit\u00e0 protestante dove insegnavano alcuni seguaci del copernicanesimo; tra questi vi era Michael Maestlin, che convinse Keplero della validit\u00e0 delle teorie di Niccol\u00f2 Copernico.\nNel 1594 Keplero dovette interrompere gli studi teologici, perch\u00e9 gli venne affidato l'insegnamento di matematica presso la Scuola Evangelica di Graz (Austria) e successivamente divenne matematico territoriale degli Stati di Stiria. Tra i suoi compiti vi era l'obbligo di insegnare presso l'universit\u00e0 di Graz, redigere carte astrali e com'era uso nel tempo fare previsioni astrologiche. Nel suo primo \"Calendarium &amp; Prognosticum\" per l'anno 1595 previde un inverno molto rigido, le rivolte contadine e la guerra con i Turchi.\nNel 1596 pubblic\u00f2 l'opera \"Mysterium Cosmographicum\", nella quale tent\u00f2 una prima descrizione dell'ordine dell'Universo. Nell'aprile 1597 spos\u00f2 Barbara M\u00fchleck, che mor\u00ec prematuramente nel 1611 dopo avergli dato cinque figli (due dei quali morti in giovane et\u00e0). Verso la fine del 1599 Tycho Brahe gli offr\u00ec un posto come suo assistente, che Keplero accett\u00f2, sfuggendo cos\u00ec anche agli editti contro i luterani che venivano emanati in Austria dai sovrani Ferdinando II d'Austria e Massimiliano III d'Austria, entrambi ferventi controriformatori. Il 4 febbraio 1600, Keplero si aggiunse alla squadra di assistenti di Brahe. \nNel 1601, dopo la morte di Brahe, ne divenne il successore nell'incarico di matematico, astronomo e astrologo imperiale a Praga. Nel 1604 osserv\u00f2 una supernova che ancora oggi \u00e8 nota col nome di Stella di Keplero. Nel 1606 scrisse il pronostico per stabilire la data dell'anno di nascita di Ges\u00f9 Cristo, che nel 1614 fiss\u00f2 all'anno 5 a.C., quando si era verificata la congiunzione massima di Saturno e Giove in cuspide del segno cardinale dell'Ariete, che secondo l'astrologia indica il cambiamento millenario. Le basi per le sue scoperte astronomiche furono gettate nel 1609, quando pubblic\u00f2 il suo capolavoro \"Astronomia nova\", in cui formul\u00f2 le sue prime due leggi. Alla morte dell'imperatore Rodolfo II (1612), il nuovo imperatore Mattia (fratello di Rodolfo II) approv\u00f2 che Keplero ricoprisse la carica di \"matematico territoriale\" (\"Landschaftsmathematiker\") a Linz (Austria), pur mantenendo la nomina di matematico imperiale e quindi l'obbligo di portare avanti l'elaborazione delle \"Tabulae Rudolphinae\". L'Universit\u00e0 di Linz prende il nome da Giovanni Keplero.\nIl 30 ottobre 1613 Keplero si spos\u00f2 per la seconda volta, con la ventiquattrenne Susanna Reuttinger, dalla quale ebbe altri sei figli, tre dei quali morti durante l'infanzia.\nIl 15 maggio 1618 Keplero scopr\u00ec la terza legge che prende il suo nome, che rese nota l'anno dopo nell'opera \"Harmonices Mundi\". Nell'agosto 1620 la madre di Keplero venne arrestata dopo essere stata accusata di stregoneria dalla Chiesa protestante e rilasciata solo nell'ottobre 1621; il processo dur\u00f2 sei anni e Keplero assunse la sua difesa.\nLo scienziato, in disgrazia e in povert\u00e0, mor\u00ec nel 1630 a 58 anni a Ratisbona, e venne qui sepolto presso il Cimitero di San Pietro. La sua tomba si perse nel 1632 quando le truppe di Gustavo Adolfo (impegnate nell'invasione della Baviera durante la guerra dei trent'anni) distrussero il cimitero; rimane per\u00f2 l'epitaffio da lui stesso composto: \"Mensus eram coelos, nunc terrae metior umbras. Mens coelestis erat, corporis umbra iacet\" (\"Misuravo i cieli, ora fisso le ombre della terra. La mente era nella volta celeste, ora il corpo giace nell'oscurit\u00e0\"). Nel 1634 usc\u00ec postumo il \"Somnium\" a cura del figlio Ludwig, un racconto fantascientifico scritto in giovent\u00f9 da Keplero, che lo aveva arricchito di note negli ultimi vent'anni della sua vita.\nLeggi di Keplero.\nLo scopo principale del \"Mysterium Cosmographicum\" non \u00e8 quello di difendere il sistema copernicano, ma piuttosto quello di dimostrare che per la creazione del mondo e la disposizione dei cieli, Dio si \u00e8 ispirato ai cinque solidi regolari che hanno goduto di cos\u00ec grande fama da Pitagora e Platone in poi: il cubo, il tetraedro, il dodecaedro, l'icosaedro, l'ottaedro. Keplero si interroga circa le cause del numero, delle dimensioni e dei moti delle orbite, e sostiene che questa ricerca sia fondata sulla corrispondenza tra i tre \"corpi\" immobili dell'Universo (Sole, stelle fisse, spazio intermedio) e Padre, Figlio e Spirito Santo (la Trinit\u00e0). Le leggi della struttura del cosmo vengono ricavate circoscrivendo e inscrivendo le orbite dei pianeti nelle varie figure solide, a partire dalla Terra, che \u00e8 l'unit\u00e0 di misura di tutte le orbite.\nNell\"'Astronomia nova\" Keplero enuncia due delle tre leggi che portano il suo nome. La terza compare nel \"Harmonices mundi libri quinque\" del 1619.\nLe tre leggi di Keplero rappresentano un modello di descrizione del moto dei pianeti del sistema solare:\nKeplero eredit\u00f2 da Tycho Brahe una gran quantit\u00e0 dei pi\u00f9 precisi dati mai raccolti sulle posizioni dei pianeti. Il problema era dare loro un senso. I movimenti orbitali e gli altri pianeti sono visti dal punto vantaggioso della Terra, che orbita a sua volta intorno al Sole. Questo fa s\u00ec che i pianeti sembrino muoversi disegnando strane curve. Keplero volle concentrarsi sull'orbita di Marte anche se prima avrebbe dovuto studiare accuratamente l'orbita della Terra. Per far questo ebbe bisogno di una linea di base da topografo. Con un colpo di genio us\u00f2 come linea di base il Sole e una delle due intersezioni dell'orbita di Marte con il piano dell'eclittica. Marte era particolarmente adatto allo scopo proprio perch\u00e9 la sua orbita ha la massima inclinazione con tale piano. Usando tale base pot\u00e9 calcolare le posizioni della Terra e ricavare poi l'intera orbita di Marte. Egli fu inoltre capace di dedurre le sue leggi sui pianeti senza conoscere le esatte distanze dei pianeti dal Sole, poich\u00e9 le sue analisi geometriche richiedevano solo il rapporto tra le rispettive distanze dal Sole.\nSecondo Keplero, luce, calore, moto, armonia dei moti sono la perfezione del mondo e hanno un analogo nelle facolt\u00e0 dell'anima. Le stelle fisse funzionano come una \"pelle\" protettiva che trattiene il calore del Sole. Questi \u00e8 la causa del moto dei pianeti, poich\u00e9 ruotando su di s\u00e9, trascina gli altri corpi. La potenza vegetativa dell'etere corrisponde alla nutrizione di animali e piante, alla facolt\u00e0 vitale corrisponde il calore, a quella animale il movimento, alla sensitiva la luce e alla razionale l'armonia. Keplero, a differenza di Tycho Brahe, appoggi\u00f2 il modello eliocentrico del sistema solare e partendo da questo per vent'anni prov\u00f2 a dare un senso ai suoi dati. Alla fine giunse a formulare le sue tre leggi sui movimenti planetari che enunci\u00f2 nelle \"Tavole rudolfine\", cos\u00ec chiamate in onore di Rodolfo II d'Asburgo, Imperatore del Sacro Romano Impero. In tali tavole introdusse anche i logaritmi neperiani per agevolare i calcoli astronomici.\nMentre le prime due leggi furono enunciate in un classico libro di astronomia, la terza, invece, fu inserita in un testo che si occupava anche di musica e di astrologia e che era denso di temi pitagorici. Keplero, convinto che Dio non fosse solo geometra ma anche un musico, sostenne l'idea che la musica e il sistema solare fossero manifestazioni della stessa armonia; quasi come se le posizioni dei vari pianeti, similmente ai tasti di un pianoforte, dovessero corrispondere alle note. La straordinaria importanza delle scoperte di Keplero non fu immediatamente riconosciuta. Fortemente interessato a tematiche mistiche e metafisiche di natura platonica e pitagorica, la sua \"modernit\u00e0\" consiste nella ricerca delle variazioni quantitative delle forze che agiscono nello spazio e nel tempo e nel parziale abbandono del punto di vista animistico in favore di un meccanicismo allo stato embrionale.\nLa terza legge permette di stabilire la velocit\u00e0 del corpo celeste una volta stabilita l'orbita e viceversa. Si era scoperta una legge che non regolava semplicemente i moti dei pianeti nelle proprie orbite, ma si stabiliva un rapporto tra la velocit\u00e0 dei corpi che si muovono in orbite differenti. Galilei si congratul\u00f2 con lui per avere accolto il Copernicanesimo ma non si pronunci\u00f2 sul resto, aggiungendo che alcuni dei suoi pensieri fossero \"piuttosto a diminuzione della dottrina del Copernico che a stabilimento\" (Galilei). Bacone, pur essendo molto legato alla tradizione ermetica, lo ignor\u00f2 e Cartesio lo riconobbe come il suo primo maestro di ottica, non considerando il resto come degno di attenzione. Solo dopo che Newton si serv\u00ec delle leggi di Keplero, queste vennero accettate dalla comunit\u00e0 scientifica, ma non prima degli anni sessanta del Seicento.\nRiconoscimenti.\nLa comunit\u00e0 scientifica gli ha dedicato l'asteroide 1134 Kepler, un cratere lunare di 31\u00a0km di diametro, un cratere sul pianeta Marte di 233\u00a0km di diametro, una cresta di 15\u00a0km di lunghezza su Fobos (uno dei due satelliti di Marte) e Kepler-22 b, il pianeta pi\u00f9 simile alla Terra scovato finora nell'Universo, che orbita attorno a Kepler-22, una stella nana gialla situata nella costellazione del Cigno e il telescopio spaziale Kepler della NASA."}
{"id": "2451", "revid": "2074952", "url": "https://it.wikipedia.org/wiki?curid=2451", "title": "Joan Crawford", "text": "Considerata una fra le pi\u00f9 celebri star del periodo d'oro di Hollywood, inizi\u00f2 la sua carriera negli anni venti, all'epoca del muto, ma ottenne il grande successo soprattutto negli anni Trenta e Quaranta, in film come \"Grand Hotel\" (1932), \"La danza di Venere\" (1933) e \"Donne\" (1939) in cui imperson\u00f2 una nuova generazione di giovani donne americane, ambiziose, autonome e determinate, diventando una delle dive pi\u00f9 popolari e pagate della sua epoca. Dopo un periodo di minor fortuna, nella seconda parte della sua carriera si distinse in ruoli pi\u00f9 drammatici e maturi, regalando altre interpretazioni memorabili in film come \"Il romanzo di Mildred\" (1945), che le valse il premio Oscar alla miglior attrice protagonista nel 1946, \"Johnny Guitar\" (1954), e il \"cult movie Che fine ha fatto Baby Jane?\" (1962).\nL'American Film Institute ha inserito la Crawford al decimo posto tra le pi\u00f9 grandi star della storia del cinema.\nBiografia.\nL'infanzia e gli inizi con la danza (1904-1926).\nNata come Lucille Fay LeSueur a San Antonio, Texas, era la pi\u00f9 giovane e terza figlia di Thomas E. LeSueur, un lavandaio e Anna Bell Johnson. La madre era di origini inglesi, francesi ugonotte, svedesi e irlandesi. I fratelli maggiori di Crawford erano la sorella Daisy LeSueur, che mor\u00ec prima della nascita di Lucille, e il fratello Hal LeSueur. Il padre di Joan abbandon\u00f2 la famiglia pochi mesi prima della sua nascita, riapparendo nel 1930 ad Abilene, Texas, dove, a quanto si dice, lavorava come operaio edile.\nDopo l'abbandono del padre, la madre di Crawford spos\u00f2 Henry J. Cassin. Il matrimonio \u00e8 elencato nel censimento come primo matrimonio della madre della Crawford. Joan viveva con sua madre, il patrigno e i fratelli a Lawton, Oklahoma. L\u00ec, il patrigno era un piccolo impresario, gestiva la Ramsey Opera House, lavorando con artisti diversi e noti come Anna Pavlova e Eva Tanguay. A quel tempo, Joan era all'oscuro del fatto che Cassin, che lei chiamava \"pap\u00e0\", non era il suo padre biologico fino a quando suo fratello Hal non le disse la verit\u00e0.\nCassin, secondo i racconti della Crawford, inizi\u00f2 ad abusare sessualmente di lei quando aveva undici anni; l'abuso continu\u00f2 fino a quando lei and\u00f2 all'Accademia di S. Agnese, una scuola cattolica. Crawford prefer\u00ec il soprannome di \"Billie\" da bambina e si divertiva ad assistere a spettacoli di vaudeville e ad esibirsi sul palcoscenico del teatro del patrigno. L'instabilit\u00e0 economica della famiglia influenz\u00f2 negativamente l'infanzia e l'istruzione di Joan, impedendole di proseguire gli studi oltre la scuola elementare. La prima ambizione artistica di Joan era di diventare una ballerina. Un giorno, tuttavia, nel tentativo di sfuggire alle lezioni di piano per poter giocare con gli amici, salt\u00f2 fuori dalla veranda di casa sua e si tagli\u00f2 gravemente il piede su una bottiglia del latte rotta. Di conseguenza, sub\u00ec tre interventi chirurgici e non fu in grado di frequentare la scuola elementare o continuare con lezioni di ballo per 18 mesi.\nMentre risiedeva ancora a Lawton, il patrigno fu accusato di appropriazione indebita. Nonostante fosse stato assolto, venne inserito nella lista nera di Lawton e la famiglia si trasfer\u00ec a Kansas City, nel Missouri, verso il 1916. A seguito del loro trasferimento, Cassin, cattolico, iscrisse Joan all'Accademia di St. Agnes a Kansas City. Quando sua madre e il suo patrigno si separarono, Joan rimase a St. Agnes come studentessa lavoratrice, dove trascorse molto pi\u00f9 tempo a lavorare come cuoca e domestica, che a studiare. Successivamente frequent\u00f2 la Rockingham Academy, anche qui come studentessa lavoratrice, e intraprese la sua prima relazione sentimentale seria, con il trombettista Ray Sterling. Nel 1922 si iscrisse allo Stephens College Columbia, nel Missouri, indicando come anno di nascita 1906. Frequent\u00f2 la Stephens solo per alcuni mesi prima di ritirarsi dopo essersi resa conto che non era pronta per il college.\nSotto il nome di Lucille LeSueur, Crawford inizi\u00f2 a ballare in compagnie itineranti e fu notata a Detroit dal produttore Jacob J. Shubert, che la scrittur\u00f2 come ballerina di fila per il suo spettacolo del 1924, \"Innocent Eyes\", al Winter Garden Theatre, Broadway, New York City. Mentre appariva in \"Innocent Eyes\", Crawford incontr\u00f2 il sassofonista James Welton. Probabilmente i due si sposarono nel 1924 e vissero insieme per diversi mesi, anche se questo presunto matrimonio non fu mai menzionato dalla Crawford. Desiderosa di ottenere maggiori ingaggi, Joan si avvicin\u00f2 alla catena di teatri Loews di Nils Granlund, che le assicur\u00f2 una posizione di rilievo con il cantante Harry Richman e le fece fare un provino cinematografico che invi\u00f2 al produttore Harry Rapf a Hollywood. Secondo voci mai confermate, per aumentare il suo reddito Joan sarebbe comparsa in giovent\u00f9 in spettacoli di addio al celibato e in film di genere soft-pornografico, anche se queste circostanze sono fortemente contestate dagli studiosi e furono sempre respinte dalla Crawford stessa.\nIl 24 dicembre 1924 Rapf notific\u00f2 a Granlund che la Metro-Goldwyn-Mayer (MGM) aveva offerto a Crawford un contratto di $ 75 a settimana. Tornata nel frattempo a casa di sua madre a Kansas City, Joan rispose alla chiamata di Grunland, prese in prestito $ 400 per le spese di viaggio e lasci\u00f2 Kansas City il 26 dicembre 1924, arrivando a Culver City, in California, il 1\u00ba gennaio 1925. Accreditata come Lucille LeSueur, apparve nel suo primo film, \"Lady of the Night\", come comparsa della pi\u00f9 famosa star femminile della MGM, Norma Shearer. Nello stesso anno apparve anche in \"The Circle\" e \"La mosca nera\" (entrambi nel 1925), con l'attrice comica ZaSu Pitts. Si seguirono altri piccoli ruoli non accreditati in altri due film del 1925, \"The Only Thing\" e \"La vedova allegra\".\nPete Smith, responsabile della pubblicit\u00e0 della MGM, riconobbe le possibilit\u00e0 di Joan di diventare una grande star, a patto di cambiare nome; disse al capo dello studio Louis B. Mayer che il cognome LeSueur, gli ricordava una fogna (in inglese \"sewer\"). Smith organizz\u00f2 un concorso chiamato \"Name the Star\" sulla rivista \"Movie Weekly\", per consentire ai lettori di selezionare il nuovo nome d'arte, dietro premio in denaro. La scelta iniziale fu \"Joan Arden\" ma, dopo che un'altra attrice era stata ribattezzata con tale cognome, il cognome alternativo \"Crawford\" divenne la scelta finale. Joan in seguito disse che voleva che il suo nome fosse pronunciato \"Jo-Anne\", e odiava il cognome Crawford perch\u00e9 suonava come \"pesce persico\", ma ammise anche che le piaceva il senso di sicurezza che evocava tale nome.\nL'arrivo a Hollywood (1926-1932).\nSentendosi sempre pi\u00f9 frustrata per la consistenza e la qualit\u00e0 delle parti che le venivano assegnate, Joan intraprese una campagna di auto-promozione. La sceneggiatrice della MGM Frederica Sagor Maas ha ricordato: \u00abNessuno ha deciso di far diventare Joan Crawford una star, Joan Crawford \u00e8 diventata una star perch\u00e9 Joan Crawford ha deciso di diventare una star. Ha iniziato a partecipare a gare di ballo nei pomeriggi e nelle sere negli hotel nei dintorni di Hollywood, dove ha vinto spesso gare di ballo con le sue esibizioni di Charleston e Black Bottom\u00bb. La sua strategia funzion\u00f2 e la MGM le offr\u00ec una parte rilevante nel film \"Sally, Irene and Mary\" (1925), che impression\u00f2 favorevolmente il pubblico. Dall'inizio della sua carriera, Crawford considerava Norma Shearer, l'attrice pi\u00f9 popolare dello studio, la sua nemesi professionale. Shearer era sposata con il produttore Irving Thalberg e aveva quindi la prima scelta sulle sceneggiature e un forte controllo creativo. Si diceva che Joan avesse detto: \u00abCome posso competere con Norma? Dorme con il capo!\u00bb\nNel 1926 Joan fu nominata una delle \"WAMPAS Baby Stars\" insieme a Mary Astor, Dolores del R\u00edo, Janet Gaynor e Fay Wray. Nello stesso anno, recit\u00f2 in \"Paris\", con Charles Ray. Nel giro di pochi anni, divenne la romantica coprotagonista femminile di molte delle migliori star maschili della MGM, tra cui Ram\u00f3n Novarro, John Gilbert, William Haines e Tim McCoy. La Crawford apparve inoltre in \"Lo sconosciuto\" (1927), interpretato da Lon Chaney nel ruolo di Alonzo, un lanciatore di coltelli senza braccia. Joan interpret\u00f2 la giovane e avvenente assistente di Alonzo, desiderosa di sposarlo. Dichiar\u00f2 di aver imparato di pi\u00f9 dalla recitazione guardando il lavoro di Chaney che da chiunque altro nella sua carriera. \"Fu allora,\" disse, \"per la prima volta mi resi conto della differenza tra stare di fronte a una telecamera e recitare\". Sempre nel 1927, apparve accanto al suo amico intimo, William Haines, in \"Spring Fever\", che fu il primo di tre film realizzati dalla coppia.\nNel 1928, Joan recit\u00f2 al fianco di Ram\u00f3n Novarro in \"Amore e mare\", ma fu il ruolo di Diana Medford in \"Le nostre sorelle di danza\" (1928) ad assicurarle la celebrit\u00e0 e a fare di lei il nuovo simbolo di una femminilit\u00e0 moderna dei ruggenti anni 20, una sorta di risposta della MGM a Clara Bow, la \"It Girl\" originale della Paramount. Seguendo il filone aperto con \"Le nostre sorelle di danza\", la Crawford apparve in altri due film del genere incarnando per i fan (molti dei quali erano donne) una visione idealizzata della ragazza americana libera e spigliata.\nIl 3 giugno 1929 Crawford spos\u00f2 Douglas Fairbanks Jr. presso la chiesa cattolica di Saint Malachy (nota come \"la cappella degli attori\" a causa della sua vicinanza ai teatri di Broadway) a Manhattan, sebbene nessuno dei due fosse cattolico. Fairbanks era il figlio di Douglas Fairbanks e il figliastro di Mary Pickford, che erano considerati i reali di Hollywood. Fairbanks Sr. e Pickford erano contrari al matrimonio e - negli otto mesi successivi alla cerimonia - non invitarono la coppia nella loro residenza, Pickfair. I rapporti tra Joan e Fairbanks Sr. alla fine migliorarono; lei lo chiamava \"Zio Doug\" e lui la chiamava \"Billie\", il soprannome della sua infanzia. Lei e Mary Pickford, tuttavia, continuarono a disprezzarsi a vicenda. In seguito al primo invito, Crawford e Fairbanks Jr. divennero ospiti pi\u00f9 frequenti a Pickfair. Mentre i due Fairbanks giocavano a golf insieme, Joan veniva lasciata con la Pickford, che si ritirava nei suoi alloggi, o semplicemente lasciava Joan da sola a passare il tempo lavorando a maglia.\nIl successo e il declino (1932-1943).\nPer liberarsi del suo accento del sud-ovest, Joan si esercit\u00f2 instancabilmente in dizione. Dopo l'uscita di \"Il cantante di jazz\" nel 1927 - il primo lungometraggio con alcuni dialoghi sonori - i film parlati stavano diventando di gran moda, bench\u00e9 il passaggio dal muto al sonoro avesse messo a dura prova l'industria cinematografica; molte star del cinema muto si trovarono disoccupate a causa delle loro voci inadatte, degli accenti difficili da capire o semplicemente per il loro rifiuto di passare al sonoro. Molti studi e stelle evitarono il pi\u00f9 a lungo possibile di affrontare la transizione, specialmente la MGM, che fu l'ultimo studio a passare al suono. \"Hollywood che canta - La grande festa\" (1929) fu uno dei primi film sonori, che mostr\u00f2 tutte le star della MGM (tranne Greta Garbo) nel tentativo di dar prova della loro abilit\u00e0 nel passaggio dal muto al sonoro. Joan era tra le stelle MGM incluse nel film, nel quale cant\u00f2 il motivo \"Got a Feeling for You\" durante la prima parte della pellicola.\nJoan pass\u00f2 con successo al sonoro. Il suo primo ruolo da protagonista in un lungometraggio fu in \"L'indomabile\" nel 1929, con Robert Montgomery. Nonostante il successo del film al botteghino, ricevette recensioni contrastanti da parte della critica, che not\u00f2 come l'attrice sembrasse nervosa nel compiere il passaggio, ma che in ogni caso stava diventando una delle attrici pi\u00f9 popolari al mondo. \"Un marito fuori posto\" (1930), dove Joan interpret\u00f2 una ragazza viziata domata nel selvaggio West, la affianc\u00f2 a Johnny Mack Brown e Ricardo Cortez. Anche se il film ebbe problemi con la censura, ottenne un grande successo al momento della sua uscita. \"Ragazze che sognano\" (1930), con Robert Montgomery e Anita Page, fu l'ultimo film del cosiddetto filone\" Our Dancing Daughters\" e rappresent\u00f2 il maggior successo fino ad allora ottenuto da Joan, sia dal punto di vista critico che finanziario, rispetto ai suoi precedenti film parlati, diventando anche uno dei suoi film preferiti. Il film rappresentava anche il tramonto della generazione della maschietta anni '20.\nNel settembre 1930 inizi\u00f2 la lavorazione di \"Great Day\", un musical di Vincent Youmans, tratto da un lavoro in scena a Broadway. Joan era stata proposta da Irving Thalberg, che credeva nella possibilit\u00e0 di fare di lei una star del musical, ma Joan non ne era affatto convinta. Stanca di interpretare ruoli da ingenua, fece visionare i giornalieri a Mayer stesso, che fu d'accordo con la diva di accantonare il progetto del film, che fu poi proposto per Jeanette MacDonald, ma non venne mai realizzato.\nJoan voleva passare al dramma vero e proprio, senza musica e danze sfrenate. Il suo successivo film fu \"Debito d'odio\" (1930), con Robert Armstrong, che costitu\u00ec un cambiamento netto rispetto al passato, malgrado Mayer fosse poco convinto di affidare una parte cos\u00ec audace a Joan, ma alla fine dovette cedere in quanto Norma Shearer, destinata per il ruolo, era incinta. Il film si rivel\u00f2 un grande successo al botteghino, affermando Joan come interprete sofisticata e drammatica. Nel 1931, la MGM la ingaggi\u00f2 per cinque film. Tre di loro la videro al fianco della pi\u00f9 grande stella maschile dello studio, il \u201cre di Hollywood\u201d Clark Gable. \"La via del male\", uscito nel febbraio del 1931, fu il primo film della coppia Crawford e Gable e si rivel\u00f2 un grande successo al botteghino. Mayer intu\u00ec che il successo non era dovuto solo alle scene del bagno notturno con una Crawford in biancheria intima, ma dalla chimica tra Gable e Crawford. Il loro secondo film insieme, \"Laughing Sinners\", uscito nel maggio del 1931, fu diretto da Harry Beaumont e co-interpretato da Neil Hamilton. Gable fu inserito all'ultimo minuto, e furono girate delle nuove scene con la coppia.\nIl pi\u00f9 grande successo della coppia Crawford-Gable fu \"L'amante\", il loro terzo film insieme, uscito in ottobre e diretto da Clarence Brown. Il film defin\u00ec il personaggio che la Crawford avrebbe interpretato in molti successivi film, la giovane lavoratrice che raggiunge il benessere economico e la stabilit\u00e0 sentimentale. \"L'amante\" risentiva anche della libert\u00e0 della produzione realizzata in epoca antecedente all'entrata in vigore del Codice Hays; nel film veniva infatti mostrata una coppia non unita nel vincolo del matrimonio, ma che viveva liberamente il rapporto sentimentale. Per questo motivo il film ebbe problemi con la censura in Inghilterra. Questi film furono immensamente popolari presso il pubblico e vennero generalmente ben accolti dalla critica, rendendo Joan una delle migliori stelle femminili del decennio della MGM, insieme a Norma Shearer, Greta Garbo e Jean Harlow.\nIl suo unico altro film degno di nota del 1931, \"This Modern Age\", usc\u00ec ad agosto e, nonostante le recensioni sfavorevoli, fu un discreto successo. La MGM la scrittur\u00f2 per il film \"Grand Hotel\", diretto da Edmund Goulding. In questa prima produzione all-star dello studio, la Crawford recit\u00f2, tra gli altri, al fianco di Greta Garbo, John Barrymore e Wallace Beery. Interpretava una stenografa della classe media per il direttore generale di controllo Beery. Crawford in seguito dichiar\u00f2 di essere stata nervosa durante le riprese del film, perch\u00e9 lavorava con \"star molto grandi\", e che era delusa dal fatto che non avesse scene con la \"divina Garbo\". \"Grand Hotel\" usc\u00ec nell'aprile 1932 con successo di critica e commerciale. Fu uno dei film di maggior successo dell'anno e vinse l'Oscar come \"Miglior film\".\nJoan continu\u00f2 con successo la sua carriera con \"Ritorno\" (1932). Poco dopo l'uscita di questo film, una causa di plagio costrinse la MGM a ritirare la pellicola che, per molti anni, non fu mai trasmesso in televisione, n\u00e9 reso disponibile su home video ed \u00e8 quindi considerato il film \"perduto\" di Joan. L'abito con le grandi maniche a volant, disegnato da Adrian, che Crawford indossava nel film, divenne un modello molto popolare, e fu persino copiato da Macy's.\nIn prestito alla United Artists, Crawford interpret\u00f2 la prostituta Sadie Thompson in \"Pioggia\" (1932), una versione cinematografica della commedia del 1923 di John Colton. Il personaggio era gi\u00e0 stato interpretato sul palcoscenico da Jeanne Eagels e Gloria Swanson lo aveva interpretato sullo schermo nella versione cinematografica del 1928. Il film fu accolto sfavorevolmente dalla critica e dal pubblico, e Joan riceveva lettere da fan indignati delusi del ruolo \u201cdozzinale\u201d e \u201cvolgare\u201d. Delusa, Joan si prese una vacanza con Fairbanks Jr., una sorta di seconda luna di miele per recuperare il rapporto con il marito. Il film \"Pioggia\" fu in seguito rivalutato dagli studiosi e dalla critica, che defin\u00ec l'interpretazione come la pi\u00f9 impegnativa della carriera di Joan, evidenziando un lavoro profondo sul personaggio.\nNel 1932, l'uscita di \"Top Ten Money Making Stars Poll\" spinse Crawford al terzo posto al botteghino, dietro a Marie Dressler e Janet Gaynor. Nel maggio del 1933, Crawford divorzi\u00f2 da Douglas Fairbanks Jr. per \"crudelt\u00e0 mentale\", sostenendo che Fairbanks aveva \"un atteggiamento geloso e sospettoso\" nei confronti dei suoi amici e che avevano \"atteggiamenti violenti su questioni banali\" che duravano \"fino a tarda notte\". Dopo il divorzio, fu nuovamente affiancata da Clark Gable, insieme a Franchot Tone e Fred Astaire, nel film di successo \"La danza di Venere\" (1933). Fu il primo film in coppia con Tone, attore teatrale di New York, con il quale i rapporti furono inizialmente ostili, ma Tone rimase colpito dall'intelligenza e dal fascino di Joan. Tone e Joan erano apparsi per la prima volta insieme in \"Rivalit\u00e0 eroica\" (1933), ma la Crawford era esitante a intraprendere una nuova relazione cos\u00ec presto dopo la sua separazione da Fairbanks. Successivamente l'attrice interpret\u00f2 il ruolo principale in \"Tormento \"(1934) al fianco di Tone e Gene Raymond. Recit\u00f2 con Clark Gable per la quinta volta in \"Incatenata\" (1934) e per la sesta volta in \"La donna \u00e8 mobile\" (1934). I film di Joan di quest'epoca furono i film pi\u00f9 popolari e di maggior incasso della met\u00e0 degli anni Trenta.\nNel 1935, Crawford spos\u00f2 Franchot Tone, che pianific\u00f2 di utilizzare i suoi guadagni cinematografici per finanziare il suo gruppo teatrale. La coppia costru\u00ec un piccolo teatro nella casa della Crawford a Brentwood e mise in scena produzioni di classici per gruppi selezionati di amici. Tone intuiva che Joan aveva un grande talento e avvicin\u00f2 la moglie al mondo della radio, recitando insieme in alcuni spettacoli radiofonici classici del teatro, da \"Lucrezia Borgia\" ad \"Antonio e Cleopatra\". Il marito cerc\u00f2 di convincere Joan a salire su un palcoscenico, ma l\u2019attrice era troppo timorosa di affrontare il pubblico dal vivo. Prima e durante il loro matrimonio, Joan lavor\u00f2 per promuovere la carriera di Hollywood di Tone, i cui ruoli erano generalmente quelli del secondo corteggiatore sconfitto nei film della moglie. L'attore non era comunque cos\u00ec interessato ad essere una star del cinema, i suoi rapporti con Mayer erano ostili (Tone aveva simpatie comuniste), e preferiva il teatro. Dopo che Tone cominci\u00f2 a bere e divenne fisicamente violento, Crawford chiese il divorzio, che fu concesso nel 1939. Crawford e Tone molto pi\u00f9 tardi ricostruirono la loro amicizia e Tone le propose nel 1964 di risposarlo. Quando mor\u00ec nel 1968, Crawford ordin\u00f2 che venisse cremato e le sue ceneri sparse a Muskoka Lakes, in Canada.\nJoan continu\u00f2 la sua carriera ai vertici della popolarit\u00e0 fino alla met\u00e0 degli anni Trenta. \"No More Ladies\" (1935), cointerpretato con Robert Montgomery e l'allora marito Franchot Tone, fu un successo. Crawford aveva a lungo pregato il capo della MGM, Louis B. Mayer, di affidarle ruoli pi\u00f9 drammatici e, sebbene fosse riluttante, il produttore la scelse per il sofisticato dramma comico \"Io vivo la mia vita\" (1935), diretto da W. S. Van Dyke. Nel film, ispirato al successo di \"Accadde una notte\", Joan interpreta una viziata ereditiera che importuna un cinico archeologo interpretato Brian Aherne. Il film si rivel\u00f2 un grande successo, anche se non aggiungeva nulla di nuovo alla produzione di quell'anno, e in pi\u00f9 Joan non si rivel\u00f2 adatta al genere della screwball comedy.\nSuccessivamente recit\u00f2 in \"Troppo amata\" (1936), con Robert Taylor, Lionel Barrymore e Tone, un successo di critica e di botteghino, uno dei maggiori di Crawford del decennio. Unico film in costume di Joan Crawford, fu apprezzato dalla critica, che per\u00f2 trov\u00f2 l\u2019interpretazione della Crawford troppo sofistica, rispetto alla realt\u00e0 del personaggio storico da lei interpretato. Su questo film girarono molti pettegolezzi maligni, tra cui la Crawford che si era portata a letto l'intero cast maschile, sotto gli occhi di Tone. \"Amore in corsa\" (1936), una commedia romantica diretta da W.S. Van Dyke, fu il suo settimo film con Clark Gable. Al momento della sua uscita, venne definito \"un sacco di sciocchezze felici\" dalla critica, ma fu comunque un successo finanziario.\nAnche se Joan \u00e8 rimasta una rispettata attrice della MGM e i suoi film hanno comunque guadagnato al botteghino, la sua popolarit\u00e0 \u00e8 diminuita alla fine degli anni Trenta. Nel 1937, la Crawford fu proclamata la prima \"regina dei film\" dalla rivista \"Life\". Inaspettatamente scivol\u00f2 dal settimo al sedicesimo posto al botteghino quell'anno, e anche la sua popolarit\u00e0 pubblica cominci\u00f2 a calare. Recit\u00f2 nel dramma comico di Richard Boleslawski \"La fine della signora Cheyney\" (1937) al fianco di William Powell nel loro unico film insieme. Il film \u00e8 stato anche l'ultimo successo al botteghino di Joan prima dell'inizio del suo periodo \"Box-Office Poison\".\nHa recitato al fianco di Franchot Tone per la settima e ultima volta in \"La sposa vestiva di rosa\" (1937). Il film \u00e8 stato generalmente recensito in modo sfavorevole dalla maggior parte dei critici, un critico lo definisce \"la solita storia risciacquata\" che Joan aveva fatto per anni. Ha anche subito una perdita finanziaria, diventando uno dei pi\u00f9 grandi fallimenti dell'anno. Joan lavor\u00f2 con l\u2019unica regista femminile di Hollywood Dorothy Arzner; il film all'origine era molto diverso, fu inizialmente scelta Luise Rainer che poi abbandon\u00f2 la parte senza un motivo chiaro, e raccontava la storia di redenzione di una prostituta. Joan era motivata nell'interpretare la parte, ma Mayer per tutelare la sua favorita, fece cambiare la trama rendendolo un film standard alla Joan Crawford, lasciando senza parole Joan e la regista.\n\"La donna che voglio\" aveva il compito, come dichiarato dal \"New York Times\", di \"ripristinare Joan al suo trono come regina delle ragazze lavoratrici\". Fu affiancata a Spencer Tracy, i rapporti tra i due non furono dei migliori. Tracy recit\u00f2 senza particolare interesse, ma risult\u00f2 agli occhi della critica il pi\u00f9 convincente e spontaneo. La maggior parte delle altre recensioni sono state positive e il film \u00e8 riuscito a generare un piccolo profitto, ma non ha fatto rivivere la popolarit\u00e0 di Joan. Frank S. Nugent scrisse sul \"New York Times\": \u201cAbbiamo avuto l\u2019impressione che gli sceneggiatori avessero invertito i ruoli e cio\u00e8 che Mr Tracy fosse il bravo ragazzo lavoratore e Miss Crawford la plutocrate\u201d\nIl 3 maggio 1938, la Crawford - insieme a Greta Garbo, Norma Shearer, Luise Rainer e John Barrymore, Katharine Hepburn, Fred Astaire, Dolores del R\u00edo e altri - fu soprannominata \"Box Office Poison\" in una lettera aperta nell\"'Independent Journal\". La lista \u00e8 stata presentata da Harry Brandt, presidente della Independent Theatre Owners Association of America. Brandt ha dichiarato che mentre queste stelle avevano abilit\u00e0 drammatiche \"indiscusse\", i loro alti stipendi non riflettevano le vendite dei loro biglietti, ferendo cos\u00ec gli attori cinematografici coinvolti.\nIl suo film successivo, \"Ossessione del passato\" (1938), interpretato da Margaret Sullavan e Melvyn Douglas, e scelto dalla stessa Crawford durante un viaggio a New York alla ricerca di parti interessanti nei teatri di Broadway, ebbe la possibilit\u00e0 di scegliere il cast originale dello spettacolo, \u00e8 stato ben accolto dalla critica, ma \u00e8 stato un flop al botteghino. Joan fu valutata per interpretare Rossella O\u2019Hara in \"Via col vento.\" Selznik pensava di puntare sulla chimica Gable e Crawford. Ma alla fine Joan non fece mai un provino per la parte.\nGeorge Cukor, grande amico di Joan, la volle nel 1939 con il ruolo Crystal Allen in \"Donne\"; nel film avrebbe affrontato la sua nemesi professionale, Norma Shearer. Fu il primo film con un cast completamente femminile. Mayer, preoccupato che il personaggio ne uscisse completamente sconfitto, impose una riscrittura della scena finale, con una battuta finale d\u2019effetto per Joan. Joan non aveva le simpatie del pubblico in questo film, ma le risate per la battuta finale \u201cTra l\u2019altro ci sarebbe un nome per voi signore, ma non si usa nell'alta societ\u00e0... ma nelle vaccherie\u201d consol\u00f2 Mayer.\nUn anno dopo ha interpretando un ruolo non glamour in \"L'isola del diavolo\" (1940), il suo ottavo e ultimo film con Clark Gable. Il film su caratterizzato da una disputa fuori dal set tra Gable e Crawford per chi dovesse avere il primo nome sul cartellone. I rapporti tra i due erano diventati molti freddi gi\u00e0 dopo il matrimonio di Gable con la Lombard, ma anche quando Gable le propose un ruolo in \"Parnell\", Joan si era rifiutata di essere il secondo nome in cartellone. Alla fine la disputa venne risolta da Mayer, Gable ebbe il cartellone e Joan i titoli di testa.\nIn seguito recit\u00f2 come ricattatrice sfigurata in \"Volto di donna\" (1941), un remake del film svedese \"En kvinnas ansikte\" recitato dalla Bergman nel ruolo principale tre anni prima. Mentre il film era solo un moderato successo al botteghino, la sua performance \u00e8 stata apprezzata da molti critici e Joan attribu\u00ec il successo della sua interpretazione a George Cukor.\nNel 1942 aveva recitato in \"Tutti baciarono la sposa\", della Columbia, nel ruolo assegnato a Carole Lombard che per\u00f2 mor\u00ec prematuramente in un incidente aereo. Joan decise di devolvere il suo compenso a varie opere di carit\u00e0 in memoria della Lombard. Ma l\u2019interpretazione risent\u00ec dello stato d\u2019animo di Joan, una donna in carriera che tende pi\u00f9 alla strega castrante che non alla femminista comica e irruente come avrebbe voluto probabilmente la Lombard.\nSeguirono i film ad ambientazione bellica, \"La grande fiamma\" (1942) con John Wayne, rappresentando l\u2019occupazione nazista a Parigi, seguito da \"Al di sopra di ogni sospetto\" (1943) con Fred MacMurray, in cui i due interpretano una coppia coinvolta dal servizio segreto britannico in una missione spionistica in Germania. Il film ebbe problemi con la censura, in quanto veniva mostrata la morte di un agente nazista e il crimine rimaneva \u201cimpunito\u201d. La reazione della censura mostrava l\u2019atteggiamento di Hollywood nei confronti della guerra.\nDopo diciotto anni, il contratto con la MGM \u00e8 stato risolto di comune accordo il 29 giugno 1943. Al posto dell'ultimo film rimasto sotto il suo contratto, MGM ha pagato $ 100.000 come buona uscita. Durante la seconda guerra mondiale \u00e8 stata membro dei servizi volontari delle donne americane.\nJoan ha adottato il suo primo figlio, una bambina, nel 1940. Poich\u00e9 era nubile, la legge della California le ha impedito di adottare la bambina, quindi ha organizzato l'adozione tramite un'agenzia a Las Vegas. La bambina fu temporaneamente chiamata Joan finch\u00e9 Crawford non cambi\u00f2 il suo nome in Christina. Joan spos\u00f2 l'attore Phillip Terry il 21 luglio 1942 dopo un corteggiamento di sei mesi. Insieme, la coppia adott\u00f2 un figlio che chiamarono Christopher, ma la sua madre naturale reclam\u00f2 il bambino. Christina in \"Mammina cara\" raccont\u00f2 quel poco che ricordava di quel momento, in particolar modo le urla di rabbia di Joan contro la madre naturale del bambino. La coppia adott\u00f2 successivamente un altro bambino, che chiamarono Phillip Terry, Jr. Dopo che il matrimonio termin\u00f2 nel 1946, la Crawford cambi\u00f2 il nome del bambino in Christopher Crawford.\nL'Oscar e il rilancio (1945-1959).\nPer $ 500.000, la Crawford firm\u00f2 con la Warner Brothers per un contratto di tre film e fu messa sul libro paga il 1\u00ba luglio 1943. Il suo primo film per lo studio fu \"Hollywood Canteen\" (1944), un film all-star a sostegno delle truppe americane, e un\u00ec con molte altre stelle del cinema del momento. La Crawford dichiar\u00f2 che uno dei motivi principali per cui firm\u00f2 per la Warner Brothers era perch\u00e9 voleva interpretare il personaggio \"Mattie\" in una versione cinematografica del romanzo di Edith Wharton \"Ethan Frome\" (1911). Joan aveva desiderato di fare il film insieme a Bette Davis, ma la Davis rifiut\u00f2 categoricamente di fare la parte della vecchia moglie tradita. Il film non venne mai prodotto.\nJoan aveva mostrato interesse per il ruolo principale de \"Il romanzo di Mildred\" (1945), ma Bette Davis fu la prima scelta dello studio. Tuttavia, Davis rifiut\u00f2 il ruolo. Il regista Michael Curtiz non voleva che la Crawford recitasse la parte, esercitando pressioni per Barbara Stanwyck. La Warner Bros. and\u00f2 contro Curtiz e ingaggio la Crawford per il film. Durante tutta la produzione del film, Curtiz critic\u00f2 la Crawford, dicendo a Jack L. Warner: \"Viene qui con le sue arie e le sue maledette spalline... perch\u00e9 dovrei sprecare il mio tempo dirigendo il passato?\". Curtiz chiese a Crawford di dimostrare la sua idoneit\u00e0 facendo un provino. Lei era d'accordo. Dopo il provino, Curtiz accett\u00f2 Joan Crawford. \"Il romanzo di Mildred \u00e8\" stato un clamoroso successo critico e commerciale, riassumendo lo stile visivo noir e la sensibilit\u00e0 del dramma femminile che ha definito i film della Warner Bros. della fine degli anni Quaranta. Con questo film, Joan vinse il premio Oscar per la migliore attrice in un ruolo principale.\nIl successo di \"Il romanzo di Mildred\" rianim\u00f2 la carriera cinematografica di Joan, diventando la preferita di Jack Warner. Joan aveva i copioni migliori a discapito di Bette Davis. Bette inizi\u00f2 un declino qualitativo dei film fino alla rinascita con \"Eva contro Eva\". Joan per diversi anni ha recitato in quelli che sono stati definiti \"una serie di melodrammi di prim'ordine\". Il suo successivo film \u00e8 stato \"Perdutamente\" (1946), interpretato con John Garfield, un dramma romantico su una storia d'amore tra un giovane violinista e una donna dell\u2019alta societ\u00e0. Il film fu molto apprezzato dalla critica per la regia e la fotografia. La scena finale \u00e8 descritta come \u201cimpregnata di morte e dignit\u00e0\u201d\nHa recitato accanto a Van Heflin in \"Anime in delirio\" (1947), per il quale ha ricevuto una seconda nomination all'Oscar, anche se non ha vinto. In \"L'amante immortale \"(1947) apparve al fianco di Dana Andrews e Henry Fonda, in \"Viale Flamingo\" (1949) il suo personaggio ha una faida mortale con uno sceriffo del sud corrotto interpretato da Sydney Greenstreet. Ha fatto un cameo in \"L'amore non pu\u00f2 attendere\" (1949), prendendo in giro la propria immagine cinematografica. Nel 1950, recit\u00f2 nel film noir \"I dannati non piangono\" e in \"Sola col suo rimorso.\"\nDopo il completamento di \"Perdono\" (1952), un film che defin\u00ec il \"peggiore\", chiese lo scioglimento del suo contratto con la Warner Brothers. In quel momento sent\u00ec che la Warner stava perdendo interesse per lei e decise che era ora di andare avanti. Joan decise di non legarsi con una casa di produzione, iniziando una carriera come attrice freelance. Nello stesso anno, ha ricevuto la sua terza e ultima nomination agli Oscar per \"So che mi ucciderai \"della RKO Radio Pictures. La Crawford adott\u00f2 altri due bambini nel 1947, due ragazze che chiam\u00f2 Cindy e Cathy, soprannominate \u201cle gemelle\u201d\nVerso il tramonto (1960-1970).\nLa Crawford spos\u00f2 il suo quarto e ultimo marito, Alfred Steele, al Flamingo Hotel di Las Vegas il 10 maggio 1955. La Crawford e Steele si incontrarono a una festa nel 1950 quando Steele era un dirigente della PepsiCo. Si sono rincontrati a una festa di Capodanno nel 1954. Steele a quel tempo era diventato presidente della Pepsi Cola. Alfred Steele sarebbe stato in seguito nominato presidente del consiglio di amministrazione e amministratore delegato di Pepsi Cola. La Crawford viaggi\u00f2 molto per conto della Pepsi dopo il matrimonio. Ha stimato di aver percorso oltre 100.000 miglia per la compagnia.\nQuando Steele mor\u00ec di infarto nell'aprile del 1959, inizialmente la Crawford fu avvisata che i suoi servizi non erano pi\u00f9 necessari. Dopo aver raccontato la storia a Louella Parsons, la Pepsi cambi\u00f2 la sua decisione e la Crawford fu eletta per occupare il posto vacante nel consiglio di amministrazione. Joan Crawford divenne il volto pubblicitario e pubblico dell\u2019azienda.\nRicevette il sesto \"Pally Award\" annuale, che aveva la forma di una bottiglia di bronzo Pepsi, premio che veniva assegnato al dipendente che aveva dato il contributo pi\u00f9 significativo alle vendite dell'azienda. Nel 1973, la Crawford fu costretta a ritirarsi dalla compagnia per volere del dirigente della compagnia Don Kendall. Anche se la Crawford si ritir\u00f2 dalla Pepsi, continu\u00f2 a ricevere uno stipendio simbolico.\nDopo la sua nomination all'Oscar nel 1952 per \"So che mi ucciderai\", la Crawford ha continuato a lavorare costantemente per il resto del decennio. Dopo un'assenza di dieci anni, \u00e8 tornata alla MGM per recitare in \"La maschera e il cuore\" (1953), un dramma musicale incentrato sulla vita impegnativa di una stella del palcoscenico che si innamora di un pianista cieco, interpretato da Michael Wilding. I rapporti con il co-protagonista non furono molto cordiali e la Crawford non apprezzava l\u2019humour inglese di Wilding. Anche se il film \u00e8 stato molto pubblicizzato come il grande ritorno di Joan Crawford, alla fine \u00e8 stato un fallimento critico e finanziario, noto per essere l\u2019unico film in cui portava i capelli rossi. Nel 1954, ha recitato nel film cult western \"Johnny Guitar\", co-interpretato da Sterling Hayden e Mercedes McCambridge; i diritti del romanzo furono comprati dalla stessa Crawford, il film fu finanziato dalla Republic Pictures specializzata in film western.\nIl film fu un discreto successo negli Stati Uniti, ma in Europa e in particolare modo in Francia divenne uno dei film prediletti della Nuovelle Vague per l\u2019estetica visiva del regista Nicholas Ray, citato anche da Truffaut. Ha anche recitato in \"Delitto sulla spiaggia\" (1955) con Jeff Chandler e in \"L'ape regina\" (1955) al fianco di John Ireland. \"L'ape regina\", un melodramma ambientato nel sud, riscosse un discreto successo. Christina Crawford nel romanzo disse che in questo film sua madre recit\u00f2 s\u00e9 stessa, una donna subdola e manipolatrice.\nL'anno seguente recita al fianco di un giovane Cliff Robertson in \"Foglie d'autunno\" (1956), un film troppo audace che mostra un amore tra una donna matura e un giovane uomo. Ha interpretato un ruolo da protagonista in \"La storia di Esther Costello\" (1957), con protagonista Rossano Brazzi. Joan, che era rimasta quasi senza un soldo dopo la morte di Alfred Steele accett\u00f2 un piccolo ruolo in \"Donne in cerca d'amore\" (1959). Sebbene non fosse la protagonista del film, ricevette recensioni positive. In seguito la Crawford lo avrebbe definito uno dei suoi ruoli preferiti. Tuttavia, all'inizio degli anni sessanta, le offerte di lavoro erano notevolmente diminuite.\nLa Crawford ha recitato nei panni di Blanche Hudson, una vecchia star del cinema costretta su una sedia a rotelle, che vive nella paura della sorella psicotica Jane, nel thriller psicologico di grande successo \"Che fine ha fatto Baby Jane?\" (1962). Nonostante le tensioni tra le due attrici durante la lavorazione, fu la Crawford a suggerire Bette Davis per il ruolo di Jane. Le due stelle sostenevano pubblicamente che non c'era nessuna faida tra di loro. Il regista, Robert Aldrich, ha spiegato che Davis e Crawford erano consapevoli dell'importanza del film per le rispettive carriere e ha commentato: \"\u00c8 giusto dire che si sono davvero detestate a vicenda, ma si sono comportate in modo assolutamente perfetto\"\nDopo che le riprese furono completate, i loro commenti pubblici l'una contro l'altra le spinsero ad una faida che durer\u00e0 per tutta la vita. Il film ha riscosso un enorme successo, recuperando i costi entro 11 giorni dalla sua uscita nazionale e ripristinando temporaneamente la carriera di Joan. Davis fu nominata per un Academy Award per la sua interpretazione di Jane Hudson. La Crawford contatt\u00f2 segretamente tutti gli altri candidati all'Oscar nella categoria (Katharine Hepburn, Lee Remick, Geraldine Page e Anne Bancroft, tutte attrici della East Coast), per far sapere a loro che se non potevano partecipare alla cerimonia, lei sarebbe stata felice di accettare l'Oscar per loro conto; tutti furono d'accordo. Sia Davis che Crawford erano nel backstage quando Anne Bancroft fu annunciata come vincitrice, e la Crawford accett\u00f2 il premio per suo conto. Davis ha sostenuto per il resto della sua vita che la Crawford aveva fatto una campagna contro di lei, un'accusa che Joan ha sempre negato.\nNello stesso anno, Crawford interpret\u00f2 Lucy Harbin nel film horror di William Castle \"5 corpi senza testa\" (1964). Robert Aldrich ha ingaggiato la Crawford e Davis in \"Piano... piano, dolce Carlotta\" (1964). Dopo una presunta campagna di molestie da parte della Davis in Louisiana, Bette Davis per accettare di recitare di nuovo con la Crawford chiese di essere produttore esecutivo del film. La Crawford torn\u00f2 a Hollywood ed entr\u00f2 in un ospedale, secondo il racconto, quando scopr\u00ec che un suo monologo fu tagliato. Dopo una prolungata assenza, durante la quale la Crawford fu accusata di fingere una malattia, Aldrich fu costretto a sostituirla con Olivia de Havilland. La Crawford ha affermato di essere stata devastata dalla notizia, dicendo: \"Ho sentito la notizia della mia sostituzione alla radio, sdraiata nel mio letto d'ospedale... ho pianto per nove ore\".\nCrawford nutr\u00ec rancori contro Davis e Aldrich per il resto della sua vita, dicendo di Aldrich: \"\u00c8 un uomo che ama le cose cattive, orrende e vili\", al che Aldrich rispose: \"Se la scarpa si adatta, indossala, e io sono molto affezionato a Miss Crawford.\" Nonostante sia stata sostituita, un breve filmato di Joan Crawford \u00e8 entrato nel film, quando \u00e8 vista seduta in un taxi in un campo largo. Nel 1965 interpret\u00f2 Amy Nelson in \"Gli occhi degli altri\" (1965), altro film di William Castle. Ha interpretato Monica Rivers nel film thriller dell'orrore di Herman Cohen, \"Il cerchio di sangue \"(1967). Dopo l'uscita del film, \u00e8 stata guest star in \"The Lucy Show\". L'episodio, \"Lucy and the Lost Star\", \u00e8 stato trasmesso per la prima volta il 26 febbraio 1968. Crawford ha faticato durante le prove il suo alcolismo nel corso del tempo era peggiorato, la protagonista della serie Lucille Ball sugger\u00ec di sostituirla con Gloria Swanson.\nTuttavia, Crawford era sobria per il giorno dello spettacolo, si esib\u00ec nel Charleston, e ricevette due standing ovation dal pubblico dello studio. Nell'ottobre del 1968, la figlia di Crawford, Christina (che allora recitava a New York nella soap opera della CBS \"The Secret Storm\"), necessitava di cure mediche immediate per un tumore ovarico. Nonostante il personaggio di Christina avesse 28 anni e la Crawford avesse sessant'anni, Joan si \u00e8 offerta di interpretare il suo ruolo fino a quando Christina non si sarebbe ristabilita, e il produttore Gloria Monty ha prontamente accettato. Sebbene Crawford abbia fatto delle prove eccellenti, durante la registrazione, come racconta Christina, era \u201cubriaca fradicia\u201d.\nFece l\u2019apparizione nel film televisivo del 1969 \"Night Gallery\" (che serv\u00ec da pilota per la serie che segu\u00ec), segn\u00f2 uno dei primi lavori di regia per Steven Spielberg. Ha fatto un'apparizione cameo nel primo episodio di \"The Tim Conway Show\", in onda il 30 gennaio 1970. Ha recitato sul grande schermo un'ultima volta, interpretando il Dr. Brockton nel film horror di fantascienza di Freddie Francis \"Il terrore di Londra\" (1970), completando una carriera che durava da 45 anni e pi\u00f9 di ottanta film. La Crawford fece altre tre apparizioni televisive, come Stephanie White in un episodio del 1970 (\"The Nightmare\") di \"The Virginian\" e come Joan Fairchild (la sua performance finale) in un episodio del 1972 (\"Cara Joan: stiamo per spaventarti a morte\") di \"The Sixth Sense\".\nGli ultimi anni e la morte (1970-1977).\nNel 1970 la Crawford present\u00f2 il Cecil B. DeMille Award con John Wayne ai Golden Globes, trasmesso da Coconut Grove presso l'Ambassador Hotel di Los Angeles. Ha anche parlato allo Stephens College, dove era stata studentessa per due mesi nel 1922.\nNel 1962 Joan Crawford pubblic\u00f2 la sua autobiografia, \"A Portrait of Joan\", co-scritta con Jane Kesner Ardmore per la casa editrice Doubleday. Il successivo libro di Crawford, \"My Way of Life\", \u00e8 stato pubblicato nel 1971 da Simon &amp; Schuster. Quelli che si aspettavano un eccitante racconto sono rimasti delusi, anche se i meticolosi modi di Joan Crawford si sono rivelati nei consigli sulla toeletta, sul guardaroba, sull'esercizio fisico e persino sulla conservazione di cibo. L\u2019uscita della serie tv \"Feud\" e il suo relativo successo hanno portato alla ristampa dei libri dell\u2019attrice, mettendoli per la prima volta a disposizione in formato digitale per ebook.\nAlla sua morte furono trovate fotografie dell'appartamento di John F. Kennedy, per il quale aveva votato nelle elezioni presidenziali del 1960. Nel settembre del 1973, Crawford si trasfer\u00ec dall'appartamento 22-G in un appartamento pi\u00f9 piccolo accanto (22-H) presso l'Imperial House, 150 East 69th Street.\nLa sua ultima apparizione pubblica fu il 23 settembre 1974, durante una festa in onore della sua vecchia amica Rosalind Russell alla Rainbow Room di New York. La Russell soffriva a quel tempo di cancro al seno e artrite. Quando la Crawford vide le foto poco lusinghiere che apparvero sui giornali il giorno dopo, disse: \"Se \u00e8 cos\u00ec che mi vedono, allora non mi vedranno pi\u00f9\". La Crawford cancell\u00f2 tutte le apparizioni pubbliche, inizi\u00f2 a declinare le interviste e usc\u00ec dal suo appartamento sempre meno.\nLe problematiche legate all'odontoiatria, compresi alcuni interventi che le avevano reso necessarie cure infermieristiche 24 ore su 24, la afflissero dal 1972 fino alla met\u00e0 del 1975. Durante questo periodo divenne dipendente dagli antibiotici e tale circostanza, aggiungendosi al problema dell'alcolismo, nell'ottobre del 1974 le caus\u00f2 uno svenimento, in cui scivolando colp\u00ec la faccia. L'incidente la spavent\u00f2 abbastanza da farla smettere di bere, ma insisteva che la sua decisione fosse dovuta al suo ritorno alla Christian Science. L'incidente \u00e8 registrato in una serie di lettere inviate alla sua compagnia di assicurazioni detenute nei file di stack al 3\u00ba piano della New York Public Library for the Performing Arts; \u00e8 stato anche documentato da Carl Johnnes nella sua biografia sull'attrice, \"Joan Crawford: The Last Years\".\nQuando si trattava di politica personale, la Crawford si era schierata come democratica che sosteneva e ammirava molto le amministrazioni di John F. Kennedy e Franklin D. Roosevelt. Nella vita privata Joan Crawford non parlava di politica, non esponeva in maniera aperta opinioni sulla guerra e i diritti civili. Christina Crawford in \"Mammina cara\" raccont\u00f2 che era molto difficile parlare di politica con la madre e, per molto tempo, non seppe se fosse democratica o repubblicana.\nL'8 maggio 1977, Crawford regal\u00f2 la sua amata Shih Tzu \"Princess Lotus Blossom\", essendo troppo debole per prendersi cura di lei. La Crawford mor\u00ec due giorni dopo nel suo appartamento di New York per un infarto. Il funerale fu tenuto a Campbell Funeral Home, New York, il 13 maggio 1977. Nel suo testamento, firmato il 28 ottobre 1976, la Crawford lasci\u00f2 in eredit\u00e0 alle due figlie pi\u00f9 piccole, Cindy e Cathy, 77.500 dollari ciascuna da lei e $ 2,000,000 di propriet\u00e0.\nHa diseredato esplicitamente i due primogeniti, Christina e Christopher: \"\u00c8 mia intenzione non fare alcuna disposizione per mio figlio, Christopher, o mia figlia, Christina, per ragioni che sono ben note a loro\". Ella non lasci\u00f2 in eredit\u00e0 nulla a sua nipote, Joan Lowe (1933-1999, all'anagrafe Joan Crawford LeSueur, l'unica figlia del fratello Hal). La Crawford ha lasciato dei soldi alle sue opere di beneficenza preferite: l'USO di New York, la Motion Picture Home, l'American Cancer Society, la Muscular Dystrophy Association, l'American Heart Association e la Wiltwyck School for Boys.\nIl 16 maggio 1977, presso la chiesa unitaria di All Souls in Lexington Avenue a New York, si tenne una cerimonia commemorativa alla quale partecip\u00f2, tra gli altri, la sua vecchia amica di Hollywood Myrna Loy. Un'altra cerimonia commemorativa, organizzata da George Cukor, si tenne il 24 giugno nel Samuel Goldwyn Theatre, presso l'Academy of Motion Picture Arts and Sciences a Beverly Hills.\nLa Crawford fu cremata e le sue ceneri furono collocate in una cripta con il suo quarto e ultimo marito, Alfred Steele, nel cimitero di Ferncliff, Hartsdale, New York.\nLe impronte delle mani e dei piedi di Joan Crawford sono immortalate nel piazzale del Grauman's Chinese Theatre su Hollywood Boulevard a Hollywood. Ha una stella sulla Hollywood Walk of Fame al 1752 Vine Street per i suoi contributi all'industria cinematografica. \"Playboy\" ha elencato Joan Crawford come #84 delle \"100 donne pi\u00f9 sexy del XX secolo\". La Crawford \u00e8 stata anche votata come decima maggior protagonista femminile del cinema americano classico dall'American Film Institute."}
{"id": "2452", "revid": "212348", "url": "https://it.wikipedia.org/wiki?curid=2452", "title": "John Logie Baird", "text": "L'invenzione della televisione.\nDopo la prima guerra mondiale, pi\u00f9 precisamente il 2 ottobre 1925, invia a distanza un'immagine televisiva vera e propria formata da 28 linee. Come soggetto si offre il suo fattorino William Taynton, che diviene quindi il primo uomo della storia a comparire in televisione.\nLa televisione di Baird era costituita da un sistema di scansione meccanico: un disco di Nipkow girava davanti agli elementi sensibili di selenio, e istante dopo istante si otteneva un valore elettrico corrispondente alla luminosit\u00e0 di un punto dell'immagine, riga dopo riga. Il principio \u00e8 insomma esattamente quello che viene usato ancor oggi, ma con un sistema di scansione elettronica. \nIl visore era costituito da un altro disco di Nipkow, che girava davanti ad una lampada al neon comandata dal segnale modulato a seconda della luminosit\u00e0 dei punti letti istante dopo istante: in pratica, si comandava la corrente di scarica del neon. I dischi dei due apparecchi (lo \"scanner\" e il visore) erano naturalmente sincronizzati. La televisione elettronica si impernia sul tubo catodico, n\u00e9 pi\u00f9 n\u00e9 meno di come quella a scansione meccanica si fonda sul disco di Nipkow.\nMor\u00ec a 57 anni a causa di un ictus."}
{"id": "2453", "revid": "154639", "url": "https://it.wikipedia.org/wiki?curid=2453", "title": "Johann Heinrich Lambert", "text": "Biografia.\nLambert nacque nel 1728 a Mulhouse in Alsazia, allora repubblica indipendente associata della Svizzera.\nNel campo della fisica lasci\u00f2 importanti contributi in fotometria.\nNel campo dell'astronomia risolse il problema della determinazione di un'orbita nello spazio, noto come problema di Lambert.\nA Lambert \u00e8 attribuita la prima dimostrazione dell'irrazionalit\u00e0 di pi greco (1768).\nDiede un importante contributo allo studio delle proiezioni cartografiche, formulando sette proiezioni, fra cui la proiezione conica conforme di Lambert, la proiezione azimutale equivalente di Lambert e la proiezione cilindrica equivalente di Lambert.\nL'asteroide 187 Lamberta \u00e8 stato intitolato in suo onore."}
{"id": "2454", "revid": "15756", "url": "https://it.wikipedia.org/wiki?curid=2454", "title": "Jacques Anquetil", "text": "Vincitore di cinque Tour de France, \u00e8 anche uno dei soli sette corridori (il primo in ordine cronologico) ad essere riuscito ad imporsi in ciascuno dei tre maggiori giri nazionali (oltre al Tour de France, anche il Giro d'Italia e la Vuelta a Espa\u00f1a). Vinse anche nella stessa stagione (1964) il Giro d'Italia e il Tour de France, impresa prima di lui riuscita al solo Fausto Coppi, divenendo inoltre dodici mesi prima il primo (e finora unico insieme a Bernard Hinault e Chris Froome) a trionfare al Tour e alla Vuelta nello stesso anno.\nCarriera.\nFu uno dei pi\u00f9 grandi ciclisti di tutti i tempi. Professionista dal settembre del 1953 (a soli 19 anni) al 1969 con 205 vittorie.\nViene considerato dagli esperti uno dei pi\u00f9 forti \"cronoman\" della storia del ciclismo, essendosi messo in luce fin dal giorno che, ancora diciannovenne, partecip\u00f2 nel settembre 1953 al Grand Prix des Nations, gara di 140\u00a0km a cronometro, e vinse con pi\u00f9 di 6 minuti di vantaggio sul secondo classificato. Egli fece sua ben nove volte (le prime sei consecutivamente, dal 1953 al 1958) questa prova, che allora era considerata un informale campionato del mondo a cronometro. In tutto, ha vinto nella sua carriera ben 60 prove a cronometro contro avversari tra i pi\u00f9 qualificati.\nLa sua evidente potenza nel mulinare i lunghi rapporti \u00e8 stata alla base di molte delle 26 vittorie nelle gare a tappe che fanno parte del suo bottino. \u00c8 indubbia la sua caratteristica di corridore tattico, e talvolta poco spettacolare, che gli ha consentito di vincere pi\u00f9 volte nei grandi Giri. Egli in genere ha costruito le sue maggiori vittorie con una costante supremazia, a volte schiacciante, nelle tappe a cronometro. Tuttavia spesso ha vinto o ha fatto registrare grandi \"performance\" anche in tappe di montagna molto selettive, per cui in definitiva la sua arma migliore \u00e8 stata la sua regolarit\u00e0 su tutti i terreni. Miguel Indurain \u00e8 forse il ciclista che pi\u00f9 si \u00e8 approssimato al suo profilo nei decenni successivi.\nLa sua specializzazione nelle gare a tappe ha frenato la ricerca della vittoria nelle classiche di un giorno, cosicch\u00e9 soltanto le prestigiose classiche Gand-Wevelgem, Liegi-Bastogne-Liegi e Bordeaux-Parigi fanno spicco nel suo \"palmar\u00e8s\". Anquetil nel 1956 lanci\u00f2 la sfida al record dell'ora di Fausto Coppi. La prima volta fall\u00ec, ma al secondo tentativo divent\u00f2 primatista con km 46,159. Anquetil fu a sua volta superato qualche mese pi\u00f9 tardi da Ercole Baldini, con km 46,393. Non essendo un velocista n\u00e9 un fondista, non conquist\u00f2 mai la maglia di campione del mondo, anche se ci and\u00f2 vicino nel 1966, anno in cui arriv\u00f2 secondo battuto dal tedesco Rudi Altig. Fu decorato con la Legion d'Onore il 5 ottobre dello stesso anno.\nErede di Louison Bobet, fu antagonista di Fausto Coppi, ormai anziano, e di Charly Gaul e Federico Bahamontes, specialisti della salita. A cavallo degli anni sessanta, la sua popolarit\u00e0 dovette fare i conti con corridori pi\u00f9 spettacolari provenienti dall'Italia, Francia e Belgio, come Ercole Baldini, Andr\u00e9 Darrigade e Rik Van Looy. Suo grande rivale in Francia \u00e8 stato Raymond Poulidor, \"l'eterno secondo\", con il quale ha intavolato memorabili duelli. Quello pi\u00f9 famoso e drammatico ebbe luogo al Tour del 1964, che vide Anquetil prevalere su Poulidor dopo alterne vicende, per soli 55\".\nImportantissimo fu il suo sodalizio con Rapha\u00ebl G\u00e9miniani, un grande campione degli anni cinquanta, che in qualit\u00e0 di direttore tecnico lo segu\u00ec dal 1962 al 1969, illuminandolo nelle tattiche di gara e nelle scelte della carriera. Forse avrebbe potuto cogliere ancora pi\u00f9 successi, ma era incline alle distrazioni e agli eccessi: certamente non lo agevolarono una vita privata piuttosto movimentata e abitudini alimentari molto diverse da quelle abitualmente adottate dagli sportivi. Finita la carriera da ciclista, \u00e8 stato commissario tecnico della nazionale francese ai mondiali. Un cancro allo stomaco mise fine prematuramente alla sua vita. Jacques Anquetil mor\u00ec nel 1987 e venne sepolto nel cimitero di Quincampoix."}
{"id": "2455", "revid": "322321", "url": "https://it.wikipedia.org/wiki?curid=2455", "title": "Jesolo", "text": "Jesolo (\"J\u00e8xo\u0142o\" in veneto) \u00e8 un comune italiano di abitanti della citt\u00e0 metropolitana di Venezia in Veneto. \u00c8 una delle maggiori spiagge italiane e una delle principali destinazioni turistiche del Paese.\nGeografia fisica.\nIl territorio di Jesolo si estende lungo la costa veneziana, su un territorio pianeggiante affacciato sul mare Adriatico e orlato dalla laguna di Jesolo (22\u00a0km\u00b2), dai fiumi Sile e Piave, e alle foci di questo dall'antistante laguna del Mort. La valle di Dragojesolo \u00e8, insieme con quella di Grassab\u00f2, la pi\u00f9 estesa della laguna Nord di Venezia. La fascia costiera \u00e8 bassa e sabbiosa, costituita da un'ininterrotta spiaggia lunga circa 12 chilometri e di ampiezza variabile tra i 30 e i 100 metri.\nLa stragrande maggioranza delle aree urbanizzate della citt\u00e0 si trova su una sorta di \"isola\", delimitata dai fiumi Piave nuovo (a est) e Piave Vecchio (a ovest), con le acque del Sile da Caposile e nel letto del vecchio Piave, e il canale artificiale Cavetta, che parte dal centro di Jesolo paese e si inoltra verso Cortellazzo.\nOrigini del nome.\nIl nome antico di Jesolo era \"Equilium\" (dal latino \"equus\" o dal venetico \"ekvo\"), cio\u00e8 \"citt\u00e0 dei cavalli\": il nome richiamava l'allevamento del cavallo per il quale erano celebrati gli antichi Veneti. Il nome attuale \"Jesolo\" deriva probabilmente da una serie di errori di trascrizione di quello pi\u00f9 antico (\"Equilo, Esulo, Lesulo, Jexulo, Jexollo, Jesolum, Giesolo\").\nDal Cinquecento fino al 1930 Jesolo era chiamata \"Cavazuccherina\": questo nome derivava dall'omonimo canale (in veneziano Cava), aperto il 20 aprile 1499 e costruito da Alvise Zucharin.\nNegli anni Venti del Novecento, in piena epoca fascista, nel tentativo di ripristinare l'antica denominazione della citt\u00e0 e di risemantizzarla ideologicamente in chiave cristiana, il toponimo \"Jesolo\" \u00e8 stato erroneamente ricondotto al termine latino \"Jesus\" (Ges\u00f9), rivestendolo di un significato religioso che gli era in origine totalmente estraneo: questa paretimologia si deve al giornalista torinese Lino Mirko Pacchioni, che proprio alla citt\u00e0 di Jesolo dedic\u00f2 un breve scritto.\nLa metonomasia del toponimo della citt\u00e0, nel corso dei secoli, si pu\u00f2 perci\u00f2 cos\u00ec brevemente riassumere: 1) \"Equilium / Jesulum\"; 2) \"Cavazuccherina\"; 3) \"Jesolo\".\nLa grafia ufficiale \u00e8 \"Jesolo\".\nStoria.\nLe origini.\nIn epoca pre-romana e romana la laguna di Venezia si estendeva dall'odierna Chioggia fino a Grado e c'erano molte isole. Tra queste ce n'era una chiamata Equilio ed era un \"vicus\" abitato inizialmente da Veneti, che vivevano di pesca e di allevamento.\nLa caduta di Roma e la nascita di Venezia.\nIn seguito alla caduta dell'Impero romano d'Occidente ci furono invasioni barbariche nell'Italia e anche nell'entroterra veneto. Ebbe inizio una migrazione dalle citt\u00e0 romane come Altino verso le isole lagunari pi\u00f9 sicure.\nCon la riconquista bizantina nella zona lagunare venne creato prima il distretto di Venetik\u00e0 dell'Esarcato d'Italia e poi del Ducato di Venezia. Equilio fu una delle citt\u00e0 fondatrici di questo ducato e segu\u00ec successivamente le vicende della Repubblica di Venezia.\nLa citt\u00e0 divenne un centro fiorente e fu sede di una diocesi. In seguito, una serie di avvenimenti (come lo spostarsi del patriziato a Venezia e l'interramento della laguna e il peggioramento delle condizioni ambientali) port\u00f2 a una lenta decadenza, culminata nel 1466 con la soppressione della diocesi.\nNel 1211 la citt\u00e0 cambi\u00f2 nome in \"San Giovanni\", toponimo nato dalla presenza di un monastero dedicato al Battista, gestito da monache alle quali il vescovo Andrea diede l'uso del Battistero della Cattedrale come chiesa, che fu chiamato Chiesa di S. Giovanni.\nLa rinascita: Cavazuccherina.\nLa lenta ripresa avvenne grazie ai patrizi veneziani Soranzo, proprietari di molte terre nella zona, che fecero costruire, a proprie spese, una nuova chiesa, poi dedicata a San Giovanni Battista ed eretta a parrocchia nel 1495, . Attorno alla nuova chiesa si ricostitu\u00ec il villaggio per favorire l'abitabilit\u00e0 della zona. La Repubblica di Venezia attu\u00f2 vari interventi di diversione fluviale, miranti principalmente ad allontanare i fiumi Piave e Sile. Il pi\u00f9 importante venne realizzato nel 1499 con la costruzione di un canale che collegava il vecchio alveo del Piave (ora Sile) a quello attuale. Questo canale (cava), che passava per il nuovo paese, fu realizzato dall'ingegnere Alvise Zucharin e diede nome al nuovo abitato, Cavazuccherina.\nXIX secolo.\nCon la campagna d'Italia di Napoleone Bonaparte e la successiva Caduta della Repubblica di Venezia anche Jesolo entr\u00f2 prima nell'orbita francese e dopo il Trattato di Campoformio e il Congresso di Vienna divenne territorio dell'Impero austriaco.\nIn questo periodo di confusione per\u00f2 sono da ricordare che con la nuova suddivisione amministrativa del territorio, Cavazuccherina divenne comune autonomo di III classe il 22 dicembre 1807. Con l'avvento degli austriaci venne costituito un consorzio per favorire il miglioramento dei territori lagunari, ormai ridotti a palude (\"Consorzio Passarella\") e venne la prima tumulazione del camposanto.\nXX secolo.\nL'annessione al Regno d'Italia non miglior\u00f2 la situazione preesistente. Stando infatti alla tavoletta IGM del 1892, l'intero territorio comunale si presentava paludoso, eccettuate solo le dune sabbiose del litorale, in particolare verso est (Valloni e Motteroni dell'Uva, alti fino a 6\u00a0m); nei nomi delle paludi di allora si riconosce la toponomastica attuale (Palude Pesara, delle Mura, Fornera, del Molinato, Posteselle). Ancora nella tavoletta del 1908, la situazione appare invariata, se si eccettua uno stabilimento balneare, fondato nel 1895 sul luogo del futuro \"Albergo Bagni e Miramare\" (ora \"Condominio Bagni e Miramare\").\nEra tuttavia imminente la bonifica integrale delle paludi a nord del Sile e del Canale Cavetta: gi\u00e0 nella tavoletta del 1910 questo territorio appare bonificato e diviso in lotti agricoli. Durante la prima guerra mondiale la popolazione di Cavazuccherina fu costretta a evacuare il paese. Mentre gli italiani allagavano la zona di Caposile, verso le foci del Piave, gli austriaci presidiavano il territorio paludoso, dove la malaria e l'influenza spagnola (febbre di origine virale), mietevano vittime.\nNel primo dopoguerra i \"Consorzi di Bonifica del Basso Piave\" predisposero la cosiddetta \"Grande bonifica\". I lavori furono attuati tra il 1920 e il 1930 dal quinzanese Tomaso Nember (cui \u00e8 intitolata una piazza all'estremit\u00e0 occidentale del litorale) e dal gabianese Giovanni Gorio. Gorio e Nember acquistarono le paludi alle spalle del litorale, ne diressero la bonifica e fondarono l'azienda agricola di \"Ca' Porcia\", situata nell'entroterra dell'attuale Piazza Marina e affidata a centinaia di braccianti della Bassa Bresciana. Furono cos\u00ec introdotte le coltivazioni di frumento, granoturco e barbabietola da zucchero, alle quali si aggiunsero le piantagioni di alberi da frutto e i vigneti. Il latte qui prodotto veniva poi trasportato alla latteria di Caposile, pure creata e diretta da Nember (attuale \"Latteria Soligo\").\nMa la \"Grande bonifica\" permise soprattutto la prima valorizzazione turistica del litorale, coi primi stabilimenti per le cure elioterapiche, i primi alberghi e i primi ristoranti. Nella parte centrale del litorale (localit\u00e0 \"Marina Bassa\" e \"Spiaggia\") sorse nel 1927 il \"Lido di Treviso\", per opera dell'ingegnere trevigiano Enrico Silvestri: qui fu eretto nello stesso anno l'Istituto elioterapico \"DUX\", rinominato dopo la caduta del Fascismo in \"Istituto Marino\", ora Ospedale. Per la parte occidentale del litorale, Tomaso Nember si rivolse all'ingegner Giuseppe Alberti, di Brescia: a lui si dovette nel 1928 la sistemazione del \"Lido dei Lombardi\". Il litorale orientale rimase invece occupato dai \"Valloni\" e dai \"Motteroni dell'Uva\", che verranno spianati gradatamente nel secondo dopoguerra.\nIl 28 agosto 1930 Cavazuccherina fu rinominata con l'antico nome di Jesolo e il Lido di Treviso fu denominato Lido di Jesolo. Lo sviluppo segn\u00f2 una battuta d'arresto con lo scoppio della Seconda guerra mondiale ma, tornata la pace, la ripresa part\u00ec a ritmo sempre pi\u00f9 veloce. Jesolo Lido ha ospitato negli anni ottanta, in una struttura della Croce Rossa Italiana, un centinaio cittadini polacchi che avevano richiesto asilo politico e negli anni novanta circa 1400 profughi provenienti dalla ex-Jugoslavia. Nel biennio 2007-2008 la struttura \u00e8 stata utilizzata dalla Croce Rossa Italiana per corsi di aggiornamento e, durante il periodo estivo, per ospitare gli agenti di Polizia che vengono distaccati presso la citt\u00e0 per mantenere l'ordine pubblico. Dall'estate del 2007 la struttura ha nuovamente ospitato dei profughi provenienti da alcuni paesi del continente africano.\nIl 28 e il 29 aprile 2007, Jesolo ha ospitato il 27\u00ba Raduno degli Artiglieri d'Italia, organizzato dall'Associazione nazionale artiglieri d'Italia.\nSimboli.\nLo stemma e il gonfalone di Jesolo furono concessi con decreto del Presidente del Consiglio dei Ministri del 6 settembre 1934. Lo scudo si fregiava all'epoca, come tutti gli stemmi concessi nel periodo fascista, del capo del Littorio.\nNon si hanno documenti precisi sull'origine del simbolo del drago. Una possibile interpretazione lo fa derivare dal nome di un'area della laguna nord di Venezia denominata Valle Dragojesolo, che faceva parte del territorio dell'antica Jesolo, trasformata dalla Serenissima in zona per la caccia e la pesca dei nobili veneziani. In veneziano \"cacciare\" si diceva \"trar\", da cui deriverebbe il toponimo riportato su alcune carte del XVI secolo: \"Valle del Traco Jexolo\", trasformato in \"Valle del Draco Gexolo\", quindi in \"Valle del Drago Jexolo\", fino all'odierna \"Valle Dragojesolo\".\nIl 31 marzo 1983 viene concesso a Jesolo il titolo di Citt\u00e0 con Decreto del presidente della Repubblica Sandro Pertini, per \"riconoscere e premiare l'impegno degli jesolani nella vita economica e sociale nella zona\".\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero l'11,22% della popolazione. Di seguito sono riportati i gruppi pi\u00f9 consistenti:\nGeografia antropica.\nLa citt\u00e0 di Jesolo si estende su una superficie urbana di circa 15 chilometri quadrati, suddivisa tra il centro storico (comunemente chiamato \"Jesolo Paese\") e la citt\u00e0 balneare vera e propria (Jesolo Lido), estesa lungo la costa per circa 13 chilometri con una profondit\u00e0 variabile tra 300 metri e due chilometri.\nLa zona del Lido si articola in una lunga serie di piazze, ognuna facente da baricentro a un quartiere, che fanno da punto di riferimento per la vita di residenti e turisti. Le principali sono piazza Drago (il baricentro geografico della citt\u00e0, e sede per decenni della stazione degli autobus), piazza Mazzini (il perno della vita notturna jesolana), piazza Milano (baricentro della zona Est).\nLa peculiare demografia di Jesolo \u00e8 stata studiata dettagliatamente in occasione del Master Plan di Tange. Sebbene gli abitanti di Jesolo siano solo 26.000 circa, la citt\u00e0 \u00e8 dimensionata per ospitare comodamente altri 140.000 turisti. Secondo le stime pi\u00f9 comuni Jesolo raggiunge nel picco delle due settimane centrali di agosto una popolazione di circa 300.000 persone. Ogni fine settimana estivo vede decine se non centinaia di migliaia di pendolari raggiungere la localit\u00e0 dove trascorrono la giornata.\nI residenti si distribuiscono abbastanza equamente a met\u00e0 tra il capoluogo (11.275 abitanti) e il Lido (11.155 abitanti). Decisamente meno popolate le frazioni di Cortellazzo (1980 abitanti) e Passarella di Sotto (901 abitanti).\nGli anni duemila e lo sviluppo verticale.\nA partire dalla seconda met\u00e0 degli anni novanta, l'amministrazione comunale, ha lanciato un ambizioso programma di rilancio urbanistico, comunemente noto come \"Master Plan\", realizzato da Kenz\u014d Tange.\nA partire dal 2000 molti alberghi sono stati riconvertiti in residence e moltissime aree, prima ad uso agricolo, sono state convertite ad uso residenziale, permettendo cos\u00ec la costruzione di decine di nuove strutture ricettive a bassa densit\u00e0 (villaggi turistici), o in alcuni casi ad alta densit\u00e0, con una verticalizzazione degli edifici (comunemente chiamati \"torri\") senza precedenti in nessun'altra grande spiaggia italiana.\nTra i progetti gi\u00e0 realizzati, molti progettati da architetti di fama internazionale (le cosiddette archistar), vale la pena citare:\nGi\u00e0 precedentemente la \"skyline\" citt\u00e0 vedeva la presenza di altre strutture verticali adiacenti alla costa, gi\u00e0 a partire dalla fine degli anni settanta, con tre \"residence\" ed un hotel alti rispettivamente 20 (Residence Pineta costruito nel 1964, nelle vicinanze di piazza Europa), 17 (Residence Palace), 16 (Hotel Caravelle) e 13 piani (Residence Airone) piani fuori terra.\nNumerosi altri progetti sono stati approvati o sono in fase di realizzazione, tra cui:\nL'isola pedonale pi\u00f9 lunga d'Europa.\nJesolo vanta quella che \u00e8 conosciuta come l'isola pedonale pi\u00f9 lunga d'Europa. La via commerciale \u00e8 popolata da oltre 1200 tra negozi, ristoranti, bar e locali di tendenza. Il tratto principale (da piazza Manzoni al camping Internazionale) \u00e8 lungo 6 chilometri. Il tratto secondario, lungo le via Levantina e Altinate nella zona Est, si sviluppa per circa 2.1 chilometri.\nFrazioni.\nLo Statuto comunale all'art. 3 c. 2 riconosce le seguenti frazioni:\nEconomia.\nL'economia si basa essenzialmente sulle attivit\u00e0 turistiche, sviluppate lungo tutta la costa. L'offerta ricettiva del comune consiste di circa posti letto. La spiaggia di Jesolo lunga circa 15\u00a0km \u00e8 tra le pi\u00f9 estese d'Italia, nel 2016 secondo ISTAT le presenze turistiche sono state .\nInfrastrutture e trasporti.\nStrade.\nLe principali vie d'accesso a Jesolo sono la SR 43 \"del mare\" Portegrandi - Jesolo e la SP 42 \"Jesolana\" Punta Sabbioni - San Michele al Tagliamento. \u00c8 stata ultimato a fine gennaio 2013 il primo lotto di una circonvallazione esterna al capoluogo con lo scopo di indirizzare parte del traffico verso la meno congestionata zona Est del Lido.\nMobilit\u00e0 urbana.\nI trasporti urbani e interurbani di Jesolo vengono svolti con servizi regolari di autobus gestiti dalla societ\u00e0 ATVO.\nSport.\nIn citt\u00e0 si svolge il Trofeo Citt\u00e0 di Jesolo di Ginnastica Artistica organizzato dalla S.G.A. Gymnasium di Treviso, la pi\u00f9 importante gara amichevole internazionale di ginnastica artistica femminile. Nel comune ha luogo la Moonlight Half Marathon, una mezza maratona internazionale misurata e certificata, inserita nel calendario FIDAL.\nNel 2011, dal 7 al 9 ottobre, si \u00e8 svolta presso lo stadio Armando Picchi la 38\u00aa edizione dei Campionati Italiani di Atletica Leggera Individuali e per Regioni categoria Cadetti/e.\nA Jesolo esistono due societ\u00e0 calcistiche, la prima a \u00e8 l'A.C.D. Jesolo, in Prima Categoria, con alle spalle diverse stagioni in Serie D, la seconda \u00e8 il \"Calcio Futuro Jesolo 2013\", che milita in Terza Categoria. Inoltre a Jesolo era presente un'altra societ\u00e0, l'Unione Sportiva Citt\u00e0 di Jesolo, fondata nel 1969, che ha giocato in Serie C2.\nLo Stadio Picchi nel 1986 ha ospitato il \"Mundialito Femminile\", torneo internazionale nel quale la Nazionale femminile di calcio italiana vinse il titolo di \"Campione del Mondo\".\nJesolo \u00e8 stata varie volte arrivo di tappa del Giro d'Italia. Nel 1955 la 16\u00aa tappa vide la vittoria di Rino Benedetti; nel 1970 un'altra 16\u00aa tappa del 1970 si concluse con la vittoria di Dino Zandeg\u00f9. Nel 1987 vi fu la vittoria di Paolo Cimini alla 14\u00aa tappa; mentre l'anno successivo Paolo Rosola vinse la 20\u00aa tappa. Nel 2015 la 13\u00aa tappa \u00e8 stata vinta da Sacha Modolo.\nLa citt\u00e0 ha avuto dal 1968 fino al 2004 una propria rappresentativa, la \"B.C. Jesolo Basket\"; nel 2004 si \u00e8 unita con la squadra della vicina San Don\u00e0 di Piave, facendo nascere la Jesolosandon\u00e0 Basket. La squadra partecipa alla Serie A Dilettanti e gioca al PalaCornaro di Jesolo.\nNel 2008 la citt\u00e0 \u00e8 stata la sede principale del Campionato mondiale universitario di pallamano\nL'Unionvolley gareggia in serie B2 del campionato di volley femminile\nLa squadra della citt\u00e0 \u00e8 lo Jesolo Rugby. Milita nel campionato di Serie B. Nasce nel 1987 e partecipa nella stagione 1987/1988 al Campionato di C2 Triveneto.\nLo stadio Picchi ha ospitato nel 2007 la Finale di Coppa Italia di Rugby.\nNel 2007 si sono tenuti i 61\u00ba Campionati Nazionali Universitari"}
{"id": "2456", "revid": "124215151", "url": "https://it.wikipedia.org/wiki?curid=2456", "title": "Jean-Pierre L\u00e9aud", "text": "Raggiunta la celebrit\u00e0 gi\u00e0 come attore bambino per la sua interpretazione nel film \"I 400 colpi\" (1959) di Fran\u00e7ois Truffaut, nella sua lunga carriera si \u00e8 affermato come uno dei volti pi\u00f9 noti del cinema francese.\nBiografia.\nFiglio dell'attrice Jacqueline Pierreux e dello sceneggiatore e assistente alla regia Pierre L\u00e9aud, inizi\u00f2 a recitare come attore bambino a tredici anni nel 1958 con un piccolo ruolo nel film \"Agli ordini del re\" di Georges Lampin, e successivamente nel primo lungometraggio di Fran\u00e7ois Truffaut, \"I 400 colpi\" (1959), interpretando il ruolo di un adolescente, Antoine Doinel, che si scontra con l'incomprensione degli adulti. La sua matura interpretazione lo proiett\u00f2 a livello internazionale tra i pi\u00f9 celebrati attori bambini del tempo. L'ammirazione fu tale che registi famosi come Jean Cocteau (in \"Il testamento di Orfeo\") e Julien Duvivier (in \"Boulevard\") gli offrirono immediatamente altre parti di rilievo.\nAttore caratterizzato da una particolare dizione e da non pochi manierismi, primo tra tutti il suo modo di passarsi la mano tra i capelli, negli anni Sessanta divenne uno dei volti pi\u00f9 noti, se non il pi\u00f9 noto, tra gli attori della cosiddetta Nouvelle Vague francese, utilizzato, in particolare da Truffaut e Jean-Luc Godard, come \"attore feticcio\". Truffaut, che in L\u00e9aud riconobbe un vero e proprio \"alter ego\", dar\u00e0 seguito alla saga di Antoine Doinel, dedicandogli altri quattro lavori: \"Antoine e Colette\", episodio de \"L'amore a vent'anni\" (1962), e, con Claude Jade, \"Baci rubati\" (1968), \"Non drammatizziamo... \u00e8 solo questione di corna\" (1970) e \"L'amore fugge\" (1979).\nDurante la sua pluridecennale carriera L\u00e9aud ha recitato, spesso da protagonista, in molti film di altri registi di elevata caratura tra i quali Jerzy Skolimowski in \"Il vergine\" (1967), Pier Paolo Pasolini in \"Porcile\" (1969), Agn\u00e8s Varda in \"Jane B. par Agn\u00e8s V.\" (1988), Aki Kaurism\u00e4ki in \"Ho affittato un killer\" (1990), \"Vita da boh\u00e8me\" (1992) e \"Miracolo a Le Havre\" (2011), Olivier Assayas in \"Contro il destino\" (1991) e \"Irma Vep\" (1996), Bertrand Blier in \"Mon homme\" (1996).\nHa interpretato uno dei ruoli principali in \"Ultimo tango a Parigi\" (1972) di Bernardo Bertolucci, ma lui e Marlon Brando non si sono mai incontrati di persona: il film non prevedeva infatti scene di compresenza dei due attori, dunque per ottimizzare i tempi le scene di L\u00e9aud vennero girate di sabato, giorno in cui Brando rifiutava di lavorare. In \"The Dreamers - I sognatori\" (2003), Bertolucci monta le immagini in bianco e nero di un documentario del 1968, che riprende un giovane e veemente L\u00e9aud mentre legge la protesta degli intellettuali contro il Governo, reo di avere sollevato dall'incarico il direttore della \"Cin\u00e9matheque Francaise\" Henri Langlois, con le immagini a colori di un L\u00e9aud maturo, ma ancora deciso a urlare al mondo che \"la libert\u00e0 non \u00e8 un privilegio che si concede, ma che si prende\".\nDoppiatori italiani.\nNelle versioni in lingua italiana dei suoi film, Jean-Pierre L\u00e9aud \u00e8 stato doppiato da:"}
{"id": "2457", "revid": "125963135", "url": "https://it.wikipedia.org/wiki?curid=2457", "title": "Johnny Cash", "text": "Fu definito \"The Man in Black\" in virt\u00f9 della sua preferenza per gli abiti neri, e da ci\u00f2 il titolo di un suo album e della sua prima autobiografia. Tradizionalmente iniziava i concerti con la semplice frase: \"\u00abHello, I'm Johnny Cash\u00bb\" (\"Ciao, sono Johnny Cash\") seguita dall'esecuzione di \"Folsom Prison Blues\". \u00c8 stato uno dei pochissimi cantanti ad avere venduto pi\u00f9 di novanta milioni di dischi.\nSebbene sia principalmente ricordato come un'icona della musica country, il suo repertorio spaziava attraverso generi quali rock and roll, rockabilly, blues, folk, e gospel. Questa poliedricit\u00e0 di stili valse a Cash il raro onore di essere introdotto nella Country Music Hall of Fame and Museum, nella Rock and Roll Hall of Fame e nella Gospel Music Hall of Fame. Le sue canzoni trattavano tematiche quali il dolore, l'afflizione morale e il riscatto, specialmente nell'ultima parte di carriera. Alcuni dei suoi brani pi\u00f9 celebri sono \"I Walk the Line\", \"Folsom Prison Blues\", \"Ring of Fire\", \"Get Rhythm\", e \"Man in Black\". Nonostante l'immagine austera ed autorevole, incise anche alcuni pezzi dal taglio umoristico come \"One Piece at a Time\" e \"A Boy Named Sue\"; duetti con la futura moglie June Carter e, nell'ultima parte di carriera, sorprendenti reinterpretazioni di brani di artisti rock contemporanei, come \"Hurt\" dei Nine Inch Nails, \"Personal Jesus\" dei Depeche Mode, \"Rusty Cage\" dei Soundgarden e \"One\" degli U2.\nCash era una figura atipica nella musica popolare americana del XX secolo, pur essendo un cristiano dalle convinzioni evangeliche tradizionali, era rispettato e riverito da icone della cultura alternativa oltre che da importanti figure della cultura dominante.\nMorto nel 2003, venne sepolto accanto alla moglie nel cimitero Hendersonville Memory Gardens a Hendersonville, nel Tennessee.\nBiografia.\nInfanzia e giovinezza.\nNato quarto di sette figli (oltre a lui: Jack, per la cui tragica morte Johnny soffrir\u00e0 molto, Joanne, Louise, Reba, Roy, e Tommy, anche quest'ultimo artista country di successo) da Ray Cash (1897-1985) e Carrie Cloveree (1904-1991) da una numerosa e povera famiglia contadina dell'Arkansas, Cash aiuta da bambino i genitori nella coltivazione del cotone in un piccolo appezzamento di terreno fornito dal governo in seguito al New Deal a Dyess (Arkansas). Cash riferir\u00e0 di avere sangue indiano nelle vene, fatto mai provato.\nNel 1944, l'amato fratello maggiore Jack Cash resta ucciso in un incidente con una sega elettrica all'et\u00e0 di quindici anni. Il padre, distrutto dal dolore, arriver\u00e0 a incolpare Johnny dell'accaduto, dicendogli che avrebbe preferito fosse morto lui. L'evento lo porta a una sempre maggiore introspezione, introducendolo al piacere di scrivere storie e, soprattutto, di suonare la chitarra. Si appassiona alla musica attraverso i canti della chiesa e l'ascolto della musica country e blues alla radio.\nIl 7 luglio 1950 si arruol\u00f2 nell'United States Air Force e effettu\u00f2 il servizio alla Lackland Air Force Base e poi alla Brooks Air Force Base, sempre in Texas.\nA San Antonio (Texas) venne assegnato all'United States Air Force Security Service con il compito di intercettare le informazioni morse trasmesse dai sovietici; nel frattempo conobbe Vivian Liberto, all'epoca studentessa liceale conosciuta il 18 luglio 1951. Compie una parte del servizio militare in Germania a Landsberg am Lech (Baviera) dove acquista una chitarra e inizia ad imparare a suonarla da autodidatta e fonda il suo primo gruppo, \"The Landsberg Barbarians\". In quel periodo terr\u00e0 una fitta corrispondenza con Vivian, che sposer\u00e0 il 7 agosto 1954, dopo il congedo terminato il 3 luglio 1954. Il matrimonio finir\u00e0 nel 1967 a causa dei problemi legati alla dipendenza dalle droghe di Cash e del suo comportamento libertino. Dal matrimonio con la Liberto ebbe quattro figli (Rosanne, Kathy, Cindy e Tara).\nLeggenda vuole che il giovane Cash abbia scatenato una furibonda rissa in un ufficio postale di Memphis a causa di una sgarbata risposta ricevuta dall'impiegato delle poste.\nPrimo contratto con la Sun Records.\nNel 1954, Cash e Vivian si trasferiscono a Memphis, Tennessee, dove Johnny vende elettrodomestici porta a porta mentre studia per diventare annunciatore radiofonico. Alla sera si ritrova con il chitarrista Luther Perkins e con il bassista Marshall Grant per suonare gospel in sessioni informali. Insieme a Perkins e Grant forma la band \"Johnny Cash and the Tennessee Two\", successivamente ribattezzati \"Tennessee Three\" dopo l'arrivo del batterista W.S. Holland. Ottiene il primo contratto discografico nel 1955 con la Sun Records di Memphis, per cui incide i primi singoli, tra cui \"Cry, Cry, Cry\" (sua prima incisione) e \"Folsom Prison Blues\" che contiene il celebre verso: \"\u00abI shot a man in Reno, just to watch him die\u00bb\" (\"Sparai ad un uomo a Reno, solo per vederlo morire\"). Nel 1957 \u00e8 il primo solista dell'etichetta Sun a pubblicare un long playing, \"Johnny Cash with His Hot and Blue Guitar\". La sua voce basso-baritonale, profonda nonostante la giovane et\u00e0, lo stile di scrittura che pur restando ancorato alla tradizione country, riusciva ad interessare anche il pubblico del rock and roll grazie a sonorit\u00e0 spesso vicine al rockabilly e a testi che trattavano di contrasti generazionali, amori impossibili e malinconici e ribelli senza causa, ne decretano il successo in patria che esplode clamoroso.\nIl 4 dicembre 1956, qualche tempo dopo il suo passaggio alla RCA Records, Elvis Presley si rec\u00f2 a salutare il produttore Sam Phillips ai Sun Studio mentre Carl Perkins stava registrando nuove canzoni, con Jerry Lee Lewis che lo accompagnava al pianoforte. Anche Cash si trovava nello studio e i quattro diedero inizio ad una jam session improvvisata. Phillips non si lasci\u00f2 scappare l'occasione di registrare la sessione che riuniva insieme le quattro giovani stelle e le registrazioni, circa met\u00e0 delle quali consistevano in esecuzioni di brani gospel, furono pubblicate anni dopo con il titolo \"Million Dollar Quartet\". Dalle registrazioni, della durata complessiva di circa 70 minuti, la voce di Johnny Cash non \u00e8 quasi mai riconoscibile; alcune fonti dicono perch\u00e9 Cash abbandon\u00f2 quasi subito la seduta ma lo stesso Cash, nella sua autobiografia, afferma di essere stato presente a tutta la registrazione ma di aver cantato lontano dal microfono e in una tonalit\u00e0 pi\u00f9 alta del suo solito per accordarsi a quella di Elvis.\nNel 1960 il passaggio alla Columbia dove incide un album gospel, \"Hymns by Johnny Cash\", progetto che aveva in mente di realizzare alla Sun Records ma che Phillips gli aveva sconsigliato. Il successo ha un impatto devastante sulla sua fragile psiche: la frenetica attivit\u00e0 porta Cash a fare uso di stimolanti e anfetamine per reagire allo stress dei tour e di conseguenza a sonniferi per riuscire a dormire. Non capiter\u00e0 di rado che il musicista debba annullare numerosi concerti a causa di questi abusi. A ci\u00f2 si aggiungono problemi familiari, dipendenza da droghe e guai giudiziari.\nImmagine da \"ribelle fuorilegge\".\nCon il procedere della carriera negli anni cinquanta, Cash inizi\u00f2 a bere alcolici in maniera smodata e svilupp\u00f2 una dipendenza da anfetamine e barbiturici. Per un breve lasso di tempo, divise un appartamento a Nashville con Waylon Jennings, anch'egli dipendente dalle anfetamine. Cash ricorreva alle anfetamine per restare sveglio durante le tourn\u00e9e e per sopportare gli stressanti ritmi del mondo del music business. Conoscenti ed amici scherzavano circa il suo comportamento \"nervoso\" ed \"erratico\", ma ignoravano che dipendesse dal crescente consumo di droghe.\nAnche se si trovava spesso in uno stato di perdita del controllo, la frenetica creativit\u00e0 di Cash in questo periodo non sub\u00ec rallentamenti e gli forn\u00ec diversi successi da classifica. La sua versione di \"Ring of Fire\" raggiunse la vetta delle classifiche country ed entr\u00f2 nella Top 20 dei singoli pop statunitensi.\nNel giugno 1965, il suo camper prese fuoco mentre si trovava a pesca con il nipote Damon Fielder in California, e l'incendio bruci\u00f2 circa 283 ettari di parco e quasi lo uccise. Cash dichiar\u00f2 che l'incendio era scaturito da un guasto meccanico al tubo di scappamento del camper, ma le autorit\u00e0 locali lo accusarono di aver incautamente acceso un fuoco per riscaldarsi e che la situazione gli fosse sfuggita di mano. Venne condannato a pagare una multa di 125.172 dollari poi ridotta a 82.001 dollari.\nSebbene Cash coltivasse consapevolmente la propria \"romantica immagine da fuorilegge\", non scont\u00f2 mai una pena detentiva in carcere. Fin\u00ec in cella per ubriachezza molesta o possesso di droga svariate volte, ma non ci rimase mai pi\u00f9 di una notte. Il problema pi\u00f9 grave con la legge lo ebbe durante il tour del 1965, quando il 4 ottobre venne arrestato dalla squadra narcotici a El Paso, Texas. Gli agenti sospettavano che stesse importando eroina dal Messico, invece gli trovarono 688 pastiglie di Dexedrina (anfetamine) e 475 tavolette di Equanil (sedativi e tranquillanti) nascoste nella custodia della chitarra. Gli agenti della dogana federale lo arrestarono e lo rinchiusero nel carcere locale. Il giorno dopo Cash apparve di fronte al giudice e fu accusato di aver intenzionalmente introdotto droga nel Paese. Fu rilasciato dietro pagamento di una cauzione di 1,500 dollari in attesa del processo. Dopo l'udienza in tribunale venne scortato con le manette ai polsi da due poliziotti in borghese, un fotografo scatt\u00f2 una foto e Cash gli sferr\u00f2 un calcio dalla rabbia. Due mesi dopo, si ripresent\u00f2 a El Paso per dichiararsi colpevole di detenzione illegale di droghe.\nUn secondo arresto avvenne l'11 maggio 1965 a Starkville, Mississippi, per vagabondaggio ed essere entrato in una propriet\u00e0 privata senza autorizzazione, nell'atto di cogliere fiori di notte nel giardino di una abitazione privata (l'incidente in questione gli forn\u00ec l'ispirazione per la canzone \"Starkville City Jail\"). Nella met\u00e0 degli anni sessanta, la sua dipendenza dalle droghe raggiunse l'apice, e il conseguente comportamento distruttivo port\u00f2 al divorzio dalla prima moglie che lo accus\u00f2 di \"crudelt\u00e0 mentale\".\nL'ultimo arresto subito da Johnny Cash ebbe luogo nel 1967 a Walker County, Georgia, dopo che era rimasto coinvolto in un incidente d'auto mentre trasportava una borsa piena di tranquillanti. Cash cerc\u00f2 di corrompere l'agente di polizia accorso sul posto, che per\u00f2 rifiut\u00f2 il denaro e lo arrest\u00f2 per tentata corruzione di un pubblico ufficiale. Trascorse la notte in carcere a LaFayette (Georgia), venendo rilasciato il giorno seguente dopo una \"ramanzina\" da parte dello sceriffo locale circa i pericoli delle sostanze stupefacenti e su quanto stesse sprecando il suo talento.\nNel 1968, dopo aver tentato il suicidio mentre era sotto l'effetto della droga, ebbe una sorta di \"risveglio spirituale\" e decise di farla finita con pillole ed alcol. Nel tentativo di disintossicarsi gli fu d'aiuto la vicinanza di June Carter, con la quale si spos\u00f2 il 1\u00ba marzo 1968, e della di lei famiglia.\nNello stesso periodo riscopr\u00ec anche la propria fede in Dio, frequentando assiduamente la chiesa del reverendo Jimmie Rodgers Snow (figlio della leggenda country Hank Snow) a Nashville. Secondo l'amico di lunga data Marshall Grant, nel 1968 Cash non smise completamente di assumere droghe, tuttavia ridusse di molto il consumo delle stesse e, a partire dal 1970, rest\u00f2 \"pulito\" per sette anni di fila. Nel 1977 ricadde nel consumo di anfetamine. Nel 1983, divenuto nuovamente tossicodipendente, si ricover\u00f2 nella Clinica Betty Ford per disintossicarsi. Rest\u00f2 in seguito fuori dalla droga per alcuni anni, ma nel 1989 dovette ancora ricoverarsi al \"Cumberland Heights Alcohol and Drug Treatment Center\" di Nashville.\nAttivismo per i nativi americani.\nNel 1965, Cash e June Carter apparvero allo show televisivo di Pete Seeger, \"Rainbow Quest\", nel quale spiegarono il loro attivismo a favore dei Nativi americani:\nLa Columbia, etichetta con la quale Cash era sotto contratto, si era opposta all'idea di includere tale brano nel prossimo album dell'artista, considerandolo \"troppo radicale per il pubblico\". Il fatto che Cash cantasse canzoni sulla tragedia del popolo nativo americano e sulla violenza contro di esso contrastava vivamente con l'ambiente mainstream della musica country degli anni cinquanta.\nNel 1964, grazie al successo riscosso dal precedente album \"I Walk The Line\", Cash pot\u00e9 finalmente permettersi di registrare e pubblicare l'album \"\".\nIl disco contiene canzoni che parlano di varie trib\u00f9 indiane, e della violenze commesse contro di esse dai conquistatori bianchi: Pima (\"The Ballad of Ira Hayes\"), Navajo (\"Navajo\"), Apache (\"Apache Tears\"), Lakota (\"Big Foot\"), Seneca (\"As Long as the Grass Shall Grow\"), e Cherokee (\"Talking Leaves\"). Cash scrisse tre delle canzoni da solo ed una insieme a Johnny Horton, ma la maggior parte delle canzoni di protesta furono composte dall'artista folk Peter La Farge (figlio dell'attivista e premio Pulitzer Oliver La Farge), che aveva conosciuto a New York negli anni sessanta. Il singolo estratto dall'album, \"The Ballad of Ira Hayes\", non venne trasmesso dalle stazioni radio \"di destra\" e la casa discografica non fece nessuna promozione al disco data la natura \"contestataria\" del brano.\nIn risposta a questa sorta di boicottaggio, il 22 agosto 1964, il cantante pubblic\u00f2 una lettera aperta su \"Billboard Magazine\", definendo l'industria discografica \"codarda\": Cash si occup\u00f2 personalmente della promozione del singolo ed utilizz\u00f2 la sua influenza personale presso i vari disc jockey cos\u00ec da permettere alla canzone di raggiungere la seconda posizione nella classifica del country.\nIn seguito, anche al \"The Johnny Cash Show\", continu\u00f2 a raccontare storie sull'oppressione dei nativi americani, attraverso canzoni e filmati.\nNel 1966, a conferma suo attivismo dalla parte dei nativi, il cantante divenne membro onorario della Nazione Seneca. Nel 1968 tenne un concerto nella riserva indiana Rosebud, posta nei pressi del luogo storico del massacro di Wounded Knee, al fine di raccogliere fondi per la costruzione di una scuola.\nConcerti in prigione e matrimonio con June Carter.\nVerso la fine degli anni sessanta si trasferisce a Nashville, dove tenta di cambiare vita e dove sposa nel 1968 June Carter, che nel 1963 aveva scritto insieme a Merle Kilgore la canzone \"Ring of Fire\", brano poi registrato da Anita Carter, sorella di June. Cash l'ascolt\u00f2 e dichiar\u00f2 in una radio che se entro sei mesi dall'uscita non avesse riscosso il meritato successo l'avrebbe reinterpretata e modificata in quanto riteneva che la canzone fosse molto pregevole.\n\"Ring of Fire\" \u00e8 oggi ritenuto uno dei suoi pi\u00f9 grandi successi. Due anni pi\u00f9 tardi la coppia avr\u00e0 un figlio, John Carter Cash.\nLa versatilit\u00e0 nell'interpretare ballate, gospel, blues, country e rockabilly e l'incisivit\u00e0 delle sue composizioni, ispirate alla vita e al lavoro quotidiano, fanno di Cash un vero e proprio punto di congiunzione tra la tradizione, il country moderno e il pop commerciale.\nA quegli anni risale la collaborazione con il cantante Bob Dylan, nata da stima e ammirazione reciproca, con cui incide 20 canzoni che appariranno nel bootleg \"Big River, The Nashville Session\" tra cui il brano \"Girl from the North Country\" che apparir\u00e0 nell'LP \"Nashville Skyline\" di Dylan.\nNel biennio 1968-69 pubblica i celebri album \"Johnny Cash at Folsom Prison\" (1968) e \"Johnny Cash at San Quentin\" (1969). Entrambi gli album dal vivo, registrati all'interno di carceri di massima sicurezza di fronte a un pubblico di detenuti, riscuotono enorme successo di critica e pubblico. \"At San Quentin\" include il singolo di successo \"A Boy Named Sue\", che raggiunge la vetta della classifica country e la seconda posizione nella classifica pop statunitense. La versione della canzone pubblicata su singolo, venne censurata eliminando alcuni termini ritenuti \"sconvenienti\". Dal punto di vista commerciale, nel 1969 Cash eclissa addirittura i Beatles negli Stati Uniti vendendo 6.5 milioni di copie di dischi. Nel 1972 Cash si esibisce nella prigione di \u00d6ster\u00e5ker in Svezia. L'album live \"P\u00e5 \u00d6ster\u00e5ker\" viene pubblicato nel 1973, ma non riscuote il successo dei suoi predecessori. Nel 1976, un ulteriore concerto in carcere, questa volta presso la \"Tennessee Prison\", viene filmato per la trasmissione televisiva. Il concerto verr\u00e0 pubblicato postumo dopo la morte di Cash con il titolo \"A Concert Behind Prison Walls\" nel 2003.\n\"The Johnny Cash Show\".\nDal 1969 al 1971, Cash conduce il suo personale show televisivo, il \"Johnny Cash Show\", sul canale ABC. In ogni puntata aprono per lui gli Statler Brothers; la Carter Family e la leggenda rockabilly Carl Perkins sono anch'essi parte dell'abituale entourage del programma. Inoltre, puntata dopo puntata, Cash invita allo show svariati nomi celebri del music business in qualit\u00e0 di ospiti, inclusi Neil Young, Stevie Wonder, Louis Armstrong, Neil Diamond, Joni Mitchell, Kenny Rogers (che partecipa quattro volte), James Taylor, Ray Charles, Roger Miller, Roy Orbison, Derek and the Dominos, e Bob Dylan. Durante questo periodo, contribuisce alla colonna sonora del film \"Lo spavaldo\" (\"Little Fauss and Big Halsy\"), nel quale recitano Robert Redford, Michael J. Pollard, e Lauren Hutton. \"The Ballad of Little Fauss and Big Halsey\", scritta da Carl Perkins per il film, riceve una nomination ai Golden Globe.\nAltro artista che benefici\u00f2 dell'esposizione mediatica allo show fu Kris Kristofferson, che all'epoca stava iniziando a farsi un nome come cantautore. Durante un'esecuzione dal vivo del pezzo di Kristofferson \"Sunday Mornin' Comin' Down\", Cash si rifiut\u00f2 di cambiare le parole del testo come da indicazione dei dirigenti del network, e cant\u00f2 il brano senza omettere i riferimenti alla marijuana: \nIn questo periodo Cash inizia a modificare il proprio aspetto, smette di imbrillantinarsi i capelli e se li cotona; inoltre comincia ad indossare completi meno sobri ed austeri diversificando il suo guardaroba in funzione della nuova veste di star televisiva.\nLo show venne cancellato nel 1971. L'ultima puntata and\u00f2 in onda il 31 marzo. Nonostante i risultati pi\u00f9 che dignitosi, il programma venne cancellato perch\u00e9 la ABC, su pressione degli sponsor, era alla ricerca di un pubblico maggiormente sofisticato, e decise di focalizzare l'attenzione su show dall'ambientazione pi\u00f9 giovane, moderna ed urbana. Per fare spazio a queste nuove produzioni, tutti i programmi a tema campestre furono cancellati in contemporanea. L'operazione divenne nota con il nome \"purga rurale\".\n\"The Man in Black\".\nAll'inizio degli anni settanta, \"cristallizz\u00f2\" la propria immagine pubblica come \"The Man in Black\" (\"l'uomo in nero\"). Nei concerti si esibiva regolarmente vestito di nero, indossando un lungo cappotto anch'esso nero. Questo modo di vestire era in netto contrasto con gli sgargianti costumi colorati e i cappelli da cowboy indossati dalla maggior parte dei cantanti country dell'epoca. Nel 1971 scrisse a proposito la canzone \"Man in Black\", per spiegare il suo stile d'abbigliamento:\nA parte le ragioni politiche, Cash disse anche che semplicemente gli piaceva il nero e che era il colore pi\u00f9 pratico da indossare sul palco, soprattutto quando si esibiva spesso in chiesa agli inizi di carriera.\nNel 1971 interpreta \"A Gunfight\", (\"Quattro tocchi di campana\"), film western con Kirk Douglas; poi partecipa a \"The Gospel Road\", pellicola imperniata sulla figura di Ges\u00f9 Cristo e compare nella serie televisiva del \"Tenente Colombo\" con Peter Falk in un memorabile episodio dal titolo \"Swan Song\", in Italiano \"Il canto del cigno\", dove impersona un cantante country-folk dal nome Tommy Brown che ha molto della sua biografia. Qualcuno disse: Tommy Brown \"\u00e8\" Johnny Cash.\nAnche la produzione musicale \u00e8 di alto livello e mantiene Cash ai vertici delle classifiche con album come \"What Is Truth\", \"Man in Black\" e \"Flesh and Blood\".\nPubblica un'autobiografia nel 1975, \"Man in Black\", che ottiene una vendita di 1.300.000 copie (una seconda autobiografia compare nel 1998, \"Cash: The Autobiography\").\nSul finire degli anni settanta, la popolarit\u00e0 di Cash e il numero dei suoi successi iniziarono a diminuire. Apparve in spot televisivi che pubblicizzavano compagnie petrolifere e un'azienda produttrice di modellini di treni.\nGrazie alla sua amicizia di lunga data con il predicatore Billy Graham, fu questo un periodo di grande fervore religioso per Cash nel quale egli continu\u00f2 a proporre regolarmente brani gospel e canzoni religiose durante i concerti e in molti dei suoi dischi dell'epoca, sebbene nel 1979 la Columbia si rifiut\u00f2 di pubblicare il doppio album gospel \"A Believer Sings the Truth\", che fin\u00ec per essere distribuito dalla Cachet Records, etichetta sussidiaria della Columbia.\nAnche se il suo show era stato cancellato dalla programmazione nel 1971, Cash continu\u00f2 ad apparire in televisione, presentando speciali natalizi sulla CBS fino agli inizi degli anni ottanta. Nel corso degli anni stabil\u00ec rapporti di amicizia con svariati presidenti in carica degli Stati Uniti, da Richard Nixon e Jimmy Carter, a Ronald Reagan e George W. Bush.\nQuando venne invitato alla Casa Bianca per la prima volta nel 1970, i collaboratori di Nixon gli chiesero di suonare \"Okie from Muskogee\" (una canzone satirica di Merle Haggard sulla gente che biasimava i movimenti giovanili antimilitaristi), \"Welfare Cadillac\" (di Guy Drake), e \"A Boy Named Sue\". Cash accett\u00f2 di eseguire solo quest'ultima, ed aggiunse invece \"The Ballad of Ira Hayes\" (brano che racconta la storia di un nativo americano veterano di guerra disprezzato al suo ritorno a casa in Arizona), \"What Is Truth\" e \"Man in Black\".\nDeclino artistico e fisico.\nNel 1980, all'et\u00e0 di 48 anni diviene l'artista vivente pi\u00f9 giovane ad essere introdotto nella Country Music Hall of Fame, ma negli anni ottanta ha inizio il declino artistico, nonostante lo circondi la stima di colleghi e appassionati: resta comunque in classifica specialmente con l'album \"Johnny 99,\" album di cover che include due brani di Bruce Springsteen tra cui \"Johnny 99\", da cui il titolo.\nNel 1984 pubblica un'autoparodia di se stesso con la canzone \"The Chicken in Black\", che narra la storia del cervello di Cash che viene trapiantato in un pollo mentre lui in cambio riceve quello di un rapinatore di banche di nome Manhattan Flash. Nel 1988 avrebbe poi ammesso a Bill Flanagan della rivista \"Musician\" che la canzone era veramente orribile: \nIl biografo Robert Hilburn, nel libro \"Johnny Cash: The Life\" del 2013 smentisce per\u00f2 l'ipotesi che Cash abbia scelto intenzionalmente di incidere una canzone cos\u00ec ridicola come forma di protesta per il trattamento che stava ricevendo dalla sua casa discografica storica, la Columbia. Al contrario, Hilburn avanza l'ipotesi che sia stata la Columbia stessa a proporre la canzone a Cash, che memore dei successi precedenti ottenuti con brani dai risvolti comici come \"A Boy Named Sue\" e \"One Piece at a Time\", accett\u00f2 entusiasticamente, suonando la canzone dal vivo e girando un videoclip comico dove appare vestito da supereroe rapinatore di banche. Sempre secondo Hilburn, l'entusiasmo di Cash per il brano sfum\u00f2 quando Waylon Jennings gli disse che sembrava un \"buffone\" nel video, e quindi Cash chiese alla Columbia di ritirare il video e il singolo dai negozi.\nTra il 1981 e il 1984, registr\u00f2 numerose sessioni con il produttore Billy Sherrill che rimasero inedite fino al 2014, quando videro la luce su etichetta Legacy Recordings pubblicate nell'album \"Out Among the Stars\". Dopo una serie di ulteriori insuccessi nel periodo 1984-85, Cash lasci\u00f2 la Columbia per accasarsi alla Mercury Records, per la quale pubblic\u00f2 l'album \"Johnny Cash Is Coming to Town\" senza per\u00f2 riscuotere particolari consensi.\nA partire dal 1985 incide dischi e gira in tour con Waylon Jennings, Willie Nelson, e Kris Kristofferson nel supergruppo country The Highwaymen, pubblicando tre album (\"Highwayman\" nel 1985 che raggiunge il 1\u00ba posto nella classifica country, \"Highwayman 2\" nel 1990, e \"The Road Goes on Forever\" nel 1995). Dei quattro membri del gruppo, Cash era l'unico a non essere texano.\nNel 1986, Cash fece ritorno negli studi della Sun Records a Memphis per incidere insieme a Roy Orbison, Jerry Lee Lewis, e Carl Perkins l'album nostalgico \"Class of '55\".\nVerso il finire del decennio, iniziarono per lui gravi problemi di salute. Il 16 maggio 1987, durante un concerto nell'Iowa, Cash fu costretto ad interrompere l'esibizione per problemi cardiaci, inizialmente imputati alla stanchezza. Nel dicembre 1988 venne ricoverato al Baptist Hospital di Nashville per sottoporsi ad un intervento di doppio bypass coronarico. Nel gennaio del 1990, a seguito dell'estrazione di un dente malato, sub\u00ec un serio infortunio alla mandibola. Le ripetute operazioni per porre rimedio all'infortunio e il danno ai nervi della mandibola alterarono il suo aspetto. Il lato inferiore sinistro del volto apparve d'ora in poi permanentemente gonfio. Negli anni seguenti sar\u00e0 afflitto anche da polmonite, diabete, peritonite, perdita parziale della vista, e da un imprecisato disturbo nervoso degenerativo (probabilmente una disautonomia) che lo porter\u00e0 ad avere problemi motori costringendolo, nell'ultimissimo periodo di vita, su una sedia a rotelle.\nNel 1993 partecipa all'album \"Zooropa\" degli U2 dove canta il brano di chiusura del disco, \"The Wanderer\", canzone che appare nel medesimo anno con un missaggio leggermente diverso anche sulla colonna sonora del film \"Cos\u00ec lontano cos\u00ec vicino\" di Wim Wenders.\nResurrezione artistica: American Recordings.\nNel 1994, con il nuovo contratto con la American Recordings di Rick Rubin, avviene la resurrezione di Johnny Cash. Rubin, da sempre suo grande ammiratore, introduce Cash a una nuova generazione di pubblico, rinverdendone la fama e sottolineando ai pi\u00f9 giovani la sua statura artistica e di leggenda vivente. Il primo disco, \"American Recordings\" (1994), album prettamente acustico costituito da canzoni del suo repertorio e da reinterpretazioni di brani di artisti contemporanei scelti da Rubin, \u00e8 accolto trionfalmente (e vince il premio Grammy nella categoria Best Contemporary Folk Album), e cos\u00ec i seguenti \"Unchained\" (1998), ' (2000) e ' (2002), il suo ultimo album, che esce quasi in contemporanea con un album-tributo che gli dedicano colleghi di tutte le generazioni. Sempre per la serie \"American\", usciranno poi postumi due album: ' (2006) e ' (2010), contenenti le ultime registrazioni del grande cantautore, raccolte da Rubin.\nLa morte a breve distanza da quella di June.\nIl 15 maggio 2003, a poco meno di 74 anni, muore la moglie June. Nel settembre dello stesso anno Cash viene ricoverato nel Baptist Hospital di Nashville per complicazioni diabetiche, e vi muore il 12 settembre all'et\u00e0 di 71 anni. Viene sepolto accanto alla moglie nel cimitero Hendersonville Memory Gardens a Hendersonville, nel Tennessee.\nUna delle ultime collaborazioni di Cash con il produttore Rick Rubin, l'album ', esce postumo il 4 luglio 2006. Il disco debutta in vetta alla classifica \"Billboard\" Top 200 nella settimana del 22 luglio. Il 23 febbraio 2010, tre giorni prima di quello che sarebbe stato il 78\u00ba compleanno di Cash, viene pubblicato il secondo album postumo, intitolato '.\nL'artista \u00e8 ricordato nella Hollywood Walk of Fame.\nReligiosit\u00e0.\nCash venne cresciuto dai genitori secondo la fede cristiana battista della Southern Baptist Convention. Fu battezzato nel 1944 nel fiume Tyronza come membro della Central Baptist Church di Dyess, Arkansas.\nProblematico, travagliato, ma devoto cristiano, Cash \u00e8 stato definito una sorta di \"lente di ingrandimento attraverso la quale osservare le contraddizioni e le sfide della nazione americana\". Studioso di testi biblici, negli anni settanta scrisse un romanzo cristiano intitolato \"Man in White\" sulla vita di San Paolo, e nell'introduzione dello stesso riport\u00f2 l'aneddoto a proposito di un giornalista che, interessato alle sue credenze religiose, gli aveva chiesto se il romanzo era scritto dal punto di vista di un battista, di un cattolico, o di un ebreo. Cash si rifiut\u00f2 di rispondere al quesito affermando: \u00abSono cristiano. Non mi mettere in altre categorie\u00bb. Nel 1973 Johnny Cash fu autore della sceneggiatura di una pellicola rappresentante la vita del personaggio storico di Ges\u00f9, intitolata \u201c\u201d. Una volta Johnny Cash dichiar\u00f2 di ritenersi \"il pi\u00f9 grande peccatore di tutti, un uomo sopravvalutato e pieno di contraddizioni\". Prese l'abitudine di vestirsi sempre di nero perch\u00e9 suonando assiduamente in chiesa, lo riteneva il colore pi\u00f9 adatto. Nel 1977 si laure\u00f2 in teologia presso la Scuola Cristiana Internazionale di Teologia e fu consacrato \"Ministro di culto\". A Cash viene attribuita la conversione al Cristianesimo dell'attore e cantante John Schneider.\nNonostante le sue profonde credenze religiose, Cash non fu per\u00f2 mai considerato un bigotto reazionario; nel corso di un'intervista disse di se stesso: \nEventi postumi.\nIl film biografico.\nNel novembre 2005 debutta nelle sale cinematografiche statunitensi \"Quando l'amore brucia l'anima\" (\"Walk the Line\"), film su Cash interpretato da Joaquin Phoenix, diretto da James Mangold e con Reese Witherspoon nella parte di June Carter, che ricever\u00e0 il premio Oscar (Academy Award) come miglior attrice protagonista 2006.\nL'incendio della casa \"storica\".\nLa casa dei Cash/Carter a Hendersonville (sul lago Old Hickory, 30\u00a0km a nord-est di Nashville) fu costruita su tre piani nel 1967 in legno, pietra e mattoni rossi da Braxton Dixon. I Cash vi abitarono dal 1968. La dimora - i cui interni compaiono anche nell'ultimo video, \"Hurt\" (premiato postumo nel 2004 con il Grammy Award), in cui Cash esegue la canzone dei Nine Inch Nails - \u00e8 andata distrutta in un incendio il 10 aprile 2007 mentre erano in corso gli ultimi lavori di ristrutturazione.\nDal 2006 l'abitazione \u00e8 di propriet\u00e0 di Barry Gibb, leader del gruppo dei Bee Gees, che si era detto impegnato a conservarla in onore del cantante country. Sarebbe dovuta diventare la casa estiva del nuovo proprietario, alla ricerca di un \"buen retiro\" in cui rifugiarsi a comporre nel periodo degli uragani di Miami.\nJohnny e June Carter possedevano anche una casa in Giamaica e una terza in Tennessee, ma consideravano quella di Hendersonville la loro dimora principale, celebrata anche dalla figlia di Cash, Rosanne Cash, nella canzone \"House on the Lake\" dell'LP \"Black Cadillac\"."}
{"id": "2459", "revid": "228587", "url": "https://it.wikipedia.org/wiki?curid=2459", "title": "Jordan", "text": ""}
{"id": "2461", "revid": "365417", "url": "https://it.wikipedia.org/wiki?curid=2461", "title": "JPEG", "text": "JPEG \u00e8 l'acronimo di Joint Photographic Experts Group, un comitato di esperti ISO/CCITT che ha definito il primo standard internazionale di compressione dell'immagine digitale a tono continuo, sia a livelli di grigio sia a colori.\nLa stessa combinazione di caratteri indica anche il diffusissimo algoritmo di compressione a perdita di informazioni, che \u00e8 disponibile in formato aperto e a implementazione libera. Si noti tuttavia che parlare di \"file in formato jpg\" \u00e8 concettualmente errato, in quanto non esiste un \"formato di file jpg\": il file \"contenitore\" pu\u00f2 essere di vario tipo (exif, jfif, tiff), ed \u00e8 solo l'immagine \"contenuta\" ad essere effettivamente in formato jpg. Si tratta dello stesso ordine di concetti relativo ad esempio ai file video avi o mkv, che possono contenere file compressi con una moltitudine di algoritmi estremamente vari.\nJPEG \u00e8 divenuto il pi\u00f9 diffuso standard di compressione delle immagini fotografiche.\nStoria.\nLa specifica JPEG originale pubblicata nel 1992 implementa i processi di vari precedenti documenti di ricerca e brevetti citati dal CCITT (ora ITU-T) e dal Joint Photographic Experts Group. La base principale per l'algoritmo di compressione con perdita di dati di JPEG \u00e8 la trasformata discreta di coseno (DCT), proposta per la prima volta da Nasir Ahmed come tecnica di compressione delle immagini nel 1972. Ahmed ha sviluppato un algoritmo DCT pratico con T. Natarajan della Kansas State University e KR Rao della University of Texas nel 1973. Il loro documento fondamentale del 1974 \u00e8 citato nelle specifiche JPEG, insieme a diversi articoli di ricerca successivi che hanno ulteriormente lavorato su DCT, tra cui un articolo del 1977 di Wen-Hsiung Chen, CH Smith e SC Fralick che descriveva un veloce algoritmo DCT, nonch\u00e9 un articolo del 1978 di NJ Narasinha e SC Fralick, e un articolo del 1984 di BG Lee. La specifica cita anche un articolo del 1984 di Wen-Hsiung Chen e WK Pratt come influenza sul suo algoritmo di quantizzazione, e l'articolo del 1952 di David A. Huffman per il suo algoritmo di codifica Huffman. \nLa specifica JPEG cita brevetti di diverse aziende. I seguenti brevetti hanno fornito le basi per il suo algoritmo di codifica aritmetica. \nLa specifica JPEG cita anche altri tre brevetti di IBM. Altre societ\u00e0 citate come titolari di brevetti includono AT&amp;T (due brevetti) e Canon Inc. Assente dall'elenco \u00e8 il brevetto USA 4.698.672, depositato da Wen-Hsiung Chen e Daniel J. Klenke di Compression Labs nell'ottobre 1986. Il brevetto descrive un Algoritmo di compressione delle immagini basato su DCT, che sarebbe poi causa di polemiche nel 2002 (vedi \"polemiche sui brevetti di\" seguito). Tuttavia, la specifica JPEG citava due precedenti lavori di ricerca di Wen-Hsiung Chen, pubblicati nel 1977 e nel 1984.\nDescrizione.\nCaratteristiche del formato jpeg.\nJPEG specifica solamente come una immagine possa essere trasformata in una sequenza di byte, ma non come questa possa essere incapsulata in un formato di file. I due aspetti sono spesso confusi ed il termine \"jpeg\" viene utilizzato come sinonimo di \"file contenente un'immagine compressa con jpeg\".\nLo standard JPEG definisce due metodi di compressione di base, uno basato sull'uso della trasformata discreta del coseno (DCT-\"Discrete Cosine Transform\u00ec\") con \"compressione di tipo lossy\" cio\u00e8 con perdita di informazione, l'altro sull'uso di un metodo predittivo con compressione di tipo \"lossless\" cio\u00e8 senza perdita di informazione.\nL'algoritmo base del JPEG di tipo \"lossy\" viene detto \"baseline\"; inoltre sono state definite delle estensioni opzionali del metodo \"lossy\" per la compressione di tipo gerarchico e progressivo. \nLe estensioni di file pi\u00f9 comuni per i file che utilizzano la compressione JPEG sono codice_1e codice_2, tuttavia codice_3, codice_4e codice_5sono anche utilizzate. \u00c8 anche possibile che i dati JPEG vengano incorporati in altri tipi di file: i file codificati TIFF spesso incorporano un'immagine JPEG come anteprima dell'immagine principale o contengono direttamente immagini compresse con JPEG; i file MP3 possono contenere un file JPEG di copertina nel tag ID3v2.\nEstensioni dei file compressi con jpeg.\nL'estensione pi\u00f9 comune per i file contenenti immagini in questo formato \u00e8 .jpg, ma sono anche usate .jpeg, .jfif, .JPG, .JPE.\nI file contenenti immagini compresse con JPG possono essere diversi, anche se presentano la medesima estensione. Un file denominato \".jpg\" pu\u00f2 infatti essere strutturato sia come JFIF/jpeg (\"JPEG File Interchange Format\", il formato standardizzato creato da \"Independent JPEG Group\" che specifica come produrre un file appropriato per la memorizzazione su computer di uno stream JPEG), sia come Exif/jpeg (\"Exchangeable image file format\", un formato NON standardizzato ma molto diffuso creato dalle industrie produttrici di fotocamere digitali).\nInoltre, ci sono altri formati di file basati su JPEG, come ad esempio JPEG Network Graphics (JNG), mentre altri ancora possono talvolta contenere stream jpeg (TIFF).\nConversione immagine da bitmap a JPEG.\nEssenzialmente il JPEG opera in 4 passi fondamentali per trasformare un'immagine bitmap in una JPEG e viceversa.\nTali passi sono:\nL'immagine, vista come matrice di dimensioni NxN generiche, viene suddivisa in blocchetti di 8x8 pixel (se i blocchi di dati fossero di dimensioni pi\u00f9 grandi, l'elaborazione risulterebbe troppo pesante e lenta; se pi\u00f9 piccoli, non conterrebbero sufficiente informazione). Per ogni blocchetto si hanno le seguenti elaborazioni in sequenza:\nIl \"fattore di compressione\" che si pu\u00f2 raggiungere \u00e8 determinato essenzialmente da un parametro di scalature per le matrici di quantizzazione. Tanto pi\u00f9 piccolo \u00e8 questo parametro, tanto peggiore \u00e8 la qualit\u00e0. Si pu\u00f2 ottenere un fattore di compressione 15:1 senza alterare visibilmente la qualit\u00e0 dell'immagine.\nEsempio di immagine compressa con l'algoritmo standard a diverse qualit\u00e0:\nCome si pu\u00f2 notare, il miglior rapporto qualit\u00e0/dimensione si ha con valore intorno al 90%. \u00c8 inoltre immediatamente osservabile come, all'aumentare del livello di compressione, compaiano artefatti sempre pi\u00f9 evidenti dal punto di vista visivo. Tra questi, il pi\u00f9 tipico per il formato JPEG (come per tutti i formati che si basano sulla DCT) \u00e8 la quadrettatura, o \"blocking\"; oltre ad esso si verificano fenomeni di \"ringing\" (fenomeno di Gibbs) e \"blurring\", o \"blur\" (sfocatura).\nUtilizzo.\nJPEG \u00e8 l'algoritmo pi\u00f9 diffuso per la memorizzazione di fotografie. \u00c8 inoltre molto comune su World Wide Web.\nNon \u00e8 invece adatto per disegni geometrici, immagini al tratto e a colori uniformi, testo o icone, impieghi per i quali sono di impiego pi\u00f9 comune i formati Portable Network Graphics (PNG) e Graphics Interchange Format (GIF).\nNon possiede la possibilit\u00e0 di generare immagini animate\nAltri formati di compressione \"lossy\".\nNuovi metodi lossy, in particolare quelli basati sulle DWT (Discrete Wavelet Transform), garantiscono migliori risultati in alcuni casi.\nIl comitato JPEG ha creato un nuovo standard basato su wavelet, JPEG 2000, con la prospettiva di sostituire nel tempo lo standard JPEG."}
{"id": "2462", "revid": "62748", "url": "https://it.wikipedia.org/wiki?curid=2462", "title": "John Wilder Tukey", "text": "Svolse un ruolo importante nello sviluppo della statistica di met\u00e0 Novecento. Ebbe una forte attitudine a collaborare con colleghi, cosicch\u00e9 molti dei suoi studi lo vedono coautore.\nBiografia.\nFiglio unico di Ralph H. e Adah M. (Tasker) Tukey, ricevette un'educazione privata a casa, approfittando del fatto che entrambi i genitori erano insegnanti. L'insegnamento fuori casa cominci\u00f2 soltanto con il suo ingresso nella Brown University di Providence, Rhode Island, dove studi\u00f2 matematica e chimica, laureandosi in chimica. Prosegu\u00ec gli studi cominciando nel 1937 il dottorato in matematica presso l'Universit\u00e0 di Princeton, che consegu\u00ec nel 1939 con la tesi \"Denumerability in topology\", pubblicata successivamente (nel 1940) con il titolo \"Convergence and uniformity in topology\".\nAccett\u00f2 l'incarico di insegnamento e in questo periodo i suoi sforzi erano concentrati su temi della matematica astratta.\nDurante la seconda guerra mondiale lavor\u00f2 al Fire Control Research Office (diretto da Merrill Flood) dove venne coinvolto in argomenti di statistica che lo appassionarono alla scienza. Approfitt\u00f2 pure del fatto che a Princeton ci fossero altri statistici di fama \u2013 come Charles P. Winsor, George W. Brown, Wilfrid Dixon, Paul Dwyer, Samuel Stanley Wilks e William G. Cochran \u2013 coinvolti in ricerche riguardanti gli sforzi bellici.\nAlla fine della guerra gli venne proposto da Wilks \u2013 che era consapevole del talento di Tukey \u2013 un posto come statistico presso il dipartimento di matematica di Princeton. Posto che Tukey accett\u00f2, lavorando per\u00f2 pure per gli AT&amp;T Bell Laboratories.\nIl primo notevole contributo alla statistica fu l'introduzione di tecniche moderne per la stima dello spettro nelle serie storiche.\nNel 1965 pubblica con James William Cooley su \"Mathematics in Computation\" un articolo sull'algoritmo per la \"Fast Fourier Transform\".\nSi occup\u00f2 pure di filosofia della statistica, nonch\u00e9 dei metodi grafici per l'analisi dei dati, introducendo in quell'ambito tra l'altro il Box-and-Whisker Plot e il diagramma Stem-and-Leaf.\nContribu\u00ec pure con quella che oggi viene chiamata \"Tukey's Paired Comparisons\" e all'analisi della varianza. Anche il Test di Siegel-Tukey porta il suo nome.\nNel 1965 gli \u00e8 stato assegnato il Premio Samuel S. Wilks."}
{"id": "2466", "revid": "4", "url": "https://it.wikipedia.org/wiki?curid=2466", "title": "John Hume Ross", "text": ""}
{"id": "2467", "revid": "42179", "url": "https://it.wikipedia.org/wiki?curid=2467", "title": "John Von Neumann", "text": ""}
{"id": "2469", "revid": "125847578", "url": "https://it.wikipedia.org/wiki?curid=2469", "title": "JavaScript", "text": "In informatica JavaScript \u00e8 un linguaggio di programmazione multi paradigma orientato agli eventi, comunemente utilizzato nella programmazione Web lato client (esteso poi anche al lato server) per la creazione, in siti web e applicazioni web, di effetti dinamici interattivi tramite funzioni di script invocate da \"eventi\" innescati a loro volta in vari modi dall'utente sulla pagina web in uso (mouse, tastiera, caricamento della pagina ecc...).\nOriginariamente sviluppato da Brendan Eich della Netscape Communications con il nome di Mochan e successivamente di LiveScript, in seguito \u00e8 stato rinominato \"JavaScript\" ed \u00e8 stato formalizzato con una sintassi pi\u00f9 vicina a quella del linguaggio Java di Sun Microsystems (che nel 2010 \u00e8 stata acquistata da Oracle). Standardizzato per la prima volta il 1997 dalla ECMA con il nome ECMAScript, l'ultimo standard, di giugno 2021, \u00e8 ECMA-262 Edition 12 ed \u00e8 anche uno standard ISO (ISO/IEC 16262).\nDescrizione.\nLe funzioni di script, utilizzati dunque nella \"logica di presentazione\", possono essere opportunamente inserite in file HTML, in pagine JSP o in appositi file separati con estensione \".js\" poi richiamati nella \"logica di business\". Ultimamente il suo campo di utilizzo \u00e8 stato esteso alle cosiddette \"Hybrid App\" (app ibride), con le quali \u00e8 possibile creare app per pi\u00f9 sistemi operativi utilizzando un unico codice sorgente basato appunto su JavaScript, HTML e CSS.\nJava, JavaScript e JScript.\nIl cambio di nome da LiveScript a JavaScript si ebbe pi\u00f9 o meno nel periodo in cui Netscape stava includendo il supporto per la tecnologia Java nel suo browser Netscape Navigator. La scelta del nome si rivel\u00f2 fonte di grande confusione. Non c'\u00e8 una vera relazione tra Java e JavaScript; le loro somiglianze sono soprattutto nella sintassi (derivata in entrambi i casi dal linguaggio C); le loro semantiche sono piuttosto diverse, e in particolare i loro \"object model\" non hanno relazione e sono notevolmente incompatibili.\nDato il successo di JavaScript come linguaggio per arricchire le pagine web, Microsoft svilupp\u00f2 un linguaggio compatibile, conosciuto come \"JScript\". La necessit\u00e0 di specifiche comuni fu alla base dello standard ECMA 262 per ECMAScript, di cui sono state pubblicate otto edizioni da quando il lavoro inizi\u00f2, nel novembre 1996.\nAspetti strutturali.\nLe caratteristiche principali di JavaScript sono:\nAltri aspetti di interesse: in JavaScript lato client, il codice viene eseguito direttamente sul client e non sul server. Il vantaggio di questo approccio \u00e8 che, anche con la presenza di script particolarmente complessi, il web server non rischia sovraccarichi dato che il lavoro viene svolto dal client. Un rovescio della medaglia \u00e8 che, nel caso di script particolarmente grandi, il tempo per il trasferimento dalla rete pu\u00f2 diventare eccessivamente lungo. Inoltre ogni informazione che presuppone un accesso a dati memorizzati in una base di dati remota deve essere rimandata a un linguaggio che effettui materialmente la transazione, per poi restituire i risultati ad una o pi\u00f9 variabili JavaScript; operazioni del genere richiedono un nuovo caricamento della pagina stessa. Questi limiti sono per\u00f2 stati superati in buona parte con la nascita di AJAX.\nAlcune altre caratteristiche di JavaScript degne di nota:\nIncompatibilit\u00e0.\nLe varie implementazioni di JavaScript, come gi\u00e0 accaduto per HTML, spesso non sono conformi agli standard, ma piuttosto sono costruite per funzionare con uno specifico browser web e con un insieme di versioni specifiche degli stessi. L'attuale standard ECMAScript dovrebbe essere teoricamente la base di tutte le implementazioni JavaScript, ma in pratica i browser Mozilla (e Netscape) usano \"JavaScript\", Microsoft Internet Explorer usa \"JScript\", e altri browser come Opera e Safari usano altre implementazioni \"ECMAScript\", spesso con ulteriori caratteristiche non standard per permettere la compatibilit\u00e0 con JavaScript e JScript.\nJavaScript e JScript contengono molte caratteristiche che non sono parte dello standard ufficiale ECMAScript, e possono anche essere privi di diverse caratteristiche. In tal modo, sono in parte incompatibili, il che porta gli autori di script a dovere sopperire a tali problemi durante la scrittura del software. Tra i due, JavaScript \u00e8 pi\u00f9 conforme allo standard: ci\u00f2 significa che uno script redatto secondo gli standard ECMA funzioner\u00e0 con la maggior parte dei browser, soprattutto se in versioni recenti.\nUn altro effetto \u00e8 che ciascun browser potrebbe trattare lo stesso script in modo diverso, e ci\u00f2 che funziona in un browser potrebbe non funzionare in un altro, o in una diversa versione dello stesso browser. Come con l'HTML, \u00e8 quindi raccomandabile scrivere codice conforme agli standard. Naturalmente negli anni sono state realizzate varie librerie e framework che possono essere usate per semplificare la scrittura di codice JavaScript che funzioni correttamente indipendentemente dal browser usato. Una delle librerie pi\u00f9 conosciute e diffuse per semplificare la scrittura di semplici script all'interno di pagine HTML o PHP \u00e8 jQuery, mentre esistono numerosi framework per scrivere applicativi in JavaScript anche estremamente sofisticati (lato client e/o lato server) ignorando del tutto la necessit\u00e0 di dovere riconoscere quale browser utilizzer\u00e0 l'utente finale.\nContromisure.\nEsistono due tecniche principali per gestire le incompatibilit\u00e0: \"browser sniffing\" (letteralmente \"annusare il browser\") e \"object detection\" (\"rilevazione dell'oggetto\"). Quando esistevano solo due browser che supportavano lo scripting, ovvero Netscape e Internet Explorer, il browser sniffing era la tecnica pi\u00f9 diffusa. Controllando un certo numero di propriet\u00e0 del client, che restituivano informazioni su piattaforma, browser e versione, era possibile per il codice discernere esattamente in quale browser veniva eseguito. in seguito le tecniche di \"sniffing\" divennero pi\u00f9 difficili da implementare, dato che Internet Explorer cominci\u00f2 a dissimulare le proprie informazioni, per esempio fornendo informazioni sul browser sempre pi\u00f9 inaccurate (i motivi per questo comportamento della Microsoft sono da tempo oggetto di disputa). Pi\u00f9 tardi ancora, il browser sniffing divenne una sorta di complicata forma d'arte, quando cio\u00e8 altri browser dotati di scripting entrarono nel mercato, ciascuno con proprie informazioni su piattaforma, client e versione.\nL'object detection si basa sul controllo dell'esistenza della propriet\u00e0 di un oggetto.\nfunction set_image_source(imageName, imageURL)\n // Test per verificare se l'oggetto 'document' ha una propriet\u00e0 'images'\n if (document.images)\n // eseguito solo se esiste un vettore 'images'\n document.images[ imageName ].src = imageURL;\nUn esempio pi\u00f9 complesso si basa sull'uso di test booleani collegati:\nif (document.body &amp;&amp; document.body.style)\nIn questo caso, l'espressione \"document.body.style\" normalmente causerebbe un errore in un browser che non ha la propriet\u00e0 \"document.body\", ma l'uso dell'operatore \"&amp;&amp;\" assicura che \"document.body.style\" non venga mai chiamato se \"document.body\" non esiste. Il test sfrutta questa particolarit\u00e0 della valutazione di espressioni logiche, chiamata \"lazy evaluation\" (lett. \"valutazione pigra\").\nOggi, una combinazione di browser sniffing, object detection, e conformit\u00e0 agli standard come le specifiche ECMAScript e i CSS sono usati in varie misure per provare ad assicurare che un utente non incontri mai un errore JavaScript.\nUso.\nA differenza di altri linguaggi, quali il C o il C++, che permettono la scrittura di programmi completamente stand-alone, JavaScript viene utilizzato soprattutto come linguaggio di scripting, integrato, ovvero all'interno di altro codice.\nL'idea di base \u00e8 che il \"programma ospite\" (quello che ospita ed esegue lo script) fornisca allo script un'API ben definita, che consente l'accesso ad operazioni specifiche, la cui implementazione \u00e8 a carico del \"programma ospite\" stesso. Lo script, quando eseguito, utilizza riferimenti a questa API per richiedere (al \"programma ospite\") l'esecuzione di operazioni specifiche, non previste dai costrutti del linguaggio JavaScript in s\u00e9. Tale meccanismo viene adottato anche in linguaggi quale il C o Java, nel quale il programma si affida a delle librerie, non previste dal linguaggio in s\u00e9, che permettono di effettuare operazioni quali l'I/O o l'esecuzione di chiamate a funzioni di sistema.\nL'esempio tipico (e, forse, il pi\u00f9 noto e comune) di \"programma ospite\" per uno script JavaScript \u00e8 quello del browser. Un browser moderno incorpora normalmente un interprete JavaScript. Quando viene visitata una pagina web che contiene codice JavaScript, quest'ultimo viene eseguito dall'interprete contenuto nel browser. Le interfacce che consentono a JavaScript di rapportarsi con un browser sono chiamate DOM (\"Document Object Model\" in italiano \"Modello a Oggetti del Documento\"). Molti siti web usano la tecnologia JavaScript lato client per creare potenti applicazioni web dinamiche.\nUn uso principale del JavaScript in ambito Web \u00e8 la scrittura di piccole funzioni integrate nelle pagine HTML che interagiscono con il DOM del browser per compiere determinate azioni non possibili con il solo HTML statico: controllare i valori nei campi di input, nascondere o visualizzare determinati elementi, ecc. Sfortunatamente, gli standard DOM imposti dal W3C non sempre vengono rispettati in modo consistente ed omogeneo da tutti. Browser diversi, a seconda del loro motore di rendering, espongono diversi oggetti o metodi allo script, perci\u00f2 spesso \u00e8 necessario implementare controlli aggiuntivi ad una funzione JavaScript, per garantirne la compatibilit\u00e0 con ciascun browser e persino in funzione delle varie versioni del medesimo browser.\nAl di fuori del Web, interpreti JavaScript sono integrati in diverse applicazioni. Adobe Acrobat e Adobe Reader supportano JavaScript nei file PDF. La piattaforma Mozilla, che \u00e8 alla base di molti diffusi browser Web, usa JavaScript per implementare l'interfaccia utente e la logica di transazione dei suoi vari prodotti. Gli interpreti JavaScript sono integrati anche nelle applicazioni proprietarie prive di interfacce programmabili via script. Infine la tecnologia Windows Script Host di Microsoft supporta JavaScript (via JScript), un linguaggio di scripting per i sistemi operativi.\nCiascuna di queste applicazioni fornisce il proprio modello a oggetti che d\u00e0 accesso all'ambiente ospite, con il nucleo del linguaggio JavaScript che rimane per lo pi\u00f9 invariato in ciascuna applicazione. Ci sono diverse implementazioni del nucleo del linguaggio JavaScript, tra le quali:\nUtilizzo in HTML.\nTag \"script\" (HTML).\nPer inserire uno script in una pagina HTML, \u00e8 necessario l'utilizzo del tag \"script\". Questo tag non \u00e8 parte del linguaggio JavaScript in s\u00e9, serve solo come \"contenitore\" all'interno di una pagina HTML.\n&lt;script type=\"text/javascript\"&gt;\n// &lt;![CDATA[\nJavaScript statements...\n&lt;/script&gt;\nUn documento pu\u00f2 presentare in pi\u00f9 parti la definizione del tag script. Tramite questo tag si pu\u00f2 rappresentare la versione utilizzata e a seconda del browser si avr\u00e0 l'interpretazione della parte di codice appropriata. Le definizioni possono essere le seguenti:\n&lt;script type=\"text/javascript\"&gt; ... &lt;/script&gt;\nEsempio: Hello world!\nIl seguente esempio visualizza un messaggio di avviso con all'interno scritto \"Hello world\".\n&lt;script type=\"text/javascript\"&gt;\n alert('Hello world');\n&lt;/script&gt;\nPer \"scrivere\" direttamente nella pagina HTML:\n&lt;script type=\"text/javascript\"&gt;\n document.write('Hello world');\n&lt;/script&gt;\nIl tipo MIME per il codice sorgente JavaScript source code \u00e8 codice_2, ma \u00e8 pi\u00f9 usato codice_3, anche se non standard.\nPer integrare del codice JavaScript in un documento HTML, bisogna farlo precedere da:\n&lt;script type=\"text/javascript\"&gt;\ne seguire da:\n&lt;/script&gt;\nBrowser pi\u00f9 vecchi tipicamente richiedono che il codice inizi con:\n &lt;script language=\"JavaScript\" type=\"text/javascript\"&gt;\ne finisca con:\n &lt;/script&gt;\nI segnalatori di commento codice_4 ... codice_5 sono necessari per assicurare che il codice non venga visualizzato come testo da browser molto vecchi che non riconoscono il tag codice_6 nei documenti HTML, mentre LANGUAGE \u00e8 un attributo HTML (il cui uso \u00e8 ormai sconsigliato) che pu\u00f2 essere richiesto da vecchi browser. Comunque, i tag &lt;script&gt; nei documenti XHTML/XML non funzionano se commentati, dato che i parser conformi agli standard XHTML/XML ignorano i commenti e possono anche incontrare problemi con i simboli codice_7, codice_8 e codice_9 negli script (per esempio, confondendoli con gli operatori di decremento degli interi e di confronto). I documenti XHTML dovrebbero quindi includere gli script come sezioni CDATA dell'XML, facendoli precedere da\n &lt;script type=\"text/javascript\"&gt;\n //&lt;![CDATA[\ne facendoli seguire da\n &lt;/script&gt;\nGli elementi HTML possono contenere eventi intrinseci che possono essere associati a gestori specificati da uno script. Per scrivere del codice HTML 4.01 valido, il server web dovrebbe restituire un 'Content-Script-Type' con valore 'text/JavaScript'. Se il server web non pu\u00f2 essere configurato a tale scopo, l'autore del sito web pu\u00f2 inserire la seguente dichiarazione nella sezione di intestazione del documento\n&lt;meta http-equiv=\"Content-Script-Type\" content=\"text/javascript\" /&gt;\nUsi frequenti nei web browser.\nJavaScript pu\u00f2 essere usato per ogni aspetto dello scripting lato \"client\" di un web browser, ma alcuni usi si sono diffusi pi\u00f9 di altri. Tra gli esempi ricorrenti vi sono la sostituzione di immagini, la creazione di finestre \"pop-up e\" la convalida dei dati inseriti in \"form\". Nella maggior parte dei browser, il seguente frammento di codice XHTML mostra un modo con cui un'immagine pu\u00f2 essere sostituita con un'altra quando l'utente muove il cursore su di essa. Tale effetto \u00e8 chiamato spesso \"rollover\" o \"mouse over\". Comunque comportamenti simili possono essere ottenuti anche usando solo i CSS.\n &lt;img src = \"normal.png\"\n onclick = \"window.location.href='http://en.wikipedia.org/'\"\n onmouseover = \"this.src='rollover.png'\"\n onmouseout = \"this.src='normal.png'\" /&gt;\nFiliazioni.\nUn nuovo esempio di uso di JavaScript sono i Bookmarklet, piccole sezioni di codice all'interno dei \"segnalibri\" o \"Preferiti\" dei browser web. Il linguaggio di programmazione usato in Macromedia Flash (chiamato ActionScript) ha una forte somiglianza con JavaScript, dovuta alla loro relazione condivisa con ECMAScript. ActionScript ha quasi la stessa sintassi di JavaScript, ma il modello a oggetti \u00e8 decisamente diverso.\n\"JavaScript for OSA\" (JavaScript OSA, or JSOSA), \u00e8 un linguaggio di scripting per Macintosh basato sull'implementazione JavaScript 1.5 di Mozilla. \u00c8 un componente freeware reso disponibile da Late Night Software. L'interazione con il sistema operativo e con le applicazioni di terze parti \u00e8 gestita tramite un oggetto \"MacOS\". A parte ci\u00f2, il linguaggio \u00e8 virtualmente identico all'implementazione Mozilla. \u00c8 stato proposto come alternativa al pi\u00f9 usato linguaggio AppleScript.\nElementi del linguaggio.\nVariabili.\nLe variabili sono in genere tipizzate dinamicamente ovvero sono definite semplicemente assegnando loro un valore oppure usando il comando codice_12; quelle dichiarate fuori da qualunque funzione sono in visibilit\u00e0 \"globale\" ovvero accessibili dall'intera pagina web; quelle dichiarate dentro una funzione sono invece locali ovvero interne per quella funzione.\nPer passare variabili da una pagina all'altra, uno sviluppatore pu\u00f2 impostare un cookie o usare un frame nascosto o una finestra in background per memorizzarli.\nOggetti.\nOgni cosa in JavaScript \u00e8 o un valore primitivo o un oggetto. Gli oggetti sono entit\u00e0 dotate di unicit\u00e0 (sono uguali solo a s\u00e9 stessi) e che associano nomi di propriet\u00e0 a valori.\nCi\u00f2 significa che un oggetto \u00e8 un vettore associativo simile agli hash in Perl e Ruby, o ai dizionari in Python, PostScript e Smalltalk.\nJavaScript ha diversi generi di oggetti predefiniti, in particolare \"Array\", \"Boolean\" (booleani), \"Date\" (oggetti contenenti una data e un'ora), \"Function\" (funzioni), \"Math\" (oggetto contenente funzioni di uso nel calcolo matematico), \"Number\" (numeri), \"Object\" (oggetti), \"RegExp\" (espressioni regolari) e \"String\" (stringhe). Altri oggetti sono gli \"oggetti ospiti\", definiti non dal linguaggio ma dall'ambiente di esecuzione. In un browser, i tipici oggetti ospite appartengono al DOM: \"window\" (finestra), \"form\" (maschera), \"link\" (collegamento) ecc.\nDefinendo un costruttore, \u00e8 possibile definire oggetti. JavaScript \u00e8 un linguaggio orientato a oggetti basato su prototipi. Ci\u00f2 significa che l'eredit\u00e0 \u00e8 fra oggetti, non fra classi (JavaScript non ha classi). Gli oggetti ereditano le propriet\u00e0 dai loro prototipi.\nSi possono aggiungere ulteriori propriet\u00e0 o metodi ai singoli oggetti dopo che sono stati creati. Per far questo per tutte le istanze create da un singolo costruttore, si pu\u00f2 usare la propriet\u00e0 codice_13 del costruttore per accedere all'oggetto prototipo.\nEsempio: Creazione di un oggetto\n// costruttore\nfunction MyObject(attributeA, attributeB)\n this.attributeA = attributeA\n this.attributeB = attributeB\n \n// crea un Oggetto\nobj = new MyObject('red', 1000)\n// accede ad un attributo di obj\nalert(obj.attributeA)\n// accede ad un attributo con la notazione del vettore associativo\nalert(obj[\"attributeA\"])\nSimulare l'ereditariet\u00e0.\nLa gerarchia degli oggetti in JavaScript pu\u00f2 essere emulata. Per esempio:\nfunction Base()\n this.Override = _Override;\n this.BaseFunction = _BaseFunction;\n function _Override()\n alert(\"Base::Override()\");\n function _BaseFunction()\n alert(\"Base::BaseFunction()\");\nfunction Derive()\n this.Override = _Override;\n function _Override()\n alert(\"Derive::Override()\");\nDerive.prototype = new Base();\nd = new Derive();\nd.Override();\nd.BaseFunction();\nrisulter\u00e0 nell'output:\n Derive::Override()\n Base::BaseFunction()\nOggetti predefiniti.\nOltre a permettere la definizione di oggetti, JavaScript mette a disposizione tutta una serie di oggetti che possono essere utilizzati per i propri script:\nArray.\nUn array \u00e8 un'associazione tra interi e valori di tipo arbitrario. In JavaScript, tutti gli oggetti possono associare interi e valori, ma gli array sono un tipo speciale di oggetti che hanno dei comportamenti specifici e metodi specializzati per l'uso degli indici interi (per es., codice_14, codice_15, e codice_16).\nGli array hanno una propriet\u00e0 codice_17 che \u00e8 garantita essere sempre maggiore dell'indice pi\u00f9 grande usato nel vettore. \u00c8 automaticamente aggiornata se si crea una propriet\u00e0 con un indice ancora maggiore. Scrivere un numero pi\u00f9 piccolo nella propriet\u00e0 codice_17 rimuove gli indici pi\u00f9 grandi. Questa propriet\u00e0 \u00e8 l'unica caratteristica speciale dei vettori, che li distingue dagli altri oggetti.\nCon gli elementi degli array si pu\u00f2 utilizzare la normale notazione per accedere alle propriet\u00e0 degli oggetti:\n codice_19\n codice_20\nQueste due notazioni sono equivalenti. Non \u00e8 possibile usare la notazione a punto o le stringhe con una rappresentazione alternativa del numero:\n codice_21 (errore di sintassi)\n codice_22 (sintassi errata, ammessa unicamente da Internet Explorer)\n codice_23 (non \u00e8 lo stesso di codice_19)\nLa dichiarazione di un vettore pu\u00f2 usare o una notazione esplicita o il costruttore codice_25:\n codice_26 (vettore di lunghezza 6 con 4 elementi)\n codice_27 (vettore con lunghezza 6 e 6 elementi)\n codice_28 (vettore vuoto con lunghezza 365)\nGli \"Array\" sono implementati in modo che solo gli elementi definiti usino memoria; sono \"vettori sparsi\". Impostare codice_29 e codice_30 usa solo lo spazio per questi due elementi, come per ogni altro oggetto. La lunghezza dell'array verr\u00e0 sempre riportata come 58.\nStrutture di controllo e condizionali.\nif ... else.\nLa struttura di controllo IF corrisponde in italiano a SE\nL'istruzione contenuta all'interno delle parentesi graffe verr\u00e0 eseguita solo e soltanto se la condizione restituisce il valore true (vero),altrimenti verr\u00e0 eseguita l'istruzione contenuta nell'ELSE.\n if (condizione)\n istruzioni;\n if (condizione)\n istruzioni;\n else\n istruzioni;\nCiclo while.\n while (condizione)\n istruzioni;\nCiclo do ... while.\n do\n istruzioni;\n } while (condizione);\nCiclo for.\n for ([espressione iniziale]; [condizione]; [espressione di incremento])\n istruzioni;\nCiclo for ... in.\nQuesto ciclo percorre tutte le propriet\u00e0 di un oggetto (o gli elementi di un vettore).\n for (variabile in oggetto)\n istruzioni;\nCiclo for ... of.\nQuesto ciclo percorre tutti i valori di un oggetto (o gli elementi di un vettore).\n for (variabile of oggetto)\n istruzioni;\nIstruzione switch.\n switch (espressione)\n case valore1:\n istruzioni;\n break;\n case valore2:\n istruzioni;\n break;\n default :\n istruzioni;\nFunzioni.\nUna funzione \u00e8 un blocco di istruzioni, dotato di una lista di argomenti (eventualmente vuota) e che pu\u00f2 avere un nome (anche se non \u00e8 necessario). Una funzione pu\u00f2 restituire un valore tramite l'istruzione return.\n function(pu\u00f2 essere vuoto)\n istruzioni;\n return espressione;\nIl numero degli argomenti passati quando si chiama una funzione non deve necessariamente essere uguale al numero degli argomenti della definizione della funzione (in altre parole, il numero di parametri formali non deve necessariamente essere rispettato all'atto dell'invocazione della funzione cio\u00e8 nella specifica dei \"parametri attuali\"). All'interno della funzione ci si pu\u00f2 riferire alla lista degli argomenti anche tramite il vettore codice_31 (quest'ultimo possiede la propriet\u00e0 codice_32 rappresentante un puntatore alla funzione stessa).\nOgni funzione \u00e8 un'istanza di \"Function\", un tipo di oggetto base. Le funzioni possono essere create e assegnate come ogni altro oggetto:\n var myFunc1 = new Function(\"alert('Hello')\");\n var myFunc2 = myFunc1;\n myFunc2();\nproduce come output:\n Hello\nInterazione con l'utente.\nTra le altre tecniche con le quali uno script JavaScript pu\u00f2 interagire con l'utente all'interno di una pagina Web, ci sono le seguenti:\nNota: i dialog box non funzionano col browser Opera; non vi \u00e8 nessun errore, semplicemente non vengono eseguite.\nMetodi di scrittura a video (Standard Output).\nPer scrivere a video (cio\u00e8 nella pagina in cui si trova lo script) \u00e8 possibile utilizzare il metodo document.write(); le stringhe da visualizzare possono essere concatenate utilizzando l'operatore di concatenazione '+':\n&lt;html&gt;\n&lt;head&gt;\n&lt;script type=\"text/javascript\"&gt;\n&lt;!-- Nasconde lo script ai browser obsoleti\n// Questa funzione genera una riga orizzontale della larghezza scelta.\nfunction bar(widthPct)\n document.write(\"&lt;hr align='left' width='\" + widthPct + \"%' /&gt;\");\n// Questa funzione genera del testo preceduto da un titolo di dato livello.\nfunction output(headLevel, headText, text)\n document.write(\"&lt;h\" + headLevel + \"&gt;\" + headText + \"&lt;/h\" + headLevel + \"&gt;&lt;p&gt;\" + text + \"&lt;/p&gt;\");\n// Fine del codice da nascondere --&gt;\n&lt;/script&gt;\n&lt;/head&gt;\n&lt;body&gt;\n&lt;script type=\"text/javascript\"&gt;\n&lt;!-- Nasconde lo script ai browser obsoleti\nbar(25)\noutput(2, \"JavaScript Rules!\", \"Usare JavaScript \u00e8 facile...\")\n// Fine del codice da nascondere --&gt;\n&lt;/script&gt;\n&lt;p&gt;Questo \u00e8 normale HTML, a differenza di quello generato dal codice sopra.&lt;/p&gt;\n&lt;/body&gt;\n&lt;/html&gt;\nEventi.\nGli elementi di testo possono essere la fonte di vari eventi che possono avviare un'azione se \u00e8 stato registrato un gestore di eventi ECMAScript. Nell'HTML, questi gestori di eventi sono spesso funzioni definite come anonime direttamente all'interno del tag HTML. La sintassi per richiamare un evento in uno script \u00e8 la seguente:\nOggetto.evento = handler;\nEsistono varie categorie di eventi:\nEventi attivabili dai tasti del mouse.\nLista eventi:\nIl doppio click \u00e8 un evento che ingloba gli altri e, per la precisione, attiva in successione onmousedown, onmouseup, onclick.\nTag di applicazione.\nA, ADDRESS, APPLET, AREA, B, BDO, BIG, BLOCKQUOTE, BODY, BUTTON, CAPTION, CENTER, CITE, CODE, DD, DFN, DIR, DIV, DL, DT, EM, EMBED, FIELDSET, FONT, FORM, HR, I, IMG, INPUT type=button, INPUT type=checkbox, INPUT type=file, INPUT type=image, INPUT type=password, INPUT type=radio, INPUT type=reset, INPUT type=submit, INPUT type=text, KBD, LABEL, LEGEND, LI, LISTING, MAP, MARQUEE, MENU, NEXTID, NOBR, OBJECT, OL, P, PLAINTEXT, PRE, RT, RUBY, S, SAMP, SELECT, SMALL, SPAN, STRIKE, STRONG, SUB, SUP, TABLE, TBODY, TD, TEXTAREA, TFOOT, TH, THEAD, TR, TT, U, UL, VAR, XMP\nEventi attivabili dai movimenti del mouse.\nLista eventi:\nTag di applicazione.\nA, ADDRESS, APPLET, AREA, B, BDO, BIG, BLOCKQUOTE, BODY, BUTTON, CAPTION, CENTER, CITE, CODE, DD, DFN, DIR, DIV, DL, DT, EM, EMBED, FIELDSET, FONT, FORM, HR, I, IMG, INPUT type=button, INPUT type=checkbox, INPUT type=file, INPUT type=image, INPUT type=password, INPUT type=radio, INPUT type=reset, INPUT type=submit, INPUT type=text, KBD, LABEL, LEGEND, LI, LISTING, MAP, MARQUEE, MENU, NEXTID, NOBR, OBJECT, OL, P, PLAINTEXT, PRE, RT, RUBY, S, SAMP, SELECT, SMALL, SPAN, STRIKE, STRONG, SUB, SUP, TABLE, TBODY, TD, TEXTAREA, TFOOT, TH, THEAD, TR, TT, U, UL, VAR, XMP\nEventi attivabili dal trascinamento del mouse (drag and drop).\nLista eventi:\nTag di applicazione.\nA, ADDRESS, APPLET, AREA, B, BDO, BIG, BLOCKQUOTE, BODY, BUTTON, CAPTION, CENTER, CITE, CODE, DD, DFN, DIR, DIV, DL, DT, EM, EMBED, FIELDSET, FONT, FORM, HR, I, IMG, INPUT type=button, INPUT type=checkbox, INPUT type=file, INPUT type=image, INPUT type=password, INPUT type=radio, INPUT type=reset, INPUT type=submit, INPUT type=text, KBD, LABEL, LEGEND, LI, LISTING, MAP, MARQUEE, MENU, NEXTID, NOBR, OBJECT, OL, P, PLAINTEXT, PRE, RT, RUBY, S, SAMP, SELECT, SMALL, SPAN, STRIKE, STRONG, SUB, SUP, TABLE, TBODY, TD, TEXTAREA, TFOOT, TH, THEAD, TR, TT, U, UL, VAR, XMP\nEventi attivabili dall'utente con la tastiera.\nLista Eventi:\nEventi attivabili dalle modifiche dell'utente.\nonChange.\nAttivato quando il contenuto di un campo di un form o modulo \u00e8 modificato o non \u00e8 pi\u00f9 selezionato. Viene utilizzato anche con gli oggetti FileUpload, Select, Text, TextArea.\nEsempio:\n&lt;input type=\"text\" value=\"Enter email address\" name=\"userEmail\" onChange=validateInput(this.value) /&gt;\n&lt;script type=\"text/javascript\"&gt;\n this.myForm.userEmail.focus();\n this.myForm.userEmail.select();\n function validateInput()\n userInput = new String();\n userInput = this.myForm.userEmail.value;\n if (userInput.match(\"@\"))\n alert(\"Thanks for your interest.\");\n else\n alert(\"Please check your email details are correct before submitting\");\n&lt;/script&gt;\nonCellChange.\nAttivato quando si modifica un elemento in una base di dati, per questa sua caratteristica ha un uso non propriamente legato a JavaScript;\nonPropertyChange.\nEvento attivato quando cambia la propriet\u00e0 di un elemento;\nonReadyStateChange.\nEvento attivato quando lo stato del caricamento di un elemento cambia, l'evento \u00e8 utile, ad esempio, per verificare che un elemento sia stato caricato.\nTag di applicazione.\nA, ADDRESS, APPLET, AREA, B, BDO, BIG, BLOCKQUOTE, BODY, BUTTON, CAPTION, CENTER, CITE, CODE, DD, DFN, DIR, DIV, DL, DT, EM, EMBED, FIELDSET, FONT, FORM, HR, I, IMG, INPUT type=button, INPUT type=checkbox, INPUT type=file, INPUT type=image, INPUT type=password, INPUT type=radio, INPUT type=reset, INPUT type=submit, INPUT type=text, KBD, LABEL, LEGEND, LI, LISTING, MAP, MARQUEE, MENU, NEXTID, NOBR, OBJECT, OL, P, PLAINTEXT, PRE, RT, RUBY, S, SAMP, SELECT, SMALL, SPAN, STRIKE, STRONG, SUB, SUP, TABLE, TBODY, TD, TEXTAREA, TFOOT, TH, THEAD, TR, TT, U, UL, VAR, XMP\nEventi legati al \"fuoco\".\nonFocus.\nQuesto handler \u00e8 l'opposto di onBlur per cui si attiva quando l'utente entra in un campo;\nonBlur.\nViene attivato quando il puntatore del mouse o il cursore esce dalla finestra corrente utilizzando il mouse o il carattere TAB. Applicato ai moduli, invece, tale handler si avvia se si esce dal campo il cui tag contiene il controllo;\nEsempio\nEnter email address &lt;input type=\"text\" value=\"\" name=\"userEmail\" onBlur=addCheck()&gt;\n&lt;script type=\"text/javascript\"&gt;\nfunction addCheck()\n alert(\"Please check your email details are correct before submitting\")\n&lt;/script&gt;\nonSelect.\nAttivabile quando si seleziona del testo all'interno di una casella di testo sia col mouse sia tenendo premuto SHIFT e selezionando con i tasti Freccia;\nonSelectStart.\nSi attiva quando si inizia a selezionare un evento;\nonbeforeEditFocus.\nSi attiva con un doppio click o con un click su un oggetto che ha gi\u00e0 la selezione, quando questo \u00e8 in DesignMode;\nonLoseCapture.\nSi attiva quando un oggetto perde la cattura del mouse.\nTag di applicazione.\nA, ADDRESS, APPLET, AREA, B, BDO, BIG, BLOCKQUOTE, BODY, BUTTON, CAPTION, CENTER, CITE, CODE, DD, DFN, DIR, DIV, DL, DT, EM, EMBED, FIELDSET, FONT, FORM, HR, I, IMG, INPUT type=button, INPUT type=checkbox, INPUT type=file, INPUT type=image, INPUT type=password, INPUT type=radio, INPUT type=reset, INPUT type=submit, INPUT type=text, KBD, LABEL, LEGEND, LI, LISTING, MAP, MARQUEE, MENU, NEXTID, NOBR, OBJECT, OL, P, PLAINTEXT, PRE, RT, RUBY, S, SAMP, SELECT, SMALL, SPAN, STRIKE, STRONG, SUB, SUP, TABLE, TBODY, TD, TEXTAREA, TFOOT, TH, THEAD, TR, TT, U, UL, VAR, XMP\nEventi attivabili dal caricamento degli oggetti.\nonLoad.\nQuesto handler funziona nel caricamento di oggetti, per lo pi\u00f9 finestre e immagini;\nonUnload.\n\u00c8 l'opposto del precedente e funziona quando si lascia una finestra per caricarne un'altra o anche per ricaricare la stessa (col tasto refresh);\nonAbort.\nL'Handler dell'evento onAbort permette di specificare del codice nel caso in cui l'utente blocchi il caricamento di un oggetto, o che si blocchi il caricamento di un'immagine.\nQuesto handler usa le seguenti propriet\u00e0 dell'evento.\nEsempio\n &lt;img name = \"myPic\" SRC = \"images/myPic.gif\" onAbort = \"alert('Loading of image aborted!')\"&gt;\nonError.\nSi attiva quando il caricamento di un oggetto causa un errore, ma solo se questo \u00e8 dovuto ad un errore di sintassi del codice e non del browser cos\u00ec funziona su un link errato di un'immagine della pagina, ma non su un link errato di caricamento di una pagina intera. Opera non gestisce questo evento, ormai obsoleto: per una corretta gestione degli errori si utilizza il costrutto try ... catch;\nonBeforeUnload.\nQuesto handler funziona allo stesso modo di onUnload ma si carica in un momento prima;\nonStop.\nQuesto handler funziona quando si ferma il caricamento della pagina con il tasto stop del browser e dovrebbe funzionare anche allo stesso modo di onUnload caricandosi prima di questo ma dopo onBeforeUnload.\nEventi attivabili dai movimenti delle finestre.\nLista Eventi:\nTag di applicazione.\nA, ADDRESS, APPLET, B, BIG, BLOCKQUOTE, BUTTON, CENTER, CITE, CODE, custom, DD, DFN, DIR, DIV, DL, DT, EM, EMBED, FIELDSET, FORM, FRAME, Hn, HR, I, IMG, INPUT type=button, INPUT type=file, INPUT type=image, INPUT type=password, INPUT type=reset, INPUT type=submit, INPUT type=text, ISINDEX, KBD, LABEL, LEGEND, LI, LISTING, MARQUEE, MENU, OBJECT, OL, P, PRE, S, SAMP, SELECT, SMALL, SPAN, STRIKE, STRONG, SUB, SUP, TABLE, TEXTAREA, TT, U, UL, VAR, window, XMP\nEventi legati a particolari bottoni.\nTag di applicazione.\nHandler applicabile solamente all'oggetto Form.\nGestione degli errori.\nLe versioni pi\u00f9 nuove di JavaScript (a partire da quelle usate in Internet Explorer 5 e Netscape 6) incorporano la possibilit\u00e0 di un costrutto codice_33 per la gestione degli errori.\nIl costrutto codice_34 intercetta le eccezioni generate da un errore o da un'istruzione codice_35. La sua sintassi \u00e8 la seguente:\ntry {\n // Istruzioni in cui possono essere lanciate delle eccezioni\n} catch (error) {\n // Istruzioni da eseguire in caso di eccezione\n} finally {\n // Istruzioni da eseguire successivamente in entrambi i casi\nInizialmente, vengono eseguite le istruzioni all'interno del blocco codice_36. Se viene lanciata un'eccezione, il flusso di controllo dello script viene passato immediatamente alle istruzioni del blocco catch, con l'eccezione che viene resa disponibile come argomento codice_37. In caso contrario, il blocco codice_38 viene saltato. Una volta che il blocco codice_38 \u00e8 concluso, o il blocco codice_36 viene eseguito fino alla fine senza che sia lanciata alcuna eccezione, vengono eseguite le istruzioni nel blocco codice_41.\nIntegrazione con HTML5.\nCon la nascita di HTML5 JavaScript ha acquisito diverse novit\u00e0:\nRiconoscimento vocale.\nL'utente pu\u00f2 parlare all'interno di un form anzich\u00e9 scrivere:\n&lt;input type=\"text\" x-webkit-speech /&gt;\nvar recognition = new SpeechRecognition();\nvar speechRecognitionList = new SpeechGrammarList();\nNotifiche.\nAggiornamenti di un sito web visibili anche con il browser chiuso:\n&lt;button onclick=\"notifyMe()\"&gt;Notifica!&lt;/button&gt;\nfunction notifyMe() {\n if (!(\"Notification\" in window)) {\n alert(\"Aggiorna il tuo browser\");\n else if (Notification.permission === \"concesso\") {\n var notification = new Notification(\"Ciao!\");\n else if (Notification.permission !== \"negata\") {\n Notification.requestPermission().then(function (permission) {\n if (permission === \"ok\") {\n var notification = new Notification(\"Ciao!\");\n });\nContenuto editabile.\nPossibilit\u00e0 per l'utente di modificare la pagina web come se si trovasse all'interno di un editor WYSIWYG, anche se le modifiche non saranno salvate nella reale pagina web remota ma solo visibili nel browser dell'utente:\n&lt;div contenteditable=\"true\"&gt;\nQuesto testo \u00e8 editabile dall'utente.\n&lt;/div&gt;\ndocument.execCommand(\"defaultParagraphSeparator\", false, \"p\");\nDrag out.\nTrascinamento di file da una pagina web al computer o altro dispositivo:\n&lt;a href=\"src/star.mp3\" draggable=\"true\" class=\"dragout\"\n data-downloadurl=\"MIMETYPE:FILENAME:ABSOLUTE_URI_TO_FILE\"&gt;download&lt;/a&gt;\nvar files = document.querySelectorAll('.dragout');\nfor (var i = 0, file; file = files[i]; ++i) {\n file.addEventListener('dragstart', function(e) {\n e.dataTransfer.setData('DownloadURL', this.dataset.downloadurl);\n }, false);\nFile System API.\nScrivere in modo asincrono un file in un file system in modalit\u00e0 sandbox utilizzando JavaScript:\nwindow.requestFileSystem(window.TEMPORARY, 1024 * 1024, function(fs) {\n fs.root.getFile('log.txt', {create: true}, function(fileEntry) {\n fileEntry.createWriter(function(writer) { .\n writer.onwrite = function(e) { ... };\n writer.onerror = function(e) { ... };\n var bb = new BlobBuilder();\n bb.append('Hello World!');\n writer.write(bb.getBlob('text/plain'));\n }, opt_errorHandler);\n}, opt_errorHandler);\nGeolocalizzazione.\nPossibilit\u00e0 per l'utente di dichiarare a un'applicazione o una pagina web la propria posizione:\nif (navigator.geolocation) {\n navigator.geolocation.getCurrentPosition(function(position) {\n var latLng = new google.maps.LatLng(\n position.coords.latitude, position.coords.longitude);\n var marker = new google.maps.Marker({position: latLng, map: map});\n map.setCenter(latLng);\n }, errorHandler);\nDevice Orientation.\nRiportare dati che indicano cambiamenti all'orientamento del dispositivo in relazione all'attrazione di gravit\u00e0. In particolare, i dispositivi portatili come i telefoni cellulari possono utilizzare queste informazioni per ruotare automaticamente il display in modo da rimanere in posizione verticale, presentando una vista a tutto schermo del contenuto web quando il dispositivo viene ruotato in modo che la sua larghezza sia maggiore della sua altezza.\nwindow.addEventListener('deviceorientation', function(event) {\n var a = event.alpha;\n var b = event.beta;\n var g = event.gamma;\n}, false);\nLocal Storage, Application Cache e Quota API.\nPossibilit\u00e0 di navigare in pagine web visualizzate in precedenza anche senza connessione internet:\nsaveButton.addEventListener('click', function () {\n window.localStorage.setItem('value', area.value);\n window.localStorage.setItem('timestamp', (new Date()).getTime());\n}, false);\ntextarea.value = window.localStorage.getItem('value');\n&lt;html manifest=\"cache.appcache\"&gt;\nwindow.applicationCache.addEventListener('updateready', function(e) {\n if (window.applicationCache.status == window.applicationCache.UPDATEREADY) {\n window.applicationCache.swapCache();\n if (confirm('A new version of this site is available. Load it?')) {\n window.location.reload();\n}, false);\nWeb SQL Database.\nNuove funzioni integrate con SQL:\nvar db = window.openDatabase(\"DBName\", \"1.0\", \"description\", 5*1024*1024); //5MB\ndb.transaction(function(tx) {\n tx.executeSql(\"SELECT * FROM test\", [], successCallback, errorCallback);\nIndexed DB.\nQuesta API utilizza gli indici per abilitare le ricerche ad alte prestazioni dei dati. Sebbene l'archiviazione web sia utile per archiviare quantit\u00e0 minori di dati, \u00e8 meno utile per archiviare quantit\u00e0 maggiori di dati strutturati. IndexedDB fornisce una soluzione.\nvar idbRequest = window.indexedDB.open('Database Name');\nidbRequest.onsuccess = function(event) {\n var db = event.srcElement.result;\n var transaction = db.transaction([], IDBTransaction.READ_ONLY);\n var curRequest = transaction.objectStore('ObjectStore Name').openCursor();\n curRequest.onsuccess = ...;\nwebkitStorageInfo.queryUsageAndQuota(webkitStorageInfo.TEMPORARY, function(used, remaining) {\n console.log(\"Used quota: \" + used + \", remaining quota: \" + remaining);\n);\nwebkitStorageInfo.requestQuota(webkitStorageInfo.PERSISTENT, 10 * 1024 * 1024, function(used) {\n console.log(\"Used quota: \" + used + \", remaining quota: \" + remaining);\n);\nWeb Workers.\nAumentano le prestazioni della pagina web:\nvar worker = new Worker('task.js');\nworker.onmessage = function(event) { alert(event.data); };\nworker.postMessage('data');\ntask.js:\nself.onmessage = function(event) {\n // Do some work.\n self.postMessage(\"recv'd: \" + event.data);\nWeb Socket.\nComunicazione bidirezionale full-duplex sul Web: sia il server che il client possono inviare dati in qualsiasi momento o anche contemporaneamente. Vengono inviati solo i dati stessi, senza il sovraccarico delle intestazioni HTTP, riducendo drasticamente la larghezza di banda.\nvar socket = new WebSocket('www.sito.it');\nsocket.onopen = function(event) {\n socket.send('Ciao');\nPagine web a tutto schermo.\nif (elem.webkitRequestFullScreen) {\n elem.webkitRequestFullScreen(Element.ALLOW_KEYBOARD_INPUT);\n} else if (elem.mozRequestFullScreen) {\n elem.mozRequestFullScreen();\n} else if (elem.requestFullScreen){\n elem.requestFullScreen();\n overflow: hidden;\n z-index: auto;\n transform: none;\n transition: none;\npre:full-screen {\n background-color: white;\nNuovi selettori (API DOM).\nvar el = document.getElementById('section1');\nel.focus();\nvar els = document.getElementsByTagName('div');\nels[0].focus();\nvar els = document.getElementsByClassName('section');\nels[0].focus();\nvar els = document.querySelectorAll(\"ul li:nth-child(odd)\");\nvar tds = document.querySelectorAll(\"table.test &gt; tr &gt; td\");\nvar el = document.querySelector(\"table.test &gt; tr &gt; td\");\nAttributi personalizzabili.\n&lt;div id=\"out\" data-id=\"good\" data-name=\"joe\" data-screen-name=\"user1\"&gt;&lt;/div&gt;\nvar el = document.querySelector('#out');\nel.setAttribute('data-foo', 'bar');\nvar html = [];\nfor (var key in el.dataset) {\n html.push(key, ': ', el.dataset[key], '&lt;br&gt;');\nel.innerHTML = html.join(\");\nOutput:\nid: good\nname: joe\nscreenName: user1\nfoo: bar\nElement.classList.\nL'utilizzo codice_42\u00e8 un'alternativa all'accesso all'elenco di classi di un elemento come stringa delimitata da spazi tramite codice_43.\n&lt;div id=\"main\" class=\"shadow rounded\"&gt;&lt;/div&gt;\nvar el = document.querySelector('#main').classList;\nel.add('highlight');\nel.remove('shadow');\nel.toggle('highlight');\nconsole.log(el.contains('highlight')); // false\nconsole.log(el.contains('shadow')); // false\nconsole.log(el.classList.toString() == el.className);\n//output:\n&lt;div id=\"main\" class=\"rounded\"&gt;&lt;/div&gt;\nHistory API.\nOffre la possibilit\u00e0 di modificare l'URL di un sito Web senza un aggiornamento completo della pagina. Ci\u00f2 \u00e8 utile per caricare parti di una pagina con JavaScript in modo tale che il contenuto sia notevolmente diverso e garantisca un nuovo URL.\nlink.addEventListener('click', function(event) {\n history.pushState('Contact Page Form', 'Contact Page', '/contact');\nwindow.addEventListener('popstate', function(event) {\n document.querySelector('h1').innerHTML = event.state;\nwebkitStorageInfo.queryUsageAndQuota(webkitStorageInfo.TEMPORARY, function(used, remaining) {\n console.log(\"Used quota: \" + used + \", remaining quota: \" + remaining);\n);\nwebkitStorageInfo.requestQuota(webkitStorageInfo.PERSISTENT, 10 * 1024 * 1024, function(used) {\n console.log(\"Used quota: \" + used + \", remaining quota: \" + remaining);\n);\nJS nel web 3D.\nJavaScript comprende librerie e framework per creare interfacce 3D sul web.\nfunction main() {\n const canvas = document.querySelector(\"#glCanvas\");\n const gl = canvas.getContext(\"webgl\");\n if (gl === null) {\n alert(\"Aggiorna il tuo browser\");\n return;\n gl.clearColor(0.0, 0.0, 0.0, 1.0);\n gl.clear(gl.COLOR_BUFFER_BIT);\nwindow.onload = main;\nAlternative.\nCon la nascita di HTML 5 e CSS 3 alcune possibilit\u00e0 come la creazione di:\npossono essere attuate senza l'utilizzo di JavaScript, cosa che con HTML 4 e CSS 2 era spesso impossibile fare."}
{"id": "2470", "revid": "7", "url": "https://it.wikipedia.org/wiki?curid=2470", "title": "Jean-Baptiste Lamarck", "text": ""}
{"id": "2472", "revid": "1318658", "url": "https://it.wikipedia.org/wiki?curid=2472", "title": "Jean-Baptiste de Lamarck", "text": "Introdusse verso la fine del XVIII secolo il termine \"biologia\" ed elabor\u00f2 la prima teoria dell'evoluzione degli organismi viventi basata sull'adattamento e sulla ereditariet\u00e0 dei caratteri acquisiti, conosciuta come lamarckismo.\nBiografia.\nPartecip\u00f2 alla Guerra dei sette anni nell'armata al comando del duca de Broglie. Rientrato in Francia, si stabil\u00ec a Parigi, dove si dedic\u00f2 allo studio della biologia, della meteorologia e della botanica. Dopo aver abbandonato gli studi in medicina si dedic\u00f2 allo studio della botanica sotto la supervisione di Bernard de Jussieu. Cominci\u00f2 a farsi conoscere col catalogo descrittivo \"La flore fran\u00e7aise\", compilato con un metodo da lui introdotto. Fece quindi un viaggio attraverso l'Europa come accompagnatore del figlio di Buffon. Al ritorno lavor\u00f2 alla \"Encyclop\u00e9die methodique\" continuando il lavoro di Diderot e D'Alembert.\nEbbe poi la cattedra di \"zoologia dei vermi e degli insetti\", diventata poi \"zoologia degli invertebrati\", al \"Mus\u00e9um national d'histoire naturelle\". Da allora concentr\u00f2 i suoi interessi sulla zoologia, dedicandosi in particolare ai molluschi, viventi e fossili. A lui si devono il riordinamento, le divisioni e le suddivisioni degli animali, la suddivisione in vertebrati e invertebrati e i termini biologia e ambiente, di cui rende conto nella grande \"Encyclop\u00e9die,\" subentrando al posto di D'Alembert. Con Cuvier fu uno dei fondatori della paleontologia. Durante la Prima Rivoluzione Francese (1789-1799) si schier\u00f2 dalla parte dei repubblicani, andando contro la nobilt\u00e0 di cui faceva lui stesso parte.\nIl pensiero scientifico di Lamarck si fondava su tre presupposti:\nMor\u00ec cieco e in povert\u00e0 nel 1829 e venne sepolto nel cimitero di Montparnasse a Parigi.\nTeoria dell'evoluzione biologica di Lamarck.\nCon la pubblicazione, nel 1809, dell'opera \"Philosophie zoologique\", Lamarck giunse alla conclusione che gli organismi, cos\u00ec come si presentavano, fossero il risultato di un processo graduale di modificazione che avveniva sotto la pressione delle condizioni ambientali. Nel tentativo di dare una spiegazione a quella che era la prima teoria evoluzionista, egli si bas\u00f2 su tre idee:\nElabora due teorie evoluzionistiche: l'evoluzione stessa si evolve.\nEvoluzione I: \u00e8 valida per gli organismi pi\u00f9 semplici fino alla tenia. Viene affrontata passivamente. Qualsiasi modificazione ambientale determina cambiamenti fisiologici e poi anatomici. I discendenti ricevono alla nascita le modificazioni acquisite dai genitori.\nEvoluzione II: \u00e8 valida dalla pulce in su e viene affrontata attivamente. Qualsiasi modificazione ambientale provoca un cambiamento dei bisogni vitali, in particolare quelli alimentari, e in seguito cambiamenti comportamentali. Di conseguenza c'\u00e8 una modificazione fisio-anatomica che porta ad una modificazione comportamentale, dei bisogni, per poi tornare all'ambiente stesso. \nL'evoluzionismo successivo ha abbandonato la teoria lamarckiana per quanto riguarda l'ereditariet\u00e0 dei caratteri acquisiti: lo sviluppo della genetica e della genomica ha permesso di comprendere che gli adattamenti conseguiti da un organismo nel corso della sua vita non si possono trasmettere ereditariamente, a meno che non modifichino il patrimonio genetico dell'individuo che sar\u00e0 poi trasmesso alla progenie. Questo \u00e8 impossibile per gli organismi pluricellulari a riproduzione sessuata, tuttavia per un ristretto gruppo di organismi, soprattutto microrganismi, che si riproducono per riproduzione asessuata e quindi possono pi\u00f9 facilmente trasferire le proprie modificazioni alla progenie, la teoria pu\u00f2 considerarsi valida. Ad oggi le teorie di Lamarck stanno avendo nuova luce sotto l'insegna dell'epigenetica.\nLamarck fu il primo scienziato a propugnare una teoria evoluzionista empiricamente controllabile che affermava la mutazione delle specie nel corso del tempo (idea che sar\u00e0 ripresa da Charles Darwin). In questo modo Lamarck port\u00f2 la biologia fuori dal creazionismo e fond\u00f2 una dinamica della storia della natura."}
{"id": "2475", "revid": "327794", "url": "https://it.wikipedia.org/wiki?curid=2475", "title": "K\u014dan", "text": "K\u014dan \u00e8 la pronuncia giapponese dei caratteri cinesi \u516c\u6848 (pinyin \"g\u014dng'\u00e0n\", Wade-Giles \"kung-an\"; in coreano \uacf5\uc548 \"gong-an\" o \"kong'an\", in vietnamita \"c\u00f4ng \u00e1n\").\nIl \"K\u014dan\" \u00e8 un termine proprio del Buddhismo Zen e, nei suoi corrispettivi linguistici, della scuola cinese da cui \u00e8 derivato, il Buddhismo Ch\u00e1n, e delle rispettive scuole coreane (dette \"Seon\" o \"S\u014fn\" soprattutto nella scuola \"Jogye jong\") e vietnamite (dette \"Thi\u1ec1n\") anch'esse derivate dal Buddhismo Ch\u00e1n. Questo termine indica lo strumento di una pratica meditativa, denominata \u770b\u8a71\u79aa (cin. \" k\u00e0nhu\u00e0 ch\u00e1n\", giapp. \"kanna zen\") propria di queste scuole, consistente in una affermazione paradossale o in un racconto usato per aiutare la meditazione e quindi \"risvegliare\" una profonda consapevolezza. Di solito narra l'incontro tra un maestro e il suo discepolo nel quale viene rivelata la natura ultima della realt\u00e0. \nOrigine del termine e storia della pratica del \"k\u014dan\" nel Buddhismo cinese.\nIl significato originario del termine in lingua cinese \u00e8 \"avviso pubblico\" o \"ordinanza di legge\" emesso da un ufficio del Governo imperiale cinese. In senso generale acquisisce il significato di esempio che vuole essere di guida per la vita.\nL'utilizzo della pratica del \"k\u014dan\" appare in modo sporadico nel IX secolo in Cina. Il primo ad utilizzare detta pratica sembrerebbe essere stato Hu\u00ecy\u00f3ng (\u6167\u9852, 860 - 930), maestro buddhista di scuola Ch\u00e1n di terza generazione nel lignaggio di L\u00ednj\u00ec (\u81e8\u6fdf, ?-867). Con il diffondersi di questa pratica, nei monasteri ch\u00e1n si iniziarono a raccogliere i \"k\u014dan\" all'interno di opere sistematiche, il cui primo esempio sembrerebbe essere stato il \"Boze Songgu\" di Xu\u011bd\u00f2u Ch\u00f3ngxi\u01cen (\u96ea\u7ac7\u91cd\u986f, 980-1052), raccolta che un secolo dopo fu ampliata e sistemata da Yu\u00e1nw\u00f9 K\u00e8q\u00edn ( \u5713\u609f\u514b\u52e4, 1063 - 1135) acquisendo quindi il titolo di \"B\u00ecy\u00e1n l\u00f9\" (\u78a7\u5dd6\u9304, Raccolta della Roccia blu).\nAltro importante sostenitore della meditazione sui k\u014dan e vero e proprio fondatore del \"k\u00e0nhu\u00e0 ch\u00e1n\" fu il discepolo di Yu\u00e1nw\u00f9 K\u00e8q\u00edn, D\u00e0hu\u00ec Z\u014dngg\u01ceo (\u5927\u6167\u5b97\u6772, giapp. Daie Sh\u016bk\u014d, 1089 - 1163) il quale, tuttavia, preoccupato dell'involuzione intellettualistica di questa pratica giunse a distruggere tutte le copie del \"B\u00ecy\u00e1n l\u00f9\".\nModalit\u00e0 del \"k\u014dan\".\nLa pratica del \"k\u014dan\" consiste in un tema affidato dal maestro zen al discepolo cui chiede la soluzione.\nUno dei pi\u00f9 conosciuti \"k\u014dan\" \u00e8 quello del maestro Zh\u00e0ozh\u014du C\u00f3ngsh\u011bn (\u8d99\u5dde\u5f9e\u8ad7, giapp. J\u014dsh\u016b J\u016bshin, 778 - 897):\nLa risposta \"w\u00fa\" (\u7121 giapp. \"mu\"), che non rappresenta comunque la negazione della natura del Buddha nel cane, \u00e8 l'elemento principale del \"k\u014dan\", ed \u00e8 l'oggetto di meditazione, denominato \u8a71\u982d (cin. \"hu\u00e0t\u00f3u\", giapp. \"wat\u014d\"), che impegner\u00e0 il discepolo zen in ogni sua attivit\u00e0 quotidiana.\nDurante un colloquio con il maestro, solitamente quotidiano e denominato \u7368\u53c3 (cin. \"d\u00fas\u0101n\", giapp. \"dokusan\"), l'allievo zen offre la sua risposta al \"k\u014dan\" (nel caso dell'esempio cosa significasse la risposta \"w\u00fa\" pronunciata dal maestro Zh\u00e0ozh\u014du) che testimonier\u00e0 la sua realizzazione o meno della \"visione dell'essenza\" o \"comprensione della realt\u00e0\" denominata \u898b\u6027 (cin \"ji\u00e0nx\u00ecng\", giapp. \"kensh\u014d\").\nOggi le uniche scuole buddhiste che utilizzano questa tecnica meditativa sono le scuole giapponesi Zen Rinzai e Samb\u014d Ky\u014ddan, quella coreana S\u014fn (nella quale viene spesso praticato un singolo \"k\u014dan\" per tutta la vita) e quella vietnamita Thi\u00ean.\nRaccolte di \"k\u014dan\".\nEsistono tre importanti raccolte di k\u014dan, tutte di origine cinese: \nIl \"k\u014dan\" nella scuola buddhista giapponese Zen.\nNel Buddhismo Zen l'uso dei k\u014dan \u00e8 tenuto in massima considerazione presso la scuola dello Zen Rinzai, rifacendosi in particolar modo, per questo ambito, agli insegnamenti del maestro Hakuin Ekaku (\u767d\u96a0\u6167\u9db4, 1686-1769). \nL'uso del \"k\u014dan\" fu proprio anche della scuola Zen S\u014dt\u014d: il maestro di questa scuola Keizan J\u014dkin (\u7469\u5c71\u7d39\u747e, 1268 - 1325) e i suoi successori ne fecero ampio uso. Peraltro il suo utilizzo non fu n\u00e9 promosso n\u00e9 sconsigliato dal fondatore della scuola S\u014dt\u014d, D\u014dgen (\u9053\u5143, 1200-1253). Fu solo a partire dal XVIII secolo che tale scuola abbandon\u00f2 questo metodo, ponendo l'accento sulla meditazione in posizione seduta (\"zazen\") nella modalit\u00e0 detta \"shikantaza\" (\u53ea\u7ba1\u6253\u5750).\nLe cinque classificazioni dei \"k\u014dan\" nello Zen Rinzai.\nA partire da Hakuin la scuola giapponese Zen Rinzai promosse una classificazione progressiva di studio dei \"k\u014dan\" suddivisa in cinque livelli:\nBibliografia.\nStudi:"}
{"id": "2476", "revid": "92723", "url": "https://it.wikipedia.org/wiki?curid=2476", "title": "Karl Pearson", "text": "Con i suoi lavori influenz\u00f2 notevolmente la teoria statistica, in particolare \u00e8 ricordato per l'introduzione dell'indice che porta il suo nome per lo studio della correlazione di dati. \u00c8 padre di Egon Pearson, anch'egli statistico di fama.\nLa formazione.\nHa una formazione in matematica che conclude nel 1879\ndurante la quale ha avuto come docenti personaggi dal calibro\ndi James Clerk Maxwell, George Gabriel Stokes, \nArthur Cayley e Isaac Todhunter.\nContinua gli studi con il diritto ed \nnel 1881 diventa avvocato. Soggiorna successivamente a\nHeidelberg (Germania) interessandosi sia di fisica che\ndi metafisica, storia delle religioni e diritto romano.\nNel 1884 occupa la cattedra di matematica applicata\npresso l\"'University College\" di Londra, \nma si interessa pure di fisica, storia e filosofia.\nLa sua prima opera (\"The New Werther\", 1880) \u00e8 ampiamente autobiografica,\nma gi\u00e0 a 33 anni, nel 1889, si indirizza chiaramente verso\nla statistica in seguito alla lettura di scritti di Francis Galton\n(\"Natural Inheritance\", 1889) e all'amicizia con lo zoologo\nW.F.R.Weldon che gli fornisce dati che lo stimolano a riflessioni \ndi tipo statistico.\nContributi alla statistica.\nKarl Pearson ha contribuito alla teoria statistica in diversi ambiti:\nPearson \u00e8 stato inoltre editore di alcune riviste: \n\"Annals of Eugenics\", \n\"Drapers' Company Research Memoirs\" e soprattutto\n\"Biometrika\", finanziata da Galton.\nDivenne il primo titolare della cattedra di eugenetica\ncreata dal suo amico e maestro Francis Galton\n(\"Galton Chair of National Eugenics\").\nSi \u00e8 preoccupato di costruire le tavole statistiche con lo scopo di fornire uno\nstrumento di lavoro a statistici e biometrici, tavole usate ancora oggi.\nQuesta attivit\u00e0 venne proseguita da suo figlio.\nIl suo laboratorio di biometria venne fuso con \nl\"'Eugenics Record Office\" di Galton,\ndiventando il Laboratorio Galton.\nIl suo approccio agli aspetti sociali (p.es. socialismo, emancipazione della donna) \ne alla scienza (metodi statistici applicati allo studio dell'evoluzione) \nnon fu sempre in sintonia con il pensiero del suo tempo\ne nemmeno con quello di altri importanti statistici come Ronald Fisher,\nal punto che poco prima della sua morte il suo dipartimento venne\ndiviso in due: il primo gestito da Fisher, l'altro dal figlio di Karl, Egon."}
{"id": "2478", "revid": "125611610", "url": "https://it.wikipedia.org/wiki?curid=2478", "title": "Andrej Nikolaevi\u010d Kolmogorov", "text": "Tra i pi\u00f9 importanti e influenti matematici del XX secolo, comp\u00ec importanti progressi in diversi campi accademici, tra cui la teoria delle probabilit\u00e0, la topologia, la logica intuizionista, la turbolenza, la meccanica classica e la complessit\u00e0 computazionale. A dispetto della considerevole importanza della sua Scuola matematica per lo sforzo bellico durante la seconda guerra mondiale, fu uno dei matematici sovietici esclusi dalla ricerca scientifica in ambito militare, a causa della sua convivenza, a partire dal 1929, col compagno, matematico anch'esso, Pavel Aleksandrov. Si devono a lui l'introduzione della definizione di insieme limitato e gli assiomi del calcolo probabilistico.\nBiografia.\nNato da genitori non sposati, fu sua zia Vera Jakovlena ad occuparsi della sua educazione, dato che la madre mor\u00ec tragicamente durante il parto. Cresciuto a Tuno\u0161na, nel 1920 entr\u00f2 nell'Universit\u00e0 di Mosca dove non si occup\u00f2 solo di matematica, ma anche di metallurgia e storia della Russia.\nNel 1922 trov\u00f2 una serie di Fourier che diverge quasi ovunque, che gli valse la fama nel mondo. Nel 1925 consegu\u00ec la laurea e, iniziate le ricerche sotto la supervisione di Luzin, pubblic\u00f2 8 articoli tra cui quello che diverr\u00e0 la pietra miliare del calcolo delle probabilit\u00e0. Nel 1929 complet\u00f2 il suo dottorato con ben 18 pubblicazioni. Esegu\u00ec una serie di studi sulle catene di Markov e nel 1931 divenne professore a Berlino.\nNello stesso anno pubblic\u00f2 gli importanti risultati sull'equazione retrospettiva e sull'equazione prospettica. Nel 1933 pubblic\u00f2 \"Concetti fondamentali del Calcolo delle Probabilit\u00e0\", sviluppando la ricerca che era ormai cristallizzata sul dibattito fra quanti consideravano la probabilit\u00e0 come limiti di frequenze relative (cfr. impostazione frequentista) e quanti cercavano un fondamento logico della stessa. La sua impostazione assiomatica si mostrava adeguata a prescindere dall'adesione a una o all'altra scuola di pensiero. Questi risultati gli valsero una cattedra a Mosca (1938) e l'accoglimento a membro dell'Accademia delle Scienze dell'URSS (1939).\nDi interesse - sempre negli anni trenta - sono i suoi studi sulle relazioni tra matematica classica e intuizionismo di cui fu precursore.\nDopo il secondo conflitto mondiale si dedic\u00f2 alla teoria dell'informazione. In particolare si occup\u00f2 dell'interpretazione di un segnale in presenza di interferenze disturbatrici.\nAssiomatizzazione della teoria delle probabilit\u00e0.\nKolmogorov defin\u00ec tre assiomi:\nA partire da questi tre assiomi, sono stati in seguito formulati vari teoremi e varie leggi che costituiscono la base della moderna teoria della probabilit\u00e0. Per i suoi risultati Kolmogorov \u00e8 anche noto come il padre del calcolo delle probabilit\u00e0.\nTeoremi.\nSe: formula_8\nla successione formula_9 soddisfa la legge forte dei grandi numeri."}
{"id": "2480", "revid": "1543377", "url": "https://it.wikipedia.org/wiki?curid=2480", "title": "Kim Eric Drexler", "text": "Ricercatore all'Institute for Molecular Manufacturing, \u00e8 anche presidente del Foresight Institute. Ha scritto molto sulle nanotecnologie e coniato il termine \"nanomacchina\"."}
{"id": "2481", "revid": "1719883", "url": "https://it.wikipedia.org/wiki?curid=2481", "title": "Kundalini", "text": "Kundalini (adattamento di Ku\u1e47\u1e0dalin\u012b, devanagari: \u0915\u0941\u0923\u094d\u0921\u0932\u093f\u0928\u0940) \u00e8 un termine della lingua sanscrita adoperato originariamente in alcuni testi delle tradizioni tantriche per indicare quell'aspetto della \u015aakti presente nel corpo umano, l'energia divina che si ritiene risiedere in forma quiescente in ogni individuo. \nOrigine del termine e contesti d'uso.\nSebbene la nozione di un corrispettivo dell'energia divina nel corpo umano e delle pratiche relative per gestirla si trovi gi\u00e0 espressa e discussa in alcuni testi del \"corpus\" dei \"Bhairava tantra\", quali ad esempio il \"Netra Tantra\", il \"Kubjik\u0101mata Tantra\" e il \"Vij\u00f1\u0101nabhairava Tantra\", sembra che la prima menzione del termine compaia nel \"Tantrasadbh\u0101va\", altro testo del medesimo \"corpus\", risalente all'VIII secolo circa.\nIl passo \u00e8 citato dal filosofo kashmiro K\u1e63emar\u0101ja (X-XI sec.) nel suo commento agli \"\u015aivas\u016btra\":\nI \"Bhairava tantra\" sono un insieme di opere, 64 per l'esattezza, che la tradizione vuole rivelate dal Dio \u015aiva nel suo aspetto Bhairava. Questi testi espongono una dottrina monista (\"\u0101-dvaita\", \"non-dualista\"), cio\u00e8 una visione metafisico-religiosa nella quale ogni aspetto nel cosmo, individui compresi, sono una manifestazione, un'espansione dell'Assoluto, \u015aiva. Molti di questi testi non ci sono pervenuti, ma ne abbiamo menzioni e citazioni sia in quelli attualmente conosciuti sia nei numerosi commenti che ne sono seguiti.\nOccorre qui ricordare che la concezione di una relazione fra l'umano e il divino non \u00e8 certo una prerogativa delle tradizioni in oggetto, tradizioni essenzialmente tantriche, ma risale, nella letteratura, a un'epoca antecedente, quella del brahmanesimo. Nella \"Ch\u0101ndogya Upani\u1e63ad\" (IX-VII secolo a.C.), ma anche in altre \"Upani\u1e63ad\", troviamo gi\u00e0 espresso il concetto dell'identit\u00e0 fra l'essenza individuale e quella divina, fra \"\u0101tman\" e \"brahman\": \u00abQuello sei tu\u00bb.\nI testi del \"Bhairava tantra\" costituiscono il \"corpus\" canonico di opere sacre cui fanno riferimento alcune tradizioni religiose popolari per lo pi\u00f9 sorte nella regione indiana del Kashmir, e confluite poi in quel sistema esegetico etichettato come Shivaismo del Kashmir come \u00e8 stato formulato da Abhinavagupta. Queste tradizioni e scuole sostengono l'identit\u00e0 fra gli individui, l'universo e Dio, che, come gi\u00e0 detto, \u00e8 qui identificato con \u015aiva o una sua ipostasi (come Bhairava, per esempio):\n\u015aiva \u00e8 qui considerato causa materiale ed efficiente dell'universo, e il suo riflesso nel mondo \u00e8 \u015aakti, l'energia divina che gli esseri e le cose nel mondo sperimentano come causa di ogni trasformazione. Sostantivo femminile, \"\u015bakti\" \u00e8 termine il cui significato \u00e8 proprio \"energia\", \"forza\", e indica generalmente il potere, o l'insieme dei poteri di un dio (\"deva\"), quelli che agiscono nel mondo fenomenico e sono la causa di ogni trasformazione, creazione e distruzione. Nella mitologia, questa \"\u015bakti\" \u00e8 spesso personificata come dea (\"devi\") e variamente denominata, oggetto di culto nelle correnti devozionali. Come P\u0101rvat\u012b, la \"Figlia della montagna\", per esempio, raffigurata come sposa di \u015aiva; o come K\u0101l\u012b, \"Colei che domina il tempo\".\nDa questo punto di vista, Ku\u1e47\u1e0dalin\u012b non \u00e8 che uno dei nomi della \"\u015bakti\", della Dea cio\u00e8: uno degli aspetti, in ultima analisi, di Dio. Cos\u00ec, prima di entrare nel dettaglio delle pratiche, si rivolge alla Dea Ku\u1e47\u1e0dalin\u012b il filosofo kashmiro Abhinavagupta (X-XI sec.), sistematore di queste tradizioni:\nIl passo dal \"Tantrasadbh\u0101va\" sopra citato procede lasciando intendere che il nome Ku\u1e47\u1e0dalin\u012b derivi da \"ku\u1e47\u1e0dal\u012b\", generalmente tradotto con \"ricurva\", o anche con \"attorcigliata\":\nIl nome deriverebbe quindi dallo stato in cui normalmente si trova questa energia; \"dormiente\", \"addormentata\", \"quiescente\", \"inattiva\", \"sopita\", \"inconscia\": sono questi i termini che generalmente si trovano in letteratura per riferirsi alla \"ku\u1e47\u1e0dalin\u012b\" di cui non si \u00e8 ancora preso coscienza tramite una delle pratiche canoniche. Il riferimento al serpente come immagine simbolica della \"ku\u1e47\u1e0dalin\u012b\" rende bene l'idea di qualcosa che normalmente \u00e8 in stato di riposo, arrotolato su s\u00e9 stesso come spesso il serpente giace fintanto che non venga stimolato o non si muova in cerca di cibo.\nIl corpo yogico.\nIl seguace di queste tradizioni, che come si \u00e8 detto sono spiccatamente tantriche, il \"t\u0101ntrika\", ovvero l'adepto che guidato dal suo guru segue un percorso spirituale v\u00f2lto al conseguimento della liberazione (\"mok\u1e63a\") dal ciclo delle rinascite (\"sa\u1e43s\u0101ra\"), \u00e8 ritenuto possedere una struttura complessa che convive col corpo fisico. Si tratta di un corpo immateriale, una struttura somatica inaccessibile ai sensi che l'adepto crea immaginandola e visualizzandola attraverso una serie di pratiche complesse. Nella letteratura critica moderna a questo corpo \u00e8 stato dato il nome di \"corpo sottile\", per distinguerlo dal corpo fisico, che per contrasto \u00e8 spesso detto \"grossolano\". Il termine non \u00e8 soltanto adoperato per le dottrine in oggetto, ma lo si usa anche per rendere concetti simili pertinenti ad altre tradizioni, sia religiose sia no, come quelle esoteriche. Andr\u00e9 Padoux, indologo francese esperto di tantrismo, fa per\u00f2 notare che questo termine, \"corpo sottile\", \u00e8 improprio, perch\u00e9 \u00e8 la traduzione letterale di \"suk\u1e63ma\u015bar\u012bra\", che si riferisce invece al corpo trasmigrante: il \"corpo sottile\" \u00e8 quello che sopravvivendo alla morte \u00e8 destinato a reincarnarsi (se non c'\u00e8 stata liberazione). Padoux utilizza pertanto il termine \"corpo yogico\". Similmente, Gavin Flood utilizza il termine \"corpo tantrico\". David Gordon White usa anche il termine \"corpo alchemico\".\nLetteralmente \"Yoga\" significa \"unione\", qui fa riferimento all'unione di Ku\u1e47\u1e0dalini con \u015aiva attraverso un \"viaggio\" di Ku\u1e47\u1e0dalini stessa nel corpo dell'adepto, dal punto in cui giace come addormentata, alla base della colonna vertebrale, fino alla sommit\u00e0 del capo, dove si unisce appunto a \u015aiva, donando la beatitudine della liberazione.\nLa comprensione reale di questo corpo da parte di noi occidentali, prosegue Gavin Flood, di cosa esso realmente significhi e di come sia vissuto dal \"t\u0101ntrika\", dei suoi rapporti col cosmo in ultima analisi, \u00e8 impresa velleitaria. Il corpo tantrico \u00e8 fondamentalmente un testo nel senso lato del termine, cio\u00e8 uno strumento per concettualizzare l'universo, le divinit\u00e0, la lingua sanscrita e il linguaggio, la tradizione scritta stessa: qualcosa che la cultura di massa moderna al di fuori della tradizione certo non pu\u00f2 comprendere n\u00e9 rendere. La visione del corpo tantrico da parte della civilt\u00e0 occidentale \u00e8 cosa emblematica, e rappresenterebbe un argomento in s\u00e9.\nGli elementi principali di questo corpo sono i \"canali\" (\"n\u0101\u1e0d\u012b\"), i \"centri\" o \"ruote\" (\"cakra\"), i \"punti\" (\"bindu\"), il soffio vitale (\"v\u0101yu\"). Va subito detto che non esiste una fisiologia univoca per il corpo yogico: il numero, le caratteristiche e le funzioni dei suoi componenti variano da tradizione a tradizione, da testo a testo. \u00c8 in questo corpo che Ku\u1e47\u1e0dalin\u012b \"vive\" e si \"muove\".\nLa fisiologia pi\u00f9 diffusa per il sistema di \"cakra\" e \"n\u0101\u1e0d\u012b\" \u00e8 quella che deriva dalle tradizione tantrica che fa riferimento alla dea Kubjik\u0101, la Dea gobba, tradizione attestatasi nell'XI secolo. In questa sono descritti sette \"cakra\", collocati rispettivamente nelle zone del: perineo (\"m\u016bl\u0101dh\u0101racakra\"), genitali (\"sv\u0101dhi\u1e63\u1e6dh\u0101nacakra\"), plesso solare (\"ma\u1e47ipuracakra\"), cuore (\"an\u0101hatacakra\"), gola (\"vi\u015buddhacakra\"), fronte (\"\u0101j\u00f1\u0101cakra\"), sommit\u00e0 del capo (\"sahasr\u0101racakra\") Le \"n\u0101\u1e0d\u012b\" principali sono tre: una centrale, la \"su\u1e63umn\u0101\", e due laterali: \"i\u1e0d\u0101\" e \"pi\u1e45gal\u0101\".\nKubjik\u0101 \u00e8 raffigurata nell'apparenza di una vecchia donna incurvata dagli anni: \"kubjika\" significa \"curva\"; questa Dea \u00e8 infatti associata con Ku\u1e47\u1e0dalin\u012b. La tradizione in oggetto \u00e8 la cosiddetta tradizione kaula occidentale, originaria dell'Himalaya occidentale, e attestata con certezza nel XII secolo in Nepal, dove ancora sopravvive. Il \"Kubjik\u0101mata Tantra\" \u00e8 il testo pi\u00f9 antico nel quale si trova menzione del sistema dei sei \"cakra\", quello attualmente pi\u00f9 noto e diffuso: testi precedenti menzionano un numero differente di \"cakra\" variamente collocati nel corpo sottile.\nIl serpente.\nSimbolo ctonio, il serpente \u00e8 il pi\u00f9 usato per rappresentare la \"ku\u1e47\u1e0dalini\", associazione suggerita dagli stessi testi indiani appartenenti alla tradizione, come il sopra citato \"Tantrasadbh\u0101va\". In quanto abitatore del sottosuolo, questo animale simboleggia una forza occulta, misteriosa e pericolosa. Ma, come spesso avviene nel mito, le cose pericolose, quando conosciute, perdono quest'aspetto per svelarne un altro opposto, benefico. La \"ku\u1e47\u1e0dalin\u012b\", quando riposa \u00e8 come un serpente raccolto su s\u00e9 stesso, pronto a scattare per mordere e cos\u00ec iniettare il suo veleno; ma quando \u00e8 risvegliata \u00e8 come il serpente dritto sulla punta della coda, rigido come un bastone, inoffensivo.\nQuesto simbolismo del serpente come energia cosmico-divina trova analogia in quello ravvisato nell'analisi di Carl Gustav Jung per l'energia psichica, la libido:\nFin dall'antichit\u00e0, il serpente \u00e8 stato considerato simbolo di trasformazione grazie alla sua capacit\u00e0 di mutare pelle, ed \u00e8 stato associato al benessere fisico, spirituale e all'illuminazione. Il Bastone di Asclepio, simbolo della moderna medicina, e il Caduceo di Hermes, messaggero degli d\u00e8i (cio\u00e8 mediatore fra l'umano e il divino), presentano rispettivamente uno e due serpenti che si avvolgono attorno a un bastone. Quest'associazione fra bastone e serpente, senza tuttavia riferirsi al concetto della kundalini, compare anche in altre narrazione mitologiche, come quella descritta nell'Antico Testamento:\nIl culto dei serpenti era, in India come altrove, diffuso gi\u00e0 prima del V secolo p.e.v. I N\u0101ga erano un popolo di esseri met\u00e0 uomo met\u00e0 serpente, depositari di un'antica conoscenza, e tuttora sopravvivono, presso alcuni templi indiani, raffigurazioni di questi esseri mitologici. Gli stessi Asura, una classe di d\u00e8i vedici erano raffigurati anche come d\u00e8i-serpente.\n\u015aiva \u00e8 sempre raffigurato come ornato di serpenti; ma anche Vi\u1e63\u1e47u \u00e8 associato al serpente cosmico \u015ae\u1e63a. L'iconografia canonica del filosofo buddhista N\u0101g\u0101rjuna lo vuole assorto in meditazione all'ombra di un serpente (\"n\u0101g\u0101\") a una o pi\u00f9 teste.\nNell'antica Creta il culto dei serpenti rivestiva un aspetto importante, e cos\u00ec pare anche in alcuni culti dionisiaci. Il serpente, come simbolo variamente significato, compare in molte altre civilt\u00e0 e manifestazioni a carattere religioso, e a tutt'oggi se ne trovano ancora esempi, come nella festa di San Domenico di Sora in Abruzzo.\nLa visione occidentale di Ku\u1e47\u1e0dalini.\nIn Occidente, l'immagine del serpente come simbolo della \"ku\u1e47\u1e0dalini\" \u00e8 molto diffusa e la si deve a Sir John Woodroffe, magistrato britannico presso la Corte suprema del Bengala e appassionato di tantrismo che, con lo pseudonimo di Arthur Avalon, pubblic\u00f2 nel 1919 un testo sull'argomento dal titolo \"Il potere del serpente\". A lui si deve la diffusione di massa di questo fondamentale argomento delle tradizioni tantriche, cos\u00ec come di altri, quali i \"cakra\": nel medesimo testo, infatti, egli presenta una parziale traduzione di due testi, lo \"\u1e62atcakranir\u016bpa\u1e47a\" e il \"P\u0101duk\u0101pa\u00f1caka\", il primo sul sistema dei sei \"cakra\", il secondo sulla struttura a cinque strati del corpo tantrico. A lui va l'indiscusso merito di aver presentato questi argomenti alla cultura occidentale e di aver cos\u00ec suscitato interesse verso quell'insieme di variegati e controversi aspetti dell'induismo che, in occidente stesso, \u00e8 stato etichettato come \"tantrismo\", termine inesistente nella cultura hindu.\nLa decontestualizzazione di questi concetti, la \"ku\u1e47\u1e0dalini\" e il suo risveglio, i \"chakra\", il corpo sottile, ma anche i mantra e forse soprattutto le pratiche sessuali tipiche di alcune tradizioni tantriche, ha per\u00f2 creato, cosa inevitabile, una serie di fraintendimenti, favorendo di riflesso la diffusione di manipolazioni e letture personalizzate. La Societ\u00e0 Teosofica prima e i movimenti New Age poi, si sono appropriati dell'argomento \"ku\u1e47\u1e0dalini\", rivestendolo di aspetti impropri.\nMa la \"ku\u1e47\u1e0dalini\" ha interessato anche studiosi quali lo psicoanalista Carl Jung, che ha cercato paralleli con la struttura e il funzionamento dell'inconscio, trovando corrispondenze dei suoi concetti di \"anima\" e \"animus\" con Ku\u1e47\u1e0dalini e \u015aiva rispettivamente.\nJung, che aveva letto il testo di Avalon nel 1930, seguito i seminari dell'indologo tedesco Wilhem Hauer sullo Yoga, e si era gi\u00e0 espresso affermando di aver trovato interessanti corrispondenze fra la propria visione e quella dello Yoga stesso, ebbe per\u00f2 un atteggiamento ambivalente nei confronti della \"ku\u1e47\u1e0dalin\u012b\", ravvisando, nelle tecniche di risveglio della stessa, il pericolo di essere sommersi dalle forze dell'inconscio, qualcosa che quindi si opponeva alla realizzazione della personalit\u00e0. Interessante \u00e8 la sua visione della disposizione anatomica dei \"cakra\": il primo \"cakra\", quello dove riposa Ku\u1e47\u1e0dalin\u012b, il \"m\u016bl\u0101dh\u0101ra\", dovrebbe essere situato in alto, e l'ultimo in basso.\nAnche Massimo Scaligero, appartenente al movimento antroposofico, riteneva che gli antichi metodi per far risalire kundalini fossero ormai divenuti anacronistici se non dannosi, e che nell'epoca intellettualistica odierna occorresse semmai far discendere dalla testa la luce del pensiero conoscitivo, riconoscendone la sua origine pre-cerebrale nell'autocoscienza.\nIl risveglio della Kundalini.\nCome accennato, nelle tradizioni tantriche la liberazione dal ciclo delle rinascite \u00e8 vista come il \"risveglio\" di Kundalini seguito dalla relativa ascesa (\"\u015bat chakra bedhana\") nel corpo sottile fino all'ultimo chakra, dove stabilmente deve permanere in unione con \u015aiva. In questo stadio l'adepto ha definitivamente abbandonato il suo ego individuale (\"ahmakara\") per identificarsi col Soggetto universale (\"aham\").\nQuesto percorso \u00e8 vissuto dall'adepto come \"attivazione\", \"apertura\" dei chakra interessati, che ordinariamente si trovano \"inattivi\", come \"chiusi\". Il simbolismo dei fiori di loto illustra bene questo meccanismo: i petali si dischiudono al passaggio di Kundalini e successivamente si richiudono, col risultato per\u00f2 di aver cambiato di stato. Kundalini stessa subisce cambiamenti di stato: in alcuni testi si preferisce distinguere tre aspetti: \"\u015baktiku\u1e47\u1e0dalin\u012b\" (\"energia arrotolata\"), per indicare Kundalini che risiede inerte nel primo chakra, il \"m\u016bl\u0101dh\u0101racakra\"; \"pr\u0101\u1e47aku\u1e47\u1e0dalin\u012b\" (\"energia dei soffi vitali\"), per designare Kundalini che circola nel corpo sottile; \"paraku\u1e47\u1e0dalin\u012b\" (\"energia assoluta\"), Kundalini pronta per fondersi con \u015aiva nell'ultimo chakra (il \"dv\u0101da\u015b\u0101nta\" o il \"sahasr\u0101racakra\", a seconda dei testi).\nLa prassi per il \"risveglio\" e la \"risalita\" di Kundalini segue strade differenti a seconda della tradizione e quindi dei testi adottati. L'indologa francese Lilian Silburn che si \u00e8 occupata teoricamente e attivamente di questo argomento distingue fra i metodi che derivano dalle tradizioni del Kula e quelli molto pi\u00f9 tardi che fanno capo a testi quali la \"Ha\u1e6dhayoga Prad\u012bpik\u0101\", la \"Ghera\u1e47\u1e0da Sa\u1e43hit\u0101\" e la \"\u015aiva Sa\u1e43hit\u0101\" (scritti all'incirca dopo il XV secolo). Questi ultimi prevedono un impegno continuo basato molto sul lavoro sul corpo fisico e sottile: stiamo parlando dello Hatha Yoga. I testi tantrici precedenti fanno invece riferimento a metodi che sono assimilabili alla mistica, metodi che coinvolgono la spiritualit\u00e0 intrinseca in elementi quali la parola, il pensiero, la consapevolezza, la meditazione.\nLa via dello Hatha Yoga.\nLa manipolazione di Kundalini non \u00e8 possibile se prima non si \u00e8 provveduto a purificare il sistema dei canali energetici del corpo sottile, le \"n\u0101\u1e0d\u012b\". L'adepto deve preliminarmente dedicarsi a operazioni finalizzate a tale scopo, le \"n\u0101\u1e0d\u012b\u015bodhana\". Queste prevedono posizioni specifiche (\"\u0101sana\") accompagnate da tecniche di respirazione controllata e recitazioni di mantra. Va evidenziato che i risultati non sono affatto subito evidenti: il praticante vi si dovr\u00e0 dedicare quotidianamente per diversi mesi. Stando alla \"\u015aiva Sa\u1e43hit\u0101\", al termine il corpo fisico si presenter\u00e0 pi\u00f9 armonioso, profumato, dotato di una voce ben risonante.\nSono tre le \"n\u0101\u1e0d\u012b\" principali: \"su\u1e63um\u1e47\u0101\", \"i\u1e0d\u0101\" e \"pi\u1e45gal\u0101\": queste ultime sono come avvolte attorno alla prima, che invece \u00e8 dritta, ergendosi dalla zona del perineo fino al cranio. La \"su\u1e63um\u1e47\u0101\" \u00e8 la via maestra di risalita di Kundalini: le tecniche di purificazione hanno anche e soprattutto lo scopo di evitare che Kundalini risalga seguendo \"i\u1e0d\u0101\" e \"pi\u1e45gal\u0101\". Infatti \u00e8 anche possibile che Kundalini si risvegli e risalga in modo anomalo, come nel caso precedente, o anche spontaneamente: queste occasioni non conducono alla liberazione, anzi possono causare problemi. Cos\u00ec un maestro del XIV sec.:\nLe vie dello Shivaismo del Kashmir.\nIn quel sistema teologico-filosofico successivamente etichettato come Shivaismo del Kashmir sono descritti altri metodi per manipolare la kundalini e quindi ottenere la liberazione in vita. L'indologa Lilian Silburn elenca i seguenti metodi: distruzione del pensiero dualizzante; interruzione del soffio; frullamento dei soffi; contemplazione delle estremit\u00e0; espansione della via mediana. A questi vanno considerati aggiunti metodi di intervento \"esterni\", quali la cosiddetta \"pratica del bastone\" e l'iniziazione mediante penetrazione."}
{"id": "2482", "revid": "2153148", "url": "https://it.wikipedia.org/wiki?curid=2482", "title": "Kosha", "text": "Secondo la filosofia Ved\u0101nta, l'essenza spirituale dell'uomo (detta \u0100tman) \u00e8 rivestita da cinque involucri o guaine, chiamati Kosha. Essi sono i corpi di cui \u00e8 composto l'\"io\" fenomenico, che separano la coscienza (il proprio \u0100tman, il proprio S\u00e9) dal Brahman indifferenziato.\nI cinque Kosha sono presenti in tutti i piani (grossolano, sottile e causale), partendo da quello pi\u00f9 materiale per arrivare a quello pi\u00f9 spirituale. Questo riflette la volont\u00e0 Advaita (non duale) che non distingue fra fisica e metafisica, ma li considera gradazioni di un tutto.\nAnnamayakosa.\nLa prima guaina \"Annamayakosa\" \u00e8 quella del corpo grossolano ed \u00e8 cos\u00ec descritta:\nLa sua esistenza dipende dal \"prana\" (energia) assunto sotto forma di cibo, acqua e da \"prana\" pi\u00f9 sottile assunto attraverso l'aria che respira. Il prana assunto attraverso la respirazione \u00e8 la forma di energia pi\u00f9 importante al corpo materiale, infatti senza cibo la sua sopravvivenza \u00e8 possibile fino e oltre 6 settimane, senza acqua 3 giorni, senza aria, invece, la vita del corpo materiale cessa dopo soltanto 6 minuti. Il corpo fisico pu\u00f2 essere armonizzato anche attraverso la pratica di posizioni mirate dette \"\u0101sana\".\nPranamayakosa.\nLa seconda guaina \"Pranamayakosa\" \u00e8 quella dell'energia vitale.\nNella filosofia vedantina, con il termine \"prana\" si intende il soffio-energia vitale. Il cibo grossolano, come detto, \u00e8 una sorta di \"prana\" cristallizzato. Questo corpo \u00e8 simile per dimensione e forma a quello fisico e, come quello fisico ha una sua struttura fisiologica gestita da \"centrali energetiche\" dette chakra dalle quali scorre l'energia attraverso una sorta di rete sottile di \"canali di collegamento\", le nadi, la cui funzione \u00e8 quella di distribuire il prana attraverso le varie strutture umane. Non esiste una sola particella dell'essere umano che non funzioni come organo di ricezione, trasformazione e trasmissione dell'energia sottile. Il corpo eterico, pur essendo puramente energetico, pu\u00f2 essere influenzato dalle tecniche yoga di respirazione (\"pr\u0101\u1e47\u0101y\u0101ma\").\nManomayakosa.\nIl terzo involucro \"Manomayakosa\" \u00e8 quello che concerne il mentale ed in proposito \u00e8 scritto:\nTutto l'universo di nomi e forme non \u00e8 altro che il frutto di Manomayakosa. In altre parole, quello che noi chiamiamo \"mondo reale\" \u00e8 frutto della proiezioni della mente esattamente come lo \u00e8 il mondo onirico durante il sonno. Naturalmente entrambi i tipi di proiezione risultano reali fintantoch\u00e9 la conoscenza non sar\u00e0 sufficientemente risvegliata.\nUn elemento di particolare interesse lega quanto detto al ciclo di morte-rinascita \"(Sa\u1e43s\u0101ra)\".\nInfatti per la metafisica Ved\u0101nta la trasmigrazione avviene per l'identificazione della coscienza con il mondo dei nomi e delle forme. L'identificazione con la realt\u00e0 grossolana crea un moto che permette all'individualit\u00e0 di generare una forza che rende schiavi delle cose pur vivendo nell'illusione di possederle. Questa forza tenta disperatamente di sopravvivere, trasmigrando nei vari mondi, subendo il relativo karma di merito-demerito, attenuandosi e spegnendosi solo quando cessa quel moto di identificazione.\nFintanto che questo viene alimentato il ciclo morte-rinascita (e con esso la schiavit\u00f9 metafisica) non sar\u00e0 mai spezzato.\nVijnanamayakosa.\nLa quarta guaina \"Vijnanamayakosa\" \u00e8 detta guaina dell'intelletto. \nQuello che rappresenta questo involucro \u00e8 la cosiddetta \"buddhi\". Potremmo intendere questo termine come la pi\u00f9 alta facolt\u00e0 discriminativa che l'individuo possegga, l'intelligenza sintetica capace di contemplare gli archetipi universali.\nBench\u00e9 molto vicina al \u0100tman riflettendone il , nonostante sia percezione intuitiva e discernimento immediato essa resta pur sempre un veicolo del s\u00e9 ed \u00e8 pertanto soggetta a trasmigrazione.\nPertanto se questa resta vincolata al complesso mentale e sensoriale favorisce l'espansione dell'ego; se viceversa risulta svincolata dal desiderio egoico essa favorisce l'amore e la comprensione universale.\nAnandamayakosa.\nL'ultima guaina e quella pi\u00f9 interna \"Anandamayakosa\" \u00e8 quella della beatitudine.\nDi essa si dice essere attiva nel sonno profondo mentre negli altri stati (veglia e sogno) lo \u00e8 solo parzialmente. \u00c8 sede della facolt\u00e0 intuitiva ove si fa esperienza della divinit\u00e0 che vive nel profondo di ogni essere umano. Tale unit\u00e0 di coscienza rifrange senza riflettere la pura beatitudine dell'\u0100tman, in assenza di qualsiasi dualit\u00e0. Questa guaina \u00e8 composta di beatitudine non generata da alcun eccitamento n\u00e9 da stimoli sensoriali quindi non dipende da alcun condizionamento formale.\nAnche questo corpo causale va superato; esso non pu\u00f2 essere il supremo s\u00e9 in quanto ne \u00e8 pur sempre rivestimento come lo sono le altre guaine-corpi.\nCompresi e risolti i cinque involucri ovvero i tre corpi quello che resta \u00e8 solo il \"testimone\", il supremo \"\u0100tman\"."}
{"id": "2483", "revid": "212348", "url": "https://it.wikipedia.org/wiki?curid=2483", "title": "Kandinsky", "text": ""}
{"id": "2484", "revid": "697352", "url": "https://it.wikipedia.org/wiki?curid=2484", "title": "Katharine Hepburn", "text": "Nella sua carriera, durata pi\u00f9 di settant'anni, recit\u00f2 in una vasta gamma di generi cinematografici, dalla \"Screwball comedy\" ai film drammatici. Ottenne dodici candidature al premio Oscar come migliore attrice, vincendone quattro e risultando la persona con pi\u00f9 vittorie in tale categoria nella storia. Nel 1999 l'American Film Institute l'ha classificata al primo posto fra le pi\u00f9 grandi \"star\", ritenendola la pi\u00f9 grande attrice di tutti i tempi.\nCresciuta in Connecticut, Katharine Hepburn incominci\u00f2 a recitare mentre studiava al Bryn Mawr College. Dopo quattro anni di teatro, le recensioni favorevoli del suo lavoro a Broadway la portarono all'attenzione di Hollywood. I suoi primi anni nel mondo del cinema furono segnati dal successo e dal premio Oscar per il suo terzo film, \"La gloria del mattino\" (1934), ma in seguito fu protagonista di una serie di film che fecero fiasco quanto all'attenzione del pubblico, tanto che nel 1938 venne etichettata come \u00abveleno per il botteghino\u00bb. L'attrice fu la stessa artefice della propria rimonta, riscattando il suo contratto con la RKO Radio Pictures e comprando i diritti cinematografici di \"Scandalo a Filadelfia\": li vendette a condizione di interpretare il ruolo della protagonista ed esso la consacr\u00f2 nuovamente a Hollywood. Nel 1940 venne ingaggiata dalla Metro-Goldwyn-Mayer, dove lavor\u00f2 a fianco di Spencer Tracy, suo partner cinematografico in nove film e segretamente compagno nella vita fuori dal set.\nNella seconda parte della sua carriera apparve in produzioni teatrali shakespeariane e affront\u00f2 una serie di ruoli letterari. Vinse altri tre premi Oscar per le sue interpretazioni in \"Indovina chi viene a cena?\" (1967), \"Il leone d'inverno\" (1968) e \"Sul lago dorato\" (1981). Nel 1970 inizi\u00f2 a comparire in film per la televisione, ove prosegu\u00ec la sua carriera fino in et\u00e0 avanzata. Nel 1976 vinse anche un Premio Emmy, come miglior attrice protagonista per \"Amore tra le rovine\", al fianco di Laurence Olivier. Abbandon\u00f2 le scene nel 1994, all'et\u00e0 di 87 anni, dopo aver recitato in \"Love Affair - Un grande amore\". Dopo un periodo di inattivit\u00e0 e cattiva salute, mor\u00ec nel 2003 a 96 anni.\nOltre a quelli citati, tra i suoi film pi\u00f9 famosi si ricordano: \"Febbre di vivere\" (1932), \"Piccole donne\" (1933), \"Susanna!\" (1938), \"La donna del giorno\" (1942), \"La costola di Adamo\" (1949), \"La regina d'Africa\" (1951), \"Lui e lei\" (1952), \"Tempo d'estate\" (1955), \"Il mago della pioggia\" (1956), \"Improvvisamente l'estate scorsa\" (1959), \"Il lungo viaggio verso la notte\" (1962), \"La pazza di Chaillot\" (1969) e \"Le troiane\" (1971). Oltre ai quattro Oscar (record rimasto imbattuto), la Hepburn vinse due premi BAFTA, un NYFCC Award, un David di Donatello, una Coppa Volpi alla Mostra del cinema di Venezia e un prix al Festival di Cannes.\nBiografia.\nKatharine Hepburn nacque a Hartford, capitale del Connecticut, il 12 maggio 1907, seconda di sei fratelli. I suoi genitori furono Katherine Martha Houghton, nativa di Corning (New York), una femminista suffragetta ed impegnata nel sociale, e Thomas Norval Hepburn, urologo, nato in Virginia e discendente di una famiglia britannica, strenuo assertore della profilassi pubblica e della necessit\u00e0 di informare la gente sui rischi delle malattie veneree, argomento del quale all'epoca nessuno parlava. La madre fu a capo dell'associazione statale delle suffragette, sostenitrice della contraccezione e fondatrice, con Margaret Sanger, di Planned Parenthood, associazione per la promozione dell'aborto e della maternit\u00e0 responsabile e pianificata. La stessa Hepburn raccontava, nella sua autobiografia, di aver pi\u00f9 volte, da bambina, aiutato la madre nella sua causa, partecipando a varie manifestazioni e distribuendo in giro palloncini con lo slogan \"Il voto alle donne\".\nLa casa degli Hepburn era, quindi, un ambiente privo di argomenti-tab\u00f9, in cui si affrontavano serenamente davanti ai figli argomenti di carattere sociale, politico o di educazione sessuale. Nel corso della sua vita adulta, Katharine Hepburn avrebbe in pi\u00f9 occasioni riconosciuto ai suoi genitori il merito di averla fatta crescere libera da pregiudizi, indipendente e con la curiosit\u00e0 di fare sempre nuove esperienze.\nAvviata allo sport dal padre, si impegn\u00f2 nel nuoto, nell'equitazione, nel golf e nel tennis, tra l'altro vincendo la medaglia di bronzo a una gara di pattinaggio artistico al Madison Square Garden di New York e raggiungendo le semifinali di un torneo giovanile femminile di golf del Connecticut. Il suo sport preferito per\u00f2 fu il nuoto: da ragazza aveva l'abitudine di tuffarsi nel freddo specchio di mare di fronte casa sua e non perse l'abitudine di mantenersi in forma nuotando fino agli anni ottanta, come si vede in una scena del film \"Sul lago dorato\" (1981).\nLa sua infanzia fu funestata da un episodio che ebbe conseguenze a lungo termine anche nella sua vita adulta: un giorno trov\u00f2 il fratello Tom impiccato a una corda pendente da una trave. Sebbene le circostanze facessero pensare al suicidio, i genitori rigettarono questa ipotesi, ritenendo piuttosto che Tom fosse rimasto vittima di qualche esperimento condotto maldestramente e finito tragicamente. Indipendentemente dalla ragione della morte di suo fratello, la Hepburn cadde in depressione e vi rimase per molto tempo, evitando di frequentare i ragazzi della sua et\u00e0 e studiando a casa. Per molti anni us\u00f2 come propria la data di nascita di Tom (8 novembre) e rivel\u00f2 la vera data solo nella sua autobiografia \"Io\" (tit. or.: \"Me: Stories of my Life\").\nNel 1924 entr\u00f2 al Bryn Mawr College, che frequent\u00f2 principalmente per compiacere la madre, che aveva studiato l\u00ec, e ricord\u00f2 l'esperienza con antipatia. Era la prima volta che tornava a scuola dopo diversi anni ed era a disagio con i suoi compagni di classe. Lott\u00f2 contro le regole scolastiche dell'universit\u00e0, venendo sospesa una volta perch\u00e9 aveva fumato in camera. Si dimostr\u00f2 portata per la recitazione, ma i ruoli nelle rappresentazioni del college erano subordinati ai risultati scolastici. Una volta migliorati i propri voti, inizi\u00f2 a esibirsi regolarmente. Interpret\u00f2 il ruolo di protagonista in una produzione di \"The Woman in the Moon\" nel suo anno da senior, e la risposta positiva ricevuta rafforz\u00f2 i suoi piani di proseguire nella carriera teatrale. Si laure\u00f2 in storia e filosofia nel giugno 1928.\nAl 1928 risale il matrimonio con l'uomo d'affari Ludlow Ogden Smith, al quale la Hepburn chiese di invertire il cognome per non doversi confondere con la cantante Kathe Smith. Tra alti e bassi il matrimonio and\u00f2 avanti fino al 1934, anno del divorzio avvenuto in Messico e riformalizzato negli Stati Uniti nel 1942. Nonostante il fallimento del matrimonio, la Hepburn riconobbe sempre a suo marito il sostegno morale e finanziario datole durante i primi anni della sua carriera di attrice.\nMorte.\nMor\u00ec il 29 giugno 2003 all'et\u00e0 di 96 anni, a Old Saybrook, nella casa di famiglia. Nel rispetto delle sue volont\u00e0 non ricevette funerali religiosi. In suo onore vennero per\u00f2 oscurate per un'ora tutte le luci di Broadway, a ricordo della sua intensa attivit\u00e0 teatrale. Venne sepolta nel Cedar Hill Cemetery ad Hartford, sua citt\u00e0 natale. Nel 2004, come indicato nel suo testamento, i suoi effetti personali vennero messi all'asta da Sotheby's a New York. Tra di essi, fotografie e un busto di Spencer Tracy, da lei personalmente scolpito, e alcuni dipinti a olio. Il ricavato della vendita, diversi milioni di dollari, fu devoluto a parenti e amici.\nCarriera.\nGli esordi a teatro.\nNel 1928 fece il suo esordio a Broadway nella commedia teatrale \"Night Hostess\", dopo anni di apprendistato nei teatri di Baltimora. Fu poi chiamata a sostituire l'attrice protagonista di \"The Big Pond\" in scena al Great Neck di New York, licenziata a pochi giorni dalla prima teatrale. La Hepburn si trov\u00f2 all'improvviso sulla scena e non diede una prova convincente, tanto che fu tolta dal cast e destinata a produzioni minori. Venne poi licenziata poco prima di andare in scena con \"Art and Mrs. Bottle\" ma, siccome la produzione non trov\u00f2 un'altra attrice disponibile, dovette riassumerla. Nel 1932 si fece per\u00f2 notare per la sua interpretazione di Antiope nel dramma \"The Warrior's Husband\", una moderna rivisitazione di \"Lisistrata\". La \"pi\u00e8ce\" ebbe recensioni favorevoli e di Katharine Hepburn si inizi\u00f2 a parlare anche a Hollywood, non pi\u00f9 solo a New York.\nI primi anni a Hollywood.\nL'agente hollywoodiano Leland Hayward vide una performance della Hepburn in \"The Warrior's Husband\" e le chiese di fare un provino per la parte di Sydney Fairfield in \"Febbre di vivere\", film in produzione alla RKO Pictures. Il regista George Cukor rimase impressionato da quello che vide: \u00abC'era questa strana creatura\u00bb, ricord\u00f2, \u00abdiversa da qualsiasi cosa avessi mai sentito\u00bb. Apprezz\u00f2 particolarmente il modo in cui lei pos\u00f2 un bicchiere: \u00abHo pensato che ci fosse molto talento in quella azione\u00bb. Per il ruolo, la Hepburn chiese 1.500 $ a settimana, un compenso spropositato per un'attrice sconosciuta. Cukor incoraggi\u00f2 la casa di produzione ad accettare le sue richieste e la giovane attrice firm\u00f2 un contratto a tempo determinato con una garanzia di tre settimane.\nLa venticinquenne Hepburn arriv\u00f2 in California nel luglio 1932. Recit\u00f2 in \"Febbre di vivere\" con John Barrymore, non mostrando alcun segno di soggezione. Anche se lott\u00f2 per adattarsi alla recitazione cinematografica, rimase affascinata dal settore fin dall'inizio. Il film fu un successo e l'attrice ricevette recensioni positive. Mordaunt Hall del \"The New York Times\" defin\u00ec la performance \u00abeccezionalmente buona\u00bb precisando che \u00abla caratterizzazione della sig.na Hepburn \u00e8 una delle pi\u00f9 belle viste sul grande schermo\u00bb. Dopo il successo di \"Febbre di vivere\", la RKO firm\u00f2 con l'attrice un contratto a lungo termine e il regista George Cukor strinse una duratura amicizia e un sodalizio professionale con lei (avrebbero girato altri nove film insieme).\nIl secondo film della Hepburn fu \"La falena d'argento\", la storia di un'aviatrice e la sua relazione con un uomo sposato. Non fu un successo commerciale, ma le recensioni sulla sua interpretazione furono positive. Regina Crewe scrisse sul \"New York Journal\" che, sebbene i suoi manierismi fossero irritanti, \u00abcostringono all'attenzione e affascinano il pubblico. \u00c8 una personalit\u00e0 distinta, definita e positiva\u00bb. Il terzo film della Hepburn la consacr\u00f2 come una delle principali attrici di Hollywood: per la interpretazione dell'aspirante attrice Eva Lovelace, ruolo inizialmente destinato a Constance Bennett, ne \"La gloria del mattino\" vinse il suo primo Oscar alla miglior attrice. La Hepburn aveva visto il copione sulla scrivania del produttore Pandro S. Berman e, convinta di essere nata per interpretare quella parte, insistette per ottenerla. L'attrice decise di non partecipare alla cerimonia di premiazione degli Oscar, scelta che continuer\u00e0 per tutta la durata della sua carriera, ma fu entusiasta della propria vittoria.\nIl suo successo prosegu\u00ec con il ruolo di Jo March in un adattamento cinematografico di \"Piccole donne\" (1933) diretta da George Cukor. Il film fu un nuovo successo, uno dei pi\u00f9 grandi dell'industria cinematografica fino ad allora, e la Hepburn vinse la Coppa Volpi alla 2\u00aa Mostra internazionale d'arte cinematografica di Venezia. \"Piccole donne\" fu uno dei film preferiti dell'attrice e rimase sempre orgogliosa della propria performance, affermando in seguito: \u00abSfido chiunque a essere [una Jo] brava quanto me\u00bb.\nAlla fine del 1933 Katharine Hepburn era un'attrice cinematografica rispettata, ma desiderava imporsi anche a Broadway. Jed Harris, produttore teatrale che stava attraversando una crisi di carriera, le propose di apparire nello spettacolo \"The Lake\", che lei accett\u00f2 di fare anche con un basso stipendio. Nel frattempo la RKO le chiese di recitare in \"Argento vivo\", nel ruolo di Trigger Hicks, una ragazza di montagna dai modi bruschi. Il film, considerato uno dei suoi peggiori, fu un disastro al botteghino e l'interpretazione dell'attrice ricevette recensioni negative. La Hepburn mantenne una foto di Hicks nella sua camera da letto per tutta la sua vita come ammonimento a mantenere l'umilt\u00e0.\nL'anteprima di \"The Lake\" fu a Washington, dove ci fu una grande vendita di biglietti, ma la Hepburn aveva perso fiducia nella regia di Harris e lott\u00f2 per proseguire le prove. Nonostante questo, Harris spost\u00f2 lo spettacolo a New York senza fare ulteriori prove, andando in scena presso il Martin Beck Theatre il 26 dicembre 1933. La Hepburn fu sonoramente stroncata dai critici newyorkesi. Dorothy Parker, all'epoca critico teatrale per il \"New Yorker\", scherzando scrisse la memorabile frase: \u00abKatharine Hepburn \u00e8 capace di recitare tutta la gamma delle emozioni dalla A alla B\u00bb.\nGi\u00e0 legata a un contratto di dieci settimane, l'attrice dovette sopportare l'imbarazzo del rapido calo delle vendite di biglietti al botteghino. Harris decise di spostare lo spettacolo a Chicago, dicendo all'attrice che l'unico interesse che aveva per lei era il denaro che gli poteva fruttare. La Hepburn rifiut\u00f2 e pag\u00f2 Harris 14.000 $ per chiudere la produzione. Pi\u00f9 tardi defin\u00ec Harris come \u00abla persona pi\u00f9 diabolica che abbia mai incontrato\u00bb e sostenne che questa esperienza le insegn\u00f2 a prendere con maggiore responsabilit\u00e0 la propria carriera.\n\"Veleno per il botteghino\".\nDopo il fallimento di \"Argento vivo\" e \"The Lake\", la RKO la fece recitare in \"Amore tzigano\" (1934) di Richard Wallace, tratto da un romanzo vittoriano di J. M. Barrie, nel tentativo di ripetere il successo di \"Piccole donne\", ma il film fu un flop. Il dramma romantico \"Quando si ama\" (1935), con Charles Boyer, ebbe recensioni mediocri e fu un fallimento commerciale. Dopo tre film da dimenticare, la Hepburn torn\u00f2 al successo con \"Primo amore\" (1935) di George Stevens, la storia di una ragazza alla ricerca di affermazione sociale. La Hepburn amava il libro e fu ben felice del ruolo. Il film, tra i favoriti dell'attrice, fu un successo e le valse la seconda candidatura agli Oscar. Ricevette il secondo maggior numero di voti dopo la vincitrice Bette Davis.\nIn seguito l'attrice recit\u00f2 in un nuovo progetto di George Cukor, \"Il diavolo \u00e8 femmina\" (1935), in cui lavor\u00f2 per la prima volta in coppia con Cary Grant. Le furono tagliati corti i capelli poich\u00e9 il suo personaggio si mascherava come un ragazzo per gran parte del film. La pellicola non piacque alla critica n\u00e9 al pubblico e lei la defin\u00ec \u00abun fiasco completo\u00bb. Interpret\u00f2 Maria Stuart nel film \"Maria di Scozia\" (1936) di John Ford, nonostante non fosse interessata al personaggio: \u00abNon mi aveva mai interessato [...], la ritenevo fondamentalmente un'oca. Avrei preferito fare un film su Elisabetta\u00bb. Il film si rivel\u00f2 un fiasco al botteghino, anche perch\u00e9 il regista, non convinto del soggetto, se ne disinteress\u00f2. Tuttavia la Hepburn ricorda nella sua autobiografia che fece il suo esordio alla regia, dirigendo una piccola parte del film. Segu\u00ec \"Una donna si ribella\" (1936) di Mark Sandrich, un dramma vittoriano in cui il personaggio della Hepburn sfidava le convenzioni sociali avendo un figlio fuori dal matrimonio: \u00abun'antesignana del femminismo [...], che la Hepburn avrebbe interpretato per onorare le idee della propria madre\u00bb scrive Paolo Mereghetti. Anche la successiva commedia \"Dolce inganno\" (1937) di George Stevens non ebbe successo, il che significava che aveva recitato in quattro film rivelatisi un flop dopo l'altro.\nAi problemi dati da una serie di film impopolari, si aggiunse l'atteggiamento della Hepburn. Ebbe un rapporto difficile con la stampa, con la quale a volte era rude e provocatoria. Si divertiva a spiazzare ammiratori e giornalisti con risposte apparentemente senza senso, che avevano il solo scopo di mettere alla berlina la curiosit\u00e0 di conoscere i particolari della vita privata dei personaggi pubblici.\nNon rilasciava interviste e si negava alle richieste di autografi, il che le valse il soprannome di \"Katharine l'arrogante\". Il pubblico rimaneva sconcertato dal suo comportamento e dal suo eccentrico modo di vestire, che la rendevano ulteriormente impopolare.\nSentendo il bisogno di lasciare Hollywood, torn\u00f2 sull'East Coast a recitare in un adattamento teatrale di \"Jane Eyre\". Malgrado il successo della tourn\u00e9e e incerta sulla sceneggiatura, non volle rischiare il fallimento dopo il disastro di \"The Lake\" e decise di non prendere parte allo spettacolo a Broadway. \nVerso la fine del 1936, fu una delle molte attrici che ambirono al ruolo di Rossella O'Hara in \"Via col vento\", ma il produttore David O. Selznick si rifiut\u00f2 di offrirle la parte, perch\u00e9 disse che non aveva sex appeal e perch\u00e9 non riusciva a vedere lei e Rhett Butler inseguirsi per dodici anni.\nNel 1937 apparve accanto a Ginger Rogers in \"Palcoscenico\" di Gregory La Cava, in un ruolo che rispecchiava la sua vita, quella di una ragazza dell'alta societ\u00e0 con l'intenzione di diventare attrice. La Hepburn fu elogiata per la sua interpretazione nel film, che fu candidato come miglior film ai premi Oscar 1938, ma che non fu il successo al botteghino che la RKO aveva sperato. Gli esperti del settore incolparono la Hepburn per il basso profitto, ma lo studio continu\u00f2 a impegnarsi per far risorgere la sua popolarit\u00e0.\nFu rilanciata nella screwball comedy \"Susanna!\" di Howard Hawks, insieme con Cary Grant e un famoso leopardo addomesticato. La Hepburn si impegn\u00f2 molto e si fece consigliare sui tempi comici dalla sua costar Walter Catlett. Il film fu acclamato dalla critica, ma risult\u00f2 comunque infruttuoso al botteghino. Visto che sia il genere di film sia Grant erano molto popolari in quel momento, il biografo A. Scott Berg ritiene che la colpa del flop fosse il rifiuto degli spettatori per l'attrice.\nDopo l'uscita di \"Susanna!\", la Hepburn fu inclusa in un elenco di attori considerati \"Veleno per il botteghino\". La sua reputazione era al ribasso e quando l'attrice si vide proporre dalla RKO un B-movie di scarse prospettive, rifiut\u00f2 il ruolo, scegliendo invece di riscattare il proprio contratto per 75.000 dollari. Molti attori avevano paura di lasciare la stabilit\u00e0 dello \"studio system\" ma, data la sua ricchezza personale, la Hepburn poteva permettersi di essere indipendente. Nel 1938 gir\u00f2 \"Incantesimo\", prodotto dalla Columbia Pictures, per la terza volta al fianco di Cary Grant. La commedia fu ben accolta dalla critica, ma non riusc\u00ec a richiamare molto pubblico. Per la sceneggiatura successiva, la Hepburn si vide offrire un compenso di 10.000 dollari, meno di quanto avesse ricevuto all'inizio della sua carriera cinematografica. Riflettendo su questo cambiamento di sorte, Andrew Britton scrive di lei: \u00abNessun'altra stella \u00e8 emersa con maggiore rapidit\u00e0 o con acclamazione pi\u00f9 estatica. Nessun'altra stella \u00e8 diventata cos\u00ec impopolare in maniera cos\u00ec rapida per tanto tempo\u00bb.\nLa rinascita.\nA seguito del declino della sua carriera cinematografica, la Hepburn tent\u00f2 nuove occasioni di rilancio. Lasci\u00f2 Hollywood per cercare un progetto teatrale e firm\u00f2 per recitare nella nuova commedia di Philip Barry, \"Scandalo a Filadelfia\". Nello spettacolo interpretava il personaggio della capricciosa ereditiera Tracy Lord, una miscela di umorismo, aggressivit\u00e0, nervosismo e vulnerabilit\u00e0. Howard Hughes, l'eccentrico ed introverso miliardario partner della Hepburn all'epoca, intuendo che la commedia potesse essere per lei il biglietto di ritorno fra le stelle di Hollywood, le compr\u00f2 i diritti cinematografici prima ancora dell'esordio sul palcoscenico. La prima tourn\u00e9e di \"Scandalo a Filadelfia\" negli Stati Uniti ebbe recensioni positive, e cos\u00ec anche alla rappresentazione del teatro Shubert di New York, il 29 marzo 1939. Fu un grande successo sia a livello critico sia finanziariamente, che prosegu\u00ec anche con una seconda tourn\u00e9e.\nMolte delle pi\u00f9 importanti case di produzione avvicinarono la Hepburn per produrre la versione cinematografica della commedia di Barry. Alla fine lei scelse di vendere i diritti alla Metro-Goldwyn-Mayer (MGM) a varie condizioni: interpretare la protagonista, affidare la regia a George Cukor e scegliere i coprotagonisti. Poich\u00e9 Clark Gable e Spencer Tracy erano entrambi non disponibili, Louis B. Mayer le promise James Stewart e 150.000 $ per chiunque altro avesse voluto. L'attrice scelse il suo amico Cary Grant.\nBerg, biografo della Hepburn, descrive come il personaggio di Tracy sia stato realizzato perch\u00e9 il pubblico \u00abridesse di lei, ma che in ultima analisi, simpatizzasse con lei\u00bb e che la Hepburn sent\u00ec fondamentale per \"ricreare\" la sua immagine pubblica. \"Scandalo a Filadelfia\" fu uno dei pi\u00f9 grandi successi del 1940 e cambi\u00f2 l'atteggiamento del pubblico nei confronti della Hepburn, decretandone il successo per gli anni a venire. Le recensioni dell'epoca dichiararono: \u00abTorniamo indietro Katie, tutto \u00e8 perdonato\u00bb, il Variety: \u00ab\u00c8 il film di Katharine Hepburn [...] la storia senza di lei \u00e8 quasi inconcepibile\u00bb. La Hepburn fu candidata al terzo premio Oscar alla miglior attrice e vinse il New York Film Critics Circle Award alla miglior attrice protagonista.\nAl film che segu\u00ec, \"La donna del giorno\" (1942) di George Stevens, \u00e8 legato l'episodio che segn\u00f2 una svolta nella vita sentimentale della Hepburn. Un anno prima il regista e produttore Joseph L. Mankiewicz le aveva presentato l'attore Spencer Tracy, che avrebbe dovuto recitare con lei sul set; l'attrice, che quel giorno indossava tacchi alti, lo salut\u00f2 dicendogli: \"\u00abTemo di essere troppo alta per lei, signor Tracy\u2026\u00bb\". Mankiewicz intervenne dicendo: \"\u00abNon preoccuparti, ti accorcia lui\u00bb\". Fu l'inizio di una lunga relazione professionale e personale: essi duettarono (e spesso duellarono) sia sulla scena sia nella vita fino al 1967, anno della morte di lui. Un connubio singolare, la Hepburn atea dichiarata e Tracy che, nonostante tale relazione, non divorzi\u00f2 mai dalla legittima consorte perch\u00e9 cattolico.\nNel 2003, come epitaffio, il \"Daily Telegraph\" scrisse: \u00abKatharine e Spencer erano tanto pi\u00f9 seducenti quanto pi\u00f9 le loro schermaglie verbali erano affilate. Difficile dire se essi trovassero pi\u00f9 soddisfazione l'una nell'altro o nella battaglia\u00bb. Comunque sia, la coppia non convisse mai e condusse vita discreta, perch\u00e9 il pubblico non avrebbe apprezzato una relazione extraconiugale da parte di Tracy, che era sposato ed aveva un figlio affetto dalla sindrome di Usher. Furono nove i film in cui i due apparvero insieme, tra cui \"La costola di Adamo\" e \"Indovina chi viene a cena?\", l'ultimo film di Spencer Tracy.\nSpencer Tracy non fu l'unico personaggio pubblico con il quale Katharine Hepburn ebbe una relazione. Degli anni trenta \u00e8 una difficile storia con il miliardario e aspirante aviatore Howard Hughes, la cui vita (e la cui relazione sentimentale con l'attrice) sarebbero state messe in scena nel film \"The Aviator\" (2004); qui viene interpretata da Cate Blanchett che per il ruolo ha ricevuto un Oscar alla miglior attrice non protagonista. Ebbe anche una breve storia con John Ford, bench\u00e9 tutti siano concordi nell'affermare che l'unica vera storia d'amore sia stata quella con lo stesso Tracy.\nGli anni cinquanta.\nGli anni cinquanta videro Katharine Hepburn cimentarsi in una serie di sfide professionali, a un'et\u00e0 in cui la maggior parte delle altre attrici cominciava a ritirarsi. Il biografo dell'attrice Scott A. Berg definisce il decennio come \u00abil cuore del suo vasto patrimonio\u00bb e il periodo in cui si mise veramente in luce. Nel gennaio del 1950, si avventur\u00f2 nell'interpretazione di ruoli shakespeariani, portando sulle scene la Rosalinda da \"Come vi piace\". Sperava di dimostrare che poteva interpretare anche ruoli di grande impegno e disse che era \u00abmeglio cercare qualcosa di difficile e di possibile insuccesso piuttosto che puntare sempre sul sicuro\u00bb. Lo spettacolo and\u00f2 in scena al Cort Theatre a New York e registr\u00f2 un quasi tutto esaurito per 148 repliche e una successiva tourn\u00e9e. Le recensioni sulla Hepburn furono contrastanti, ma si fece notare come l'unica star hollywoodiana in grado di recitare ruoli di grande impegno sul palcoscenico.\nUn'altra celebre interpretazione fu quella di Rose Sayer in \"La regina d'Africa\" di John Huston, suo primo film a colori: suo partner sul set fu Humphrey Bogart, nella parte di un capitano tanto coraggioso quanto alcolista, che viene convinto da una missionaria ed attempata zitella (la Hepburn), ad affondare con la sua modesta barca una nave ammiraglia tedesca nelle acque di un lago africano nel 1914. Le riprese del film furono molto laboriose e costellate di problemi, tanto che la Hepburn (come numerosi altri componenti della troupe) si ammal\u00f2 di dissenteria sul set africano, inconveniente che la svuot\u00f2 di energie per mesi: in realt\u00e0, e a dispetto del fatto di essere la figlia di un urologo, l'attrice aveva bevuto acqua del posto (nonostante le scorte giungessero in bottiglie sigillate); gli unici a restare indenni furono gli stessi Bogart e Huston, entrambi forti bevitori di alcolici. A questo episodio, e all'intera avventurosa lavorazione del film, l'attrice nel 1984 dedic\u00f2 un libro intitolato \"La regina d'Africa: ovvero come sono finita in Africa con Bogart, Bacall e Huston e per poco non ho perso la ragione\", il cui successo fece di lei un'autrice di \"best seller\" a 77 anni. Distribuito alla fine del 1951, il film fu un grande successo di pubblico e di critica e fece guadagnare alla Hepburn la sua quinta candidatura come miglior attrice protagonista ai premi Oscar 1952. Fu il suo primo film di successo ottenuto senza essere affiancata da Spencer Tracy come coprotagonista sin dai tempi di \"Scandalo a Filadelfia\", e ci\u00f2 dimostr\u00f2 che poteva gestire anche da sola la propria popolarit\u00e0.\nDi nuovo al fianco di Tracy, la Hepburn recit\u00f2 poi nella briosa commedia a sfondo sportivo \"Lui e lei\" (1952) di George Cukor, scritta appositamente per la coppia da Garson Kanin e Ruth Gordon: entrambi descrissero l'amore per gli sport che la Hepburn mostrava con orgoglio sin dagli anni della prima giovinezza e ne fecero la loro primaria ispirazione per il film, nel quale apparvero brevemente anche veri campioni sportivi dell'epocaQUIQUIQUI; si tratt\u00f2 di uno dei film pi\u00f9 popolari e acclamati della coppia Kanin/Gordon, e anche il preferito della Hepburn tra i nove girati insieme a Tracy. La sua performance le fece ottenere una candidatura al Golden Globe per la migliore attrice in un film commedia o musicale.\nNell'estate del 1952 la Hepburn apparve al West End di Londra per lo spettacolo \"La miliardaria\" di George Bernard Shaw, che rimase in replica per dieci settimane. I suoi genitori le avevano letto Shaw da bambina, il che rese quella occasione in teatro un'esperienza speciale per l'attrice. Due anni di intenso lavoro l'avevano lasciata esausta, tanto che l'amica Constance Collier scrisse che la Hepburn era \u00absu sull'orlo di una crisi di nervi\u00bb. Apprezzata, \"La miliardaria\" fu portata a Broadway. Nel mese di ottobre di quello stesso anno fu messa in scena al Teatro Shubert, dove nonostante una risposta critica tiepida, lo spettacolo fu sold out per dieci settimane. L'attrice successivamente cerc\u00f2 di ottenere l'adattamento cinematografico del testo teatrale: il copione venne scritto da Preston Sturges e lei stessa si offr\u00ec di pagare un regista e di lavorare senza compenso, ma nessuno studio di produzione approv\u00f2 allora il progetto, anche se nel 1960 ne venne tratto un film diretto da Anthony Asquith e interpretato da Sophia Loren. In seguito l'attrice indic\u00f2 questa come la pi\u00f9 grande delusione della sua carriera.\n\"Lui e lei\" fu l'ultimo film previsto dal contratto della Hepburn con la MGM, rendendola libera di scegliere i propri progetti. Trascorse due anni a riposarsi e a viaggiare, per poi impegnarsi nel film romantico \"Tempo d'estate\" (1955) di David Lean. Girato a Venezia, e con la partecipazione anche di Isa Miranda, racconta la fugace storia d'amore tra una zitella statunitense di provincia, interpretata appunto dalla Hepburn, e un fascinoso ma gi\u00e0 sposato antiquario italiano interpretato da Rossano Brazzi. L'attrice disse che lavorare con Lean era stata \u00abun'esperienza affascinante\u00bb. Su sua insistenza, la Hepburn esegu\u00ec una scena in cui doveva cadere in un canale e in seguito a ci\u00f2 svilupp\u00f2 un'infezione cronica agli occhi. Il ruolo le fece guadagnare un'altra candidatura agli Oscar ed \u00e8 citato come uno dei suoi migliori lavori sia per la critica sia soprattutto per il pubblico. David Lean in seguito disse che quello era il preferito tra i film che aveva girato e che la Hepburn era la sua attrice preferita. L'anno seguente la Hepburn trascorse sei mesi in tour in Australia con la compagnia teatrale Old Vic, interpretando Porzia in \"Il mercante di Venezia\", Caterina ne \"La bisbetica domata\", e Isabella ne \"Misura per misura\". Il tour ebbe successo e l'attrice fu applaudita per il suo lavoro.\nLa Hepburn ricevette un'altra candidatura all'Oscar, per il secondo anno consecutivo, per \"Il mago della pioggia\" (1956) di Joseph Anthony, interpretando un ruolo gi\u00e0 portato in teatro nel 1953 dalla pi\u00f9 giovane Geraldine Page. Anche in questo caso interpret\u00f2 una romantica zitella che grazie al vibrante personaggio interpretato da Burt Lancaster riscopre l'amore. In quegli anni l'attrice dimostr\u00f2 una particolare bravura nelle interpretazioni di \"zitelle alla ricerca d'amore\", apprezzate da pubblico e critica, e afferm\u00f2 che \"[nei ruoli di] Lizzie Curry [de \"Il mago della pioggia\"], Jane Hudson [di \"Tempo d'estate\"] e Rosie Sayer [de \"La regina d'Africa\"] Interpretavo me stessa. Non \u00e8 stato difficile per me impersonare queste donne, perch\u00e9 sono la zia nubile\". Il successivo film \"La sottana di ferro\" (1957) di Ralph Thomas, con Bob Hope, una rielaborazione della commedia \"Ninotchka\", fu invece un passo falso. La Hepburn interpret\u00f2 la parte di un pilota sovietico dal cuore di ghiaccio, una performance che Bosley Crowther defin\u00ec \u00aborribile\u00bb. Fu un fallimento commerciale e di critica e la Hepburn lo consider\u00f2 il peggior film sul suo curriculum.\nTracy e la Hepburn tornarono insieme sullo schermo per la commedia \"La segretaria quasi privata\" (1957) di Walter Lang, ove vennero affiancati da Joan Blondell, Dina Merrill e Neva Patterson. In quella occasione Berg fece notare che il film era come un ibrido tra i loro precedenti successi delle commedia sentimentali e il nuovo personaggio da zitella interpretato dall'attrice, ma si tratt\u00f2 di un insuccesso al botteghino. Quell'estate la Hepburn torn\u00f2 a recitare Shakespeare a Stratford, nel Connecticut, all'American Shakespeare Theatre, dove reinterpret\u00f2 Porzia ne \"Il mercante di Venezia\" e port\u00f2 sulle scene Beatrice di \"Molto rumore per nulla\". Gli spettacoli furono accolti positivamente.\nGli anni sessanta.\nDopo due anni di lontananza dagli schermi, la Hepburn recit\u00f2 nell'adattamento cinematografico del controverso e particolarmente audace, per l'epoca, dramma teatrale di Tennessee Williams \"Improvvisamente l'estate scorsa\" (1959) di Joseph L. Mankiewicz, con Elizabeth Taylor e Montgomery Clift. Il film fu girato a Londra e fu giudicato una \u00abesperienza completamente infelice\u00bb per la Hepburn. Si scontr\u00f2 varie volte con il regista durante le riprese, anche per il modo giudicato irrispettoso con cui veniva trattato Clift, e il tutto culmin\u00f2 con un suo sputo in faccia all'uomo.\nIl film fu tuttavia un ennesimo successo e la sua interpretazione della raccapricciante zia Violet Venable le procur\u00f2 la sua ottava candidatura all'Oscar. Williams era molto soddisfatto della prestazione dell'attrice: \u00abKate \u00e8 l'attrice da sogno di un drammaturgo\u00bb ammirando come riuscisse a rendere al meglio i dialoghi. Il drammaturgo scrisse per lei anche la piece teatrale \"La notte dell'iguana\", ma l'attrice, sia pure lusingata, sent\u00ec di essere fuori parte e la rifiut\u00f2 (il ruolo fu poi interpretato per alcuni mesi nel 1961 da Bette Davis e nel 1964 al cinema da Ava Gardner).\nLa Hepburn torn\u00f2 a Stratford nell'estate del 1960 per interpretare Viola ne \"La dodicesima notte\" e Cleopatra in \"Antonio e Cleopatra\". Il \"New York Post\" della sua Cleopatra disse che \u00ab[la] Hepburn offre una prestazione altamente versatile [...] per i suoi famosi manierismi sempre affascinanti da guardare\u00bb. La stessa Hepburn era orgogliosa del ruolo. Il suo gi\u00e0 notevole repertorio miglior\u00f2 ulteriormente quando apparve in \"Il lungo viaggio verso la notte\" (1962) di Sidney Lumet, trasposizione sul grande schermo della omonima piece di Eugene O'Neill. Fu una produzione a basso budget e l'attrice, pur di parteciparvi, si accontent\u00f2 di un decimo del compenso stabilito, tuttavia lo defin\u00ec \u00abuna commedia molto bella e il personaggio della madre \u00e8 tracciato con una tale sensibilit\u00e0 che interpretarlo \u00e8 veramente una cosa che ispira. [...] Bastava riflettere, concentrarsi e leggere le battute\u00bb. Pens\u00f2 pure che la sua performance nel film fosse la migliore della sua carriera. Per questa interpretazione guadagn\u00f2 un'altra candidatura agli Oscar e vinse il Prix d'interpr\u00e9tation f\u00e9minine al 15\u00ba Festival di Cannes; lo stesso premio, per la categoria maschile, venne assegnato anche ai suoi comprimari Ralph Richardson, Jason Robards e Dean Stockwell, caso fino ad allora unico nella storia del Festival.\nDopo il film di Lumet del 1962, che pur amato dalla critica circol\u00f2 poco nelle sale, la Hepburn si concesse una consistente pausa dalla carriera e dalle apparizioni in pubblico per prendersi cura di Spencer Tracy, ragione per cui, tra l'altro, non prese parte al film \"La nave dei folli\" (1965) di Stanley Kramer, in un ruolo poi assegnato a Vivien Leigh. Infatti non lavor\u00f2 pi\u00f9 fino all'inizio del 1967, quando iniziarono le riprese di \"Indovina chi viene a cena?\" di Stanley Kramer, il suo nono film con Tracy. La pellicola, piuttosto audace per l'epoca e molto attesa alla sua uscita, tratta con toni semi-brillanti il tema dell'integrazione razziale e dei matrimoni \"misti\", e nell'occasione la Hepburn imperson\u00f2 il ruolo dell'energica madre di Katharine Houghton, della quale, nella vita reale, era la zia. In quel periodo Tracy, gi\u00e0 piuttosto anziano, era gravemente malato di cuore, e la Houghton ricord\u00f2 in seguito che la zia era \u00abestremamente tesa\u00bb durante la lavorazione del film: Tracy infatti mor\u00ec di infarto nel giugno di quell'anno, 17 giorni dopo la ripresa della sua ultima scena.\nIl film segn\u00f2 il trionfale ritorno sulle scene per la Hepburn e un nuovo grande successo anche per la sua immagine pubblica. Per questa interpretazione vinse il suo secondo premio Oscar alla miglior attrice, 34 anni dopo il primo. L'attrice ha sempre pensato che quella vittoria le sia stata attribuita anche per onorare la memoria di Tracy.\nCon sorpresa di molti, l'attrice torn\u00f2 presto a recitare dopo la morte di Tracy. Ricevette numerose sceneggiature giudicate interessanti, ma scelse di interpretare la regina Eleonora d'Aquitania in \"Il leone d'inverno\" (1968) di Anthony Harvey, un ruolo che defin\u00ec \u00abaffascinante\u00bb e per il quale si document\u00f2 molto per la preparazione del personaggio, vissuto nel XII secolo. Le riprese ebbero luogo presso l'Abbazia di Montmajour nella Francia meridionale, e l'attrice apprezz\u00f2 l'esperienza al fianco del pi\u00f9 giovane collega britannico Peter O'Toole, recatosi di persona in volo a Los Angeles per proporle il film e convincerla a parteciparvi. Entusiasta dell'attrice, con cui avrebbe lavorato ancora nel 1984, il regista disse al termine delle riprese che girare un film con lei era \"come andare a Parigi a 18 anni e trovarvi esattamente tutto quello che si era immaginato prima\". John Russell Taylor su \"The Times\" scrisse che la parte di Eleonora era \u00abla performance della sua carriera\u00bb e che aveva dimostrato che era tuttora in \u00abcrescita\u00bb e \u00ab[un']attrice ancora sorprendente\u00bb.\nIl film fu candidato in tutte le principali categorie ai Premi Oscar 1969, e per il secondo anno consecutivo la Hepburn vinse l'Oscar per la migliore attrice (ex aequo con Barbra Streisand per \"Funny Girl\"). Per questa interpretazione, in combinazione con la sua performance in \"Indovina chi viene a cena?\", ricevette anche il primo premio BAFTA alla migliore attrice protagonista da parte della British Film Academy. La sua successiva apparizione fu in \"La pazza di Chaillot\" (1969) di Bryan Forbes, che venne girato a Nizza subito dopo la fine delle riprese della pellicola di Harvey, e inizialmente con la regia di John Huston, ma fu accolto freddamente tanto dal pubblico quanto dalla critica, che defin\u00ec il film troppo bizzarro e la Hepburn sostanzialmente fuori parte.\nDal dicembre 1969 all'agosto 1970 la Hepburn recit\u00f2 nel musical di Broadway \"Coco\", basato sulla vita di Coco Chanel. Ammise che prima di partecipare allo spettacolo non era mai andata a vedere un musical teatrale. Non essendo una grande cantante, prese lezioni di canto sei volte a settimana. Era nervosa ad ogni esibizione e ricord\u00f2 di essersi domandata spesso \"cosa diavolo ci facessi l\u00ec.\" Le recensioni furono mediocri, ma la sua interpretazione venne elogiata e lo spettacolo risult\u00f2 popolare. In seguito rifer\u00ec che con \"Coco\" le sembr\u00f2 per la prima volta che il pubblico non fosse contro di lei, ma che in realt\u00e0 sembrava amarla. Per questo lavoro venne candidata a un Tony Award alla miglior attrice protagonista in un musical.\nGli ultimi anni.\nNegli anni settanta prese parte al western \"Torna \"El Grinta\"\" (1975) di Stuart Millar, nel ruolo di una missionaria quacchera che riesce a ingentilire l'anziano e rude cowboy interpretato da John Wayne. Di quel periodo rimarchevoli furono anche le sue partecipazioni ai film \"Le troiane\" (1971) di Michael Cacoyannis, per il quale vinse il premio come migliore attrice del Kansas City Film Critics Circle Awards, e \"Un equilibrio delicato\" (1973) di Tony Richardson. Nel 1972 avrebbe dovuto recitare nel film \"In viaggio con la zia\" di George Cukor, ma il suo ruolo venne poi assegnato a Maggie Smith. Nel 1976 vinse un Premio Emmy come miglior attrice protagonista per il film televisivo \"Amore tra le rovine\" di George Cukor, interpretato insieme a Sir Laurence Olivier. Ottima la sua prova, diretta ancora da Cukor, anche nel film televisivo \"Il grano \u00e8 verde\" (1979), ove ripropose un personaggio reso celebre sul grande schermo nel 1945 da Bette Davis, e per il quale ottenne una ennesima candidatura Premio Emmy per la miglior attrice.\nMalgrado le numerose candidature e il record di premiazioni, Katharine Hepburn apparve per la prima volta alla cerimonia degli Academy Awards solo nel 1974, quando era gi\u00e0 stata candidata undici volte e premiata tre: si present\u00f2 con giacca da camera, pantaloni e dolcevita in segno di protesta contro la falsit\u00e0 di superficie dell'Academy, fu accolta da una \"standing ovation\" da parte del pubblico e consegn\u00f2 il Premio alla memoria Irving G. Thalberg al produttore Lawrence Weingarten. Non avrebbe mai pi\u00f9 partecipato alla cerimonia.\nDurante un periodo di riposo durato due anni l'attrice vide uno spettacolo a Broadway intitolato \"Sul lago dorato\", tratto da un soggetto di Ernest Thompson, e rimase colpita dalla raffigurazione di una coppia di coniugi anziani che deve far fronte alle difficolt\u00e0 della vecchiaia. Jane Fonda aveva acquistato i diritti cinematografici per suo padre, l'attore Henry Fonda, e la Hepburn cerc\u00f2 di ottenere il ruolo della coprotagonista, l'eccentrica Ethel Thayer. \"Sul lago dorato\" (1981) di Mark Rydell fu un successo commerciale, il secondo film campione di incassi del 1981. Il film le fece vincere un secondo premio BAFTA e il quarto Oscar alla miglior attrice, facendola diventare l'attrice pi\u00f9 premiata dall'Academy. Homer Dickens, nel suo libro sulla Hepburn, fa notare che venne ampiamente considerato una vittoria sentimentale: \u00abun omaggio alla sua carriera duratura\u00bb. Nel 1984, diretta per la seconda volta da Anthony Harvey, recit\u00f2 accanto a Nick Nolte nel film \"Agenzia omicidi\". La sua ultima apparizione al cinema, in un ruolo non pi\u00f9 da protagonista, fu nel 1994 in \"Love Affair - Un grande amore\" di Glenn Gordon Caron. \nSempre attiva nel sociale, Katharine Hepburn sostenne molte battaglie civili, principalmente quella sulla pianificazione familiare. Nel 1985 ricevette l'Humanist Arts Award dalle mani del suo amico, e presidente onorario dell'Associazione Umanista Americana, il filantropo Corliss Lamont.\nVita privata.\nOltre al collega e compagno di una vita Spencer Tracy, la Hepburn ebbe anche relazioni sentimentali con Leland Hayward, Howard Hughes e John Ford.\nMargaret \"Peg\" Perry \u00e8 stata l'ultima sorella di Katharine, morta il 13 febbraio 2006, all'et\u00e0 di 85 anni: lavor\u00f2 come bibliotecaria a Canton, Connecticut. Robert Hepburn, l'ultimo fratello di Katharine, \u00e8 morto il 26 novembre 2007: medico come il padre, il dottor Thomas Hepburn, fu a capo del dipartimento di urologia all\"'Hartford Hospital\" per pi\u00f9 di 30 anni.\nLa Hepburn afferm\u00f2 che, pur condividendo i principi cristiani, non credeva nella religione o nell'aldil\u00e0. Il nonno paterno, Sewell Snowden Hepburn, era un pastore episcopale, ma sul tema della religione l'attrice dichiar\u00f2 a un giornalista nell'ottobre del 1991:\nLa Hepburn inizi\u00f2 ad avere successo proprio in un periodo in cui, con gli uomini partiti per la guerra, nei primi anni \u201940, le donne iniziavano ad avere un ruolo pi\u00f9 incisivo nella societ\u00e0 americana. E lei, con la sua personalit\u00e0 cos\u00ec spiccata e la sua ironia, non pot\u00e9 che esserne un esempio lampante. Nel tempo libero usava indossare pantaloni palazzo a vita alta e camicie da uomo.\u201c\"Ci\u00f2 che le donne indossano oggi \u00e8 stato incommensurabilmente influenzato dalla forza della personalit\u00e0 di Katharine Hepburn e dall\u2019insistenza nell\u2019indossare ci\u00f2 che voleva\"\u201c, disse Jean Druesedow, direttrice del Kent State University Museum. \"\u201c Quel suo precorrere i tempi, indossando spesso e volentieri i pantaloni (ed anche l\u2019allestimento esalta questo suo modo di essere, presentando in maniera ironica e inusuale questi indumenti), e non perdendo nulla in femminilit\u00e0, ma anzi imponendo una nuova visione anche di questo termine, che sapesse unire e tradurre, anche nel vestire, una sensualit\u00e0 che partisse dalla testa. E tutto ci\u00f2 si riflette nel modo di vestire, sia nella vita privata, sia in scena dove, pur in situazioni pi\u00f9 tradizionali, anche a livello di costumi, si avverte una sua influenza, fosse anche solo nel modo di indossare questi abiti. Vestiti ai quali la Hepburn, dunque, con il suo stile conferiva sempre qualcosa di particolare\u201d\".\nIl suo anticonformismo e la sua modernit\u00e0 di pensiero si infransero soltanto di fronte al tab\u00f9 dell\u2019epoca. Fra la carriera e i figli, lei scelse la carriera: \u00abSarei stata una madre terribile, sono troppo egoista\u00bb.\nEredit\u00e0.\nPer onorare la Hepburn, \u00e8 stato costruito un teatro a Old Saybrook, in Connecticut (Katharine Hepburn visse e mor\u00ec a Old Saybrook). Nell'ottobre 2007, la citt\u00e0 di Old Saybrook ricevette un assegno di 200.000 dollari da parte della Commissione del Connecticut per la cultura e il turismo, per il restauro di questo teatro, per un totale di un milione di dollari ricevuto in sovvenzioni per il progetto. Durante la primavera del 2009, il Katharine Hepburn Cultural Arts Center e il teatro sono stati aperti.\nL'8 e il 9 settembre 2006, il Bryn Mawr College e l'Alma Mater Hepburn hanno aperto lo Houghton Katharine Hepburn Center, dedicato sia all'attrice che a sua madre. Alla celebrazione d'apertura erano presenti Lauren Bacall e Blythe Danner.\nKatharine Hepburn prest\u00f2 il suo nome ad alcune cause politiche e sociali, in particolare per la pianificazione familiare. Nel 1985 ricevette il \"Premio Arte Umanista della Humanist Association\", presentato dal suo amico Corliss Lamont.\nPer celebrare il 100\u00ba anniversario della sua nascita, nel maggio 2007, il canale via cavo Turner Classic Movies ha dedicato una settimana di trasmissioni serali ai suoi film e ai documentari sulla sua vita.\nDoppiatrici italiane.\nNelle versioni in italiano dei suoi film, Katharine Hepburn \u00e8 stata doppiata da:"}
{"id": "2485", "revid": "121539399", "url": "https://it.wikipedia.org/wiki?curid=2485", "title": "Aleksandr F\u00ebdorovi\u010d Kerenskij", "text": "Avvocato di professione, svolse un ruolo di primo piano nel rovesciamento del regime zarista in Russia durante la rivoluzione russa di febbraio del 1917. A capo del governo provvisorio fu in grado di sventare il colpo di Stato reazionario di Kornilov, ma non riusc\u00ec a evitare la rivoluzione d'ottobre in cui i bolscevichi presero il potere. Mor\u00ec in esilio negli Stati Uniti nel 1970.\nBiografia.\nInizi.\nAleksandr Kerenskij nacque a Simbirsk (l'odierna Ul'janovsk, la stessa citt\u00e0 in cui nacque Lenin) nel 1881. Figlio di un professore, F\u00ebdor Mykhaylovych Kerenskij (1838-1910), si laure\u00f2 in giurisprudenza all'universit\u00e0 di Pietroburgo nel 1904: tra i suoi colleghi, sebbene in anni diversi, ci fu anche Vladimir Lenin, che sarebbe diventato un suo rivale politico qualche anno dopo. Nel 1887 \"Sa\u0161a\" (diminutivo di Aleksandr con cui veniva familiarmente chiamato Kerenskij), si ammal\u00f2 di tubercolosi e dovette trascorrere sei mesi lontano dai suoi coetanei. La malattia ne aument\u00f2 la socialit\u00e0 e l'introspezione e lo introdusse alle opere di Lev Tolstoj, dove le descrizioni dei poveri e degli oppressi lasciarono il segno nella sua giovane mente.\nSuccessivamente, il padre fu promosso ispettore capo delle scuole del Turkestan russo e quindi tutta la famiglia si trasfer\u00ec a Tashkent nel 1889. La citt\u00e0, di circa 150.000 abitanti con un quarto di russi, aveva ancora l'aria di una citt\u00e0 di confine. Durante il soggiorno a Tashkent, la famiglia ricevette le visite del capitano Lavr Kornilov, di ritorno da una missione di ricognizione in Persia, e del funzionario finlandese Carl Mannerheim, reduce dall'Asia centrale. Dopo la laurea, avendo abbandonato il tradizionalismo della provincia per San Pietroburgo, Kerenskij decise di non cercare lavoro nella amministrazione imperiale, ma di andare a lavorare in una organizzazione privata che offriva assistenza legale.\nManifest\u00f2 fin dal principio il proprio orientamento politico, con le sue frequenti difese dei moti rivoluzionari contro lo Zar. Nel 1905, dopo il massacro della \"Domenica di Sangue\", ruppe definitivamente con il regime autocratico, venne coinvolto in attivit\u00e0 rivoluzionarie e fu arrestato dalle autorit\u00e0. Il soggiorno in carcere form\u00f2 ancora di pi\u00f9 le sue idee politiche, intrise di populismo e nazionalismo. Dopo il suo rilascio nel 1906, decise di abbandonare le attivit\u00e0 sovversive clandestine e di concentrarsi sull'opposizione legale al regime. Ricorse al suo innato talento per l'oratoria per trattare celebri casi di cronaca dell'epoca come il \"Massacro della Lena\", che dimostr\u00f2 l'insensibilit\u00e0 delle autorit\u00e0 zariste e fece guadagnare a Kerenskij fama in tutto il paese.\nPrima guerra mondiale.\nFu eletto alla Quarta Duma nel 1912 come membro dei Trudovichi; nello stesso anno fu iniziato in Massoneria nella loggia \"Piccola orsa\". Rimase in politica durante la prima guerra mondiale, rifiutandosi di votare a favore dei crediti di guerra, sostenuti dal governo, posizione supportata anche dai deputati socialdemocratici. Allo stesso tempo, per\u00f2, mosso da patriottismo, si dichiar\u00f2 per la difesa del territorio russo.\nNel 1915 riprese la sua opposizione al governo prima che le battute d'arresto militari rivelassero il fallimento del governo nella politica di guerra. Quell'anno la polizia segreta individu\u00f2 in lui la figura rivoluzionaria pi\u00f9 importante delle varie correnti rivoluzionarie contro l'autocrazia. Durante l'inverno e la primavera del 1916, un complicato intervento chirurgico ai reni tenne isolato Kerenskij dalla scena politica; tuttavia egli mantenne la sua influenza all'interno della Duma. Convinto dell'imminenza della rivoluzione, incit\u00f2 i socialrivoluzionari a raddoppiare gli attacchi contro lo zar e la famiglia imperiale, incoraggiando nel contempo la Duma a guidare la lotta contro l'autocrazia. Inoltre, ebbe contatti con le organizzazioni dei lavoratori e con il presidio militare presenti nella capitale.\nRivoluzione di febbraio.\nAllo scoppio della rivoluzione di febbraio, Kerenskij era uno dei suoi leader pi\u00f9 in vista; venne eletto vice-rettore del Soviet di Pietrogrado. Durante le prime fasi della rivoluzione fu estremamente popolare presso le masse, guid\u00f2 le truppe insorte alla Duma per cercare di coinvolgere questa alla rivolta, ordin\u00f2 l'arresto di ministri del governo zarista a nome del Parlamento e adib\u00ec alcune sale del Palazzo di Tauride come sede del nuovo Soviet di Pietrogrado. Il 12 marzo 1917 entr\u00f2 a far parte del Comitato Provvisorio della Duma come membro del Partito Socialista Rivoluzionario. A dispetto delle difficolt\u00e0, riusc\u00ec a ricoprire la carica di vice-rettore del Soviet di Pietrogrado.\nGoverno provvisorio.\nQuando il Governo provvisorio venne formato, dopo la crisi di aprile che aveva causato le dimissioni di Pavel Miljukov come ministro degli Esteri del governo borghese e la formazione del primo gabinetto di coalizione borghese-socialista, Kerenskij fu nominato ministro della giustizia e in maggio divenne ministro della guerra. Entrando ufficialmente a far parte del governo, viol\u00f2 il divieto dei socialisti sovietici di partecipare al Consiglio dei Ministri che, secondo le direttive di partito, doveva essere formato solo da ministri dei partiti borghesi. La sua fu un'iniziativa personale apparentemente insubordinata, ma in seguito egli ottenne il pieno sostegno del Soviet. \nTra i pochi dirigenti socialisti in grado di gestire gli affari del governo al pi\u00f9 alto livello in quel momento, era convinto della necessit\u00e0 di collaborazione tra socialisti e liberali ai fini della rivoluzione. Cerc\u00f2 di diventare una sorta di figura super partes, mantenendo una posizione intermedia tra i partiti socialisti e la borghesia. Per questo venne spesso accusato di bonapartismo dagli avversari. Le sue azioni come ministro, spesso prese senza coordinamento con il Soviet di Pietrogrado, a volte erano poco pi\u00f9 che effetti drammatici. I capi menscevichi, che controllavano la maggioranza del Soviet, in pratica, non si fidavano affatto di Kerenskij. Grande oratore in grado di attrarre numerosi seguaci, era convinto che, una volta a capo del governo, liberali e socialisti si sarebbero riconciliati, riconoscendo in lui il \"leader necessario\" per liberare il paese dai suoi problemi.\nA seguito dell'abdicazione dello zar, diede il suo apporto alla formazione del governo il 7 luglio.\nOffensiva Kerenskij.\nNel periodo nel quale ricopriva la carica di Ministro della Guerra del Governo provvisorio russo, Aleksandr Kerenskij decise di mettere in atto una grossa offensiva militare che, secondo i suoi piani, avrebbe dovuto risollevare le sorti della Russia nella prima guerra mondiale. Tale offensiva fu guidata dal generale Brusilov. Iniziando il 1\u00ba luglio, le truppe russe attaccarono le forze tedesche ed austro-ungariche in Galizia, spingendole verso Leopoli. Le operazioni coinvolsero la 7\u00aa, l'8\u00aa e l'11\u00aa Armata russa, che si contrapposero alla S\u00fcdarmee austro-tedesca, alla 3\u00aa ed alla 7\u00aa Armata austro-ungarica.\nLa decisione di lanciare questa manovra militare non tenne conto del forte desiderio di pace che, a partire dalla rivoluzione di febbraio, si era man mano instillato nelle menti del popolo e, specialmente, in quelle dei soldati russi, le cui capacit\u00e0 e volont\u00e0 di combattere stavano rapidamente scemando. Di conseguenza, l'offensiva si rivel\u00f2 un fallimento su tutti i fronti, compromettendo ancor di pi\u00f9 la situazione del paese. Dal 3 al 5 luglio si ebbe una sollevazione popolare che venne repressa e, a seguito di essa, i bolscevichi (ritenuti responsabili di aver fomentato le masse) furono messi fuorilegge, la sede della \"Pravda\" venne devastata e Lenin dovette continuare l'attivit\u00e0 politica clandestinamente, rifugiandosi in un villaggio sperduto al confine con la Finlandia. Il governo provvisorio decise quindi di adottare misure speciali imposte dall'emergenza in essere, e il 12 luglio Kerenskij firm\u00f2 un decreto che reintroduceva nell'esercito la pena di morte in tempo di guerra per reati gravi, abolita solo pochi mesi prima.\nA seguito del fallito colpo di stato del generale Lavr Kornilov in agosto e delle dimissioni dei ministri, si nomin\u00f2 comandante in capo e proclam\u00f2 la Repubblica russa (14 settembre 1917). Inizialmente Kerenskij aveva cercato di accordarsi con Kornilov, al fine di stendere un piano di riforma comune anti-bolscevica che avrebbe incluso la proclamazione di una dittatura militare. Solo quando si rese conto che un piano del genere avrebbe potuto influire sulla sua posizione di potere, decise di schierarsi dalla parte dei rivoluzionari.\nQuindi, durante il tentativo di golpe di destra, Kerenskij si schier\u00f2, insieme ai bolscevichi, con la classe operaia di Pietrogrado. Pi\u00f9 tardi, nel mese di ottobre, la maggior parte di questi lavoratori sarebbe confluita proprio tra le file dei bolscevichi. Lenin era determinato a rovesciare il governo Kerenskij prima che avesse la possibilit\u00e0 di legittimarsi dopo le elezioni previste dall'Assemblea Costituente, e i bolscevichi presero il potere in quella che divenne nota come la seconda rivoluzione o Rivoluzione d'ottobre.\nNell'emergenza della situazione, Kerenskij annunci\u00f2 la formazione di un nuovo governo di coalizione social-borghese con alcuni socialisti di spicco. Impotente nel fermare la disgregazione delle forze armate e l'entit\u00e0 delle rivolte sul campo, fu costretto ad osservare i chiari preparativi dei bolscevichi per la presa del potere senza essere in grado di impedirla. Un ultimo disperato tentativo di neutralizzare Lenin e compagni fall\u00ec e durante la rivoluzione d'ottobre Kerenskij dovette forzatamente lasciare la capitale la notte del 6 novembre 1917.\nRivoluzione di ottobre ed esilio.\nQuando i bolscevichi presero il potere il 25 ottobre 1917, Kerenskij fugg\u00ec a Pskov e tent\u00f2 di rovesciare il nuovo governo ad egemonia bolscevica: le truppe sotto il suo comando conquistarono Carskoe Selo il 28 ottobre, ma furono sconfitte il giorno successivo a Pulkovo. Dopo tale disfatta, il 13 novembre fu aiutato a fuggire dal palazzo di Carskoe Selo da Abraham Gotz e Nikolai Avxentiev, travestito da marinaio (sebbene lo storico sovietico Medvedev abbia scritto che Kerenskij fugg\u00ec \"travestito da donna\") e, dopo alcune settimane di latitanza, lasci\u00f2 la Russia per la Francia. \nKerenskij era a Pietrogrado, quando venne convocata la prima ed unica sessione dell'Assemblea Costituente russa il 18 gennaio 1918. Egli chiese il permesso del Comitato Centrale del PSR, avendo intenzione di andare a consegnare il potere nelle mani dell'Assemblea, ma la commissione non diede alcuna risposta. Durante la guerra civile russa non sostenne nessuna delle due parti, opponendosi sia al regime bolscevico che ai Bianchi.\nStabilitosi a Parigi, fu uno scrittore prolifico sul suo periodo rivoluzionario.\nNel 1940, dopo che la Germania hitleriana aveva occupato Parigi, si trasfer\u00ec negli Stati Uniti d'America, dove visse fino alla sua morte, salvo un breve soggiorno a Brisbane, in Australia, dove conobbe colei che sarebbe diventata sua moglie, Lydia Tritton. Quando Hitler invase l'Unione Sovietica nel 1941, Kerenskij offr\u00ec il suo supporto a Stalin, ma non ricevette riscontro. Tuttavia effettu\u00f2 trasmissioni radio in russo, sostenendo lo sforzo bellico. Alla fine della Seconda guerra mondiale Kerenskij fond\u00f2, insieme ad un gruppo di amici, un movimento politico-militare chiamato \"Unione per la liberazione della Russia\", che tuttavia fu costretto a sciogliere poco dopo in quanto riusc\u00ec ad attirare pochissimi militanti. Prima di trasferirsi stabilmente a New York, lavor\u00f2 in molte universit\u00e0 statunitensi, in particolare in California alla Stanford University, dove insegn\u00f2 storia russa. Nel 1945 conobbe Ayn Rand. \nScrisse anche molte opere, tra cui \"Russia and History's Turning Point\" (1965). Kerenskij mor\u00ec serenamente nella sua abitazione nel 1970: la Chiesa ortodossa statunitense rifiut\u00f2 di accogliere le sue ceneri nei propri cimiteri, ritenendolo il politico maggiormente responsabile della vittoria dei bolscevichi; anche la Chiesa ortodossa serba non diede ospitalit\u00e0 alla sua tomba e pertanto Kerenskij fu seppellito a Londra.\nRapporti con la famiglia imperiale.\nKerenskij, repubblicano, mantenne tuttavia un atteggiamento protettivo nei confronti della famiglia imperiale durante la rivoluzione che lo port\u00f2 al potere, fatto che influ\u00ec significativamente sulle accuse di inclinazione monarchica da parte dei membri di altri partiti politici. Dissuase il granduca Michele dall'accettare il trono prima della decisione della Costituente. Propose di mandare i membri della famiglia Romanov in esilio in Gran Bretagna, ma non ebbe l'appoggio del suo partito o del soviet e il governo abbandon\u00f2 il progetto.\nIn questo preciso momento storico, ebbe l'opportunit\u00e0 di interagire a stretto contatto con lo zar Nicola II, che aveva abdicato, ed era imprigionato con la famiglia presso Carskoe Selo. Manifest\u00f2 di apprezzare la famiglia Romanov e il monarca decaduto, cercando di mettere in atto segretamente per loro delle procedure di esilio all'estero tramite il Cancelliere del governo provvisorio, Pavel Miljukov, noto monarchico. Tali tentativi ebbero per\u00f2 esito negativo, visto che la seconda rivoluzione era in corso. Tuttavia, considerando che la famiglia imperiale rischiava di essere giustiziata, aver mandato lo zar in esilio a Tobolsk in Siberia secondo Kerenskij era un modo per tenere i Romanov lontano dai pericoli. Il membro direttivo del Soviet Jakov Michajlovi\u010d Sverdlov, saputolo, mise il proprio veto a Kerenskij, proibendo ogni ulteriore favoritismo allo zar.\nVita privata.\nKerenskij si spos\u00f2 con Ol'ga L'vovna Baranovskaja e la coppia ebbe due figli, Oleg e Gleb, entrambi diventati ingegneri. Kerenskij ed Olga divorziarono nel 1939 e poco tempo dopo egli spos\u00f2 in seconde nozze Lydia Ellen (Nell) Tritton (1899-1946). Era amico della scrittrice Ayn Rand, che lo ammirava molto, e della giornalista Dorothy Day: conobbe entrambe le donne nel 1945. Il nipote Oleg Jr. lo interpret\u00f2 nel film \"Reds\" del 1981."}
{"id": "2489", "revid": "11930", "url": "https://it.wikipedia.org/wiki?curid=2489", "title": "Kung-Fu", "text": ""}
{"id": "2490", "revid": "1906976", "url": "https://it.wikipedia.org/wiki?curid=2490", "title": "Kayak", "text": "Il kayak (pron. ), meno comunemente caiac, caiaco o caiacco, \u00e8 un tipo di canoa originariamente utilizzata dagli Inuit. Si differenzia dalla canoa propriamente detta (o canoa canadese) per essere concepita per l'uso in propulsione e manovra di una \"pagaia a doppia pala\", mentre la canoa canadese viene spinta e manovrata con l'uso della pagaia a pala singola.\nLa parola \"kayak\" significa \"barca degli uomini\", e si contrappone a umiak, \"barca delle donne\". I primi kayak erano fatti di legno ricoperto da pelli di foca ed erano costruiti su misura direttamente dagli uomini che intendevano utilizzarli.\nNel mondo occidentale moderno il kayak \u00e8 prevalentemente una imbarcazione turistica o sportiva. Nelle localit\u00e0 turistiche costiere \u00e8 spesso possibile utilizzare il kayak marino per brevi escursioni senza motore. Negli sport raggruppati sotto il nome di \"canoa/kayak\", il kayak \u00e8 utilizzato per gare di discesa, velocit\u00e0 e altre varianti, individuali o di squadra.\nCostruzione.\nL'auto-costruire il proprio kayak/canoa nasce da molto lontano e si perde nella notte dei tempi, quando i popoli dei ghiacci nell'estremo nord si costruivano i tradizionali \"skin on frame\", kayak cuciti per il proprio pilota, come un vestito, con un metodo di misurazione che sfrutta le parti del corpo come avambracci o spanne ecc.\nQuesti kayak servivano per garantire la sopravvivenza e usati prima di tutto per la caccia e per gli spostamenti, erano costruiti con il legno che il mare riportava a riva forgiato e lavorato duramente fino a formare un telaio che poi veniva rivestito con la pelle di foca e impregnato con lo stesso grasso.\nVenivano praticamente cuciti usando quello che le prede offrivano ovvero nervi, ossa, pelle ecc. Oggi questa costruzione esiste ancora e se ne fanno repliche fedeli adoperando per\u00f2 materiali che imitano quelli di un tempo, nylon, cotone ecc.\nAltre tecniche:\nStruttura dei kayak moderni.\nIl disegno dei diversi tipi di kayak disponibili si fonda su tre compromessi: tra direzionalit\u00e0 e manovrabilit\u00e0, tra stabilit\u00e0 primaria e secondaria e infine tra velocit\u00e0 generale e stabilit\u00e0 laterale.\nLunghezza.\nIn linea generale, un kayak lungo risulta pi\u00f9 veloce mentre un kayak corto pu\u00f2 virare molto pi\u00f9 velocemente - la velocit\u00e0 massima potenziale di un kayak lungo \u00e8 determinata dalla minore sezione trasversa dell'opera viva (la parte immersa dello scafo). I kayak costruiti per coprire lunghe distanze, come i kayak da mare o lago, sono pi\u00f9 lunghi, generalmente tra i 4,90 e i 5,80 metri. La lunghezza massima ammessa dalla ICF per un kayak da acqua piatta K1 \u00e8 5,20 metri. I kayak da \"acqua bianca\" (cosiddetti perch\u00e9 progettati per l'uso nell'alto corso dei fiumi e dei torrenti con rapide di alta difficolt\u00e0), che nelle condizioni d'uso normali sono spinti dalla corrente, sono piuttosto corti affinch\u00e9 possano offrire la massima manovrabilit\u00e0. Raramente superano i 2,50 metri di lunghezza e alcuni kayak particolari, come quelli da gioco \"free style\", arrivano a misurare appena 1,85 metri di lunghezza. Il design dei kayak da turismo \"all round\" si basa sul compromesso tra stabilit\u00e0, direzionalit\u00e0 e manovrabilit\u00e0, mantenendo inoltre i costi entro termini ragionevoli: la loro lunghezza normalmente varia da un minimo di 2,75 metri a un massimo di 4,50 metri.\nCurvatura dello scafo.\nLa lunghezza da sola non consente di prevedere la manovrabilit\u00e0 di un kayak ma deve essere abbinata alla curvatura del kayak dalla prua alla poppa (o \"rocker\"). Un kayak decisamente curvato presenta una superficie di contatto con l'acqua molto inferiore rispetto a quella di un kayak privo di curvatura. Per esempio, un kayak di 5,48 metri privo di curvatura sar\u00e0 interamente in acqua da prua a poppa. Al contrario, la prua e la poppa di un kayak di pari lunghezza ma con una certa curvatura potr\u00e0 avere una superficie di contatto con l'acqua di una lunghezza pari solo a 4,87 metri. La curvatura si mostra pi\u00f9 evidente agli estremi e per certi versi influisce sulla maneggevolezza. Analogamente, sebbene i kayak da acqua bianca siano relativamente pi\u00f9 corti rispetto agli altri kayak, il fatto stesso che la curvatura di questi sia accentuata fa s\u00ec che la loro superficie di contatto risulti decisamente inferiore a tutto vantaggio della manovrabilit\u00e0.\nForma dello scafo.\nIl disegno dello scafo si suddivide in diverse categorie basate sulla forma da prua a poppa e sulla forma della chiglia in sezione laterale.\nNella prima categoria si distingue in scafo:\nL'assenza o presenza di un fondo modellato a V, anche solo parzialmente, incide sulla stabilit\u00e0 direzionale (intesa come capacit\u00e0 di mantenere una traiettoria rettilinea) e per converso sulla manovrabilit\u00e0 del kayak. Con un fondo a V la direzionalit\u00e0 di un kayak migliora ma si riduce la manovrabilit\u00e0. Alcuni kayak moderni presentano chiglie spiccatamente a V in coincidenza della poppa e della prua che divengono poi blande o inesistenti nel mezzo. La forma della chiglia si caratterizza per la rotondit\u00e0 (o piattezza) del fondo e per l'assenza o presenza, unitamente alla sua ampiezza, dell'angolo della chiglia.\nLa scelta di progettazione dei suddetti fattori incide sulla stabilit\u00e0 primaria e su quella secondaria. Per stabilit\u00e0 primaria si intende la resistenza del kayak al rollio mentre per secondaria la resistenza al ribaltamento.\nSebbene tutti i kayak ondeggino, i kayak pi\u00f9 ampi, che hanno le linee di galleggiamento pi\u00f9 lontane rispetto all'asse centrale, presentano maggior resistenza al rollio e, quindi, sembrano aver meno probabilit\u00e0 di ribaltarsi rispetto a kayak pi\u00f9 stretti con linee di galleggiamento pi\u00f9 prossime all'asse centrale. Le barche a fondo piatto trasmettono la sensazione di esser pi\u00f9 stabili rispetto a quelle a fondo arrotondato o a V che, di contro, presentano un galleggiamento pi\u00f9 uniforme. La stabilit\u00e0 secondaria si riferisce alla resistenza finale al ribaltamento nel momento in cui il kayak si trova nel massimo punto di sbilanciamento consentito. Nel momento in cui sono sbilanciate, le barche dal fondo arrotondato offrono all'acqua una maggior superficie al contrario di quelle a fondo piatto.\nMentre i kayak dal fondo piatto hanno una maggiore stabilit\u00e0 primaria, di solito presentano una stabilit\u00e0 secondaria inferiore: nel momento in cui iniziano a rollare e raggiungono il punto di ribaltamento, si ribaltano velocemente e improvvisamente. Le barche dal fondo arrotondato, invece, si comportano all'opposto: minore stabilit\u00e0 primaria ma maggiore stabilit\u00e0 secondaria. La conformazione dell'angolo della chiglia (ove presente) pu\u00f2, talvolta, migliorare la stabilit\u00e0 secondaria poich\u00e9 aumenta la superficie della canoa a contatto con l'acqua durante la fase di squilibrio. I kayak da mare, disegnati per affrontare il mare aperto e condizioni dure, sono generalmente pi\u00f9 stretti (54-64\u00a0cm) con maggior stabilit\u00e0 secondaria rispetto agli altri kayak che sono normalmente pi\u00f9 larghi (66-76+ cm) con fondo pi\u00f9 piatto e, dunque, maggior stabilit\u00e0 primaria. I kayak con moderata stabilit\u00e0 primaria ma eccellente secondaria sono considerati pi\u00f9 idonei in mare, soprattutto in condizioni difficoltose.\nFino a poco tempo fa, i kayak da acque bianche avevano fondi molto arrotondati unitamente a scafi molti curvati, ma recenti cambiamenti nella filosofia costruttiva hanno creato kayak con fondi molto piatti che consentono di avere una seduta coincidente con la linea di galleggiamento anzich\u00e9 sotto di essa.\nKayak marino.\nTra i vari kayak esiste anche il kayak marino, adatto a brevi o lunghe escursioni o campeggio nautico. La sua diffusione ha consentito lo sviluppo di forme e prestazioni molto diverse tra loro: infatti \u00e8 usato non solo per scopo agonistico ma anche per escursioni pi\u00f9 o meno impegnative. I materiali di costruzione vanno dalla vetroresina al polietilene fino al carbonio e kevlar. Esiste anche il kayak autocostruito, in legno. La differenza pi\u00f9 evidente tra il kayak marino e il kayak olimpico sta nella larghezza, che \u00e8 maggiore per quello marino."}
{"id": "2500", "revid": "228587", "url": "https://it.wikipedia.org/wiki?curid=2500", "title": "KeV", "text": ""}
{"id": "2504", "revid": "21880", "url": "https://it.wikipedia.org/wiki?curid=2504", "title": "Kiwi (zoologia)", "text": ""}
{"id": "2505", "revid": "1610933", "url": "https://it.wikipedia.org/wiki?curid=2505", "title": "Kiwi australe", "text": ""}
{"id": "2506", "revid": "1610933", "url": "https://it.wikipedia.org/wiki?curid=2506", "title": "Kiwi maculato minore", "text": ""}
{"id": "2507", "revid": "1610933", "url": "https://it.wikipedia.org/wiki?curid=2507", "title": "Kiwi maculato maggiore", "text": ""}
{"id": "2508", "revid": "486946", "url": "https://it.wikipedia.org/wiki?curid=2508", "title": "Kiwi australe dell'Isola del Sud", "text": ""}
{"id": "2509", "revid": "339392", "url": "https://it.wikipedia.org/wiki?curid=2509", "title": "Kiwi australe dell'Isola del Nord", "text": ""}
{"id": "2510", "revid": "486946", "url": "https://it.wikipedia.org/wiki?curid=2510", "title": "Kiwi australe dell'isola Stewart", "text": ""}
{"id": "2511", "revid": "125351215", "url": "https://it.wikipedia.org/wiki?curid=2511", "title": "Kernel", "text": "Un kernel (pronuncia inglese britannica in IPA: ), in informatica costituisce il nucleo o core di un sistema operativo, ovvero il software che fornisce un accesso sicuro e controllato dell'hardware ai processi in esecuzione sul computer. Dato che possono eventualmente esserne eseguiti simultaneamente pi\u00f9 di uno, il kernel pu\u00f2 avere anche la responsabilit\u00e0 di assegnare una porzione di tempo-macchina (\"scheduling\") e di accesso all'hardware a ciascun programma (\"multitasking\").\nDescrizione.\nUn kernel non \u00e8 strettamente necessario per far funzionare un computer. I programmi possono essere infatti direttamente caricati ed eseguiti sulla macchina, a patto che i loro sviluppatori ritengano necessario fare a meno del supporto del sistema operativo.\nQuesta era la modalit\u00e0 di funzionamento tipica dei primi computer, che venivano resettati prima di eseguire un nuovo programma. In un secondo tempo, alcuni programmi accessori come i program loader e i debugger venivano lanciati da una memoria a sola lettura, o fatti risiedere in memoria durante le transizioni del computer da un'applicazione all'altra: essi formarono la base di fatto per la creazione dei primi sistemi operativi.\nUn'altra situazione in cui l'assenza di sistema operativo \u00e8 auspicabile \u00e8 l'esempio dei microcontrollori minimalisti. \nL'accesso diretto al kernel da parte di un utente/amministratore pu\u00f2 avvenire in modalit\u00e0 user mode o kernel mode.\nClassificazione.\nL'accesso diretto all'hardware pu\u00f2 essere anche molto complesso, quindi i kernel usualmente implementano uno o pi\u00f9 tipi di astrazione dall'hardware, il cosiddetto \"livello di astrazione dell'hardware\" (\"hardware abstraction layer\" o \"HAL\"). Queste astrazioni servono a \"nascondere\" la complessit\u00e0 e a fornire un'interfaccia pulita e uniforme all'hardware sottostante, in modo da semplificare il lavoro degli sviluppatori.\nI kernel si possono classificare in quattro categorie, in base al grado di astrazione dell'hardware:\nKernel monolitici di primo tipo.\nL'approccio monolitico definisce un'interfaccia virtuale di alto livello sull'hardware e software, con un set di primitive o chiamate di sistema per implementare servizi di sistema operativo come \"gestione dei processi\", \"multitasking\" e \"gestione della memoria\", in diversi moduli che girano in \"modalit\u00e0 supervisore\".\nAnche se ogni modulo che serve queste operazioni \u00e8 separato dal resto, l'integrazione del codice \u00e8 molto stretta e difficile da fare in maniera corretta e, siccome tutti i moduli operano nello stesso spazio, un bug in uno di essi pu\u00f2 bloccare l'intero sistema. Tuttavia, quando l'implementazione \u00e8 completa e sicura, la stretta integrazione interna dei componenti rende un buon kernel monolitico estremamente efficiente. \nIl pi\u00f9 considerevole svantaggio dei kernel monolitici \u00e8 tuttavia che non \u00e8 possibile aggiungere un nuovo dispositivo hardware senza aggiungere il relativo modulo al kernel, operazione che richiede la ricompilazione del kernel. In alternativa \u00e8 possibile compilare un kernel con tutti i moduli di supporto all'hardware, al costo di aumentarne molto la dimensione. Tuttavia i kernel monolitici pi\u00f9 moderni come il kernel Linux e FreeBSD possono caricare moduli in fase di esecuzione, se sono previsti in fase di configurazione (la fase di configurazione \u00e8 la fase che precede quella di compilazione, durante la quale si pu\u00f2 scegliere quali feature o driver debbano far parte del nuovo kernel), permettendo cos\u00ec l'estensione del kernel quando richiesto, mantenendo al contempo le dimensioni del codice nello spazio del kernel al minimo indispensabile.\nEsempi di kernel monolitici:\nMicrokernel.\nL'approccio microkernel consiste nel definire un kernel principale che fornisce esclusivamente un set di \"primitive\" o chiamate di sistema per implementare servizi minimali del sistema operativo quali gestione dei thread, spazi di indirizzamento o comunicazione interprocesso. Sopra tale kernel minimale (da cui il prefisso \"micro\") vengono innestati dei server, ovvero programmi separati dal kernel che comunicano con questo tramite le suddette chiamate di sistema per implementare le varie funzionalit\u00e0 del sistema.\nL'obiettivo principale \u00e8 la separazione delle implementazioni dei servizi di base dalle strutture operative del sistema. Per esempio, il processo di blocco (locking) dell'input/output pu\u00f2 essere implementato come modulo server a livello utente. Questi moduli a livello utente, usati per fornire servizi di alto livello al sistema, sono modulari e semplificano la struttura e la progettazione del kernel. Un servizio server che smette di funzionare non provoca il blocco dell'intero sistema, e pu\u00f2 essere riavviato indipendentemente dal resto. \nVi sono alcuni tipi di microkernel che non possono essere definiti esattamente come tali, perch\u00e9 non implementano alcune funzioni sotto forma di server, sebbene siano caratterizzati da altre prerogative che definiscono i microkernel. Il pi\u00f9 noto di essi \u00e8 Exec, abbreviazione di Executive Multitasking (e il suo diretto successore ExecSG) che \u00e8 il kernel di AmigaOS.\nEsempi di microkernel e Sistemi operativi basati su microkernel:\nKernel monolitici e microkernel: confronto.\nI kernel monolitici sono spesso preferiti ai microkernel a causa del minor livello di complessit\u00e0 nel controllo dei codici di controllo in uno spazio di indirizzamento. Per esempio XNU, il kernel di macOS, \u00e8 basato su un kernel Mach 3.0 e componenti BSD nello stesso spazio di indirizzamento in modo da abbattere i tempi di latenza tipici dei microkernel. XNU risulta cos\u00ec un kernel dalle notevoli prestazioni poich\u00e9 basato in parte su una soluzione ibrida e non pu\u00f2 in ogni caso essere considerato un microkernel. Nella documentazione ufficiale di Apple si fa chiaro riferimento a XNU come Kernel Monolitico Modulare.\nA partire dai primi anni novanta i kernel monolitici sono considerati obsoleti. Il kernel Linux come kernel monolitico anzich\u00e9 come microkernel \u00e8 stato uno degli argomenti della famosa \"guerra di religione\" fra Linus Torvalds (il creatore di Linux) e Andrew Tanenbaum (celebre docente di sistemi operativi, autore di Minix) - in rete sono disponibili maggiori dettagli.\nIn realt\u00e0 vi sono ragioni da entrambe le parti.\nI kernel monolitici tendono ad essere pi\u00f9 semplici da progettare correttamente, e possono quindi evolversi pi\u00f9 rapidamente di un sistema basato su microkernel. Ci sono storie di successi in entrambi gli schieramenti. I microkernel sono spesso usati in sistemi embedded in applicazioni mission critical di automazione robotica o di medicina, a causa del fatto che i componenti del sistema risiedono in aree di memoria separate, private e protette. Ci\u00f2 non \u00e8 possibile con i kernel monolitici, nemmeno con i moderni moduli caricabili.\nA parte il kernel Mach, che \u00e8 il pi\u00f9 noto microkernel di uso generico, molti altri microkernel sono stati sviluppati con scopi specifici. Kernel L3 in particolare \u00e8 stato creato per dimostrare che i microkernel non sono necessariamente lenti. La famiglia di microkernel L4, successori di L3, dispongono di una implementazione chiamata Fiasco in grado di eseguire il kernel Linux accanto agli altri processi di L4 in spazi di indirizzamento separati.\nQNX \u00e8 un sistema operativo presente sulle scene dai primi anni ottanta e dispone di una implementazione a microkernel davvero minimalista. Questo sistema ha avuto molto pi\u00f9 successo di Mach nel raggiungere gli obiettivi del paradigma a microkernel. \u00c8 usato in situazioni in cui al software non \u00e8 concesso di sbagliare, ad esempio nei bracci robotici dello space shuttle o in macchine che lavorano il vetro dove un errore anche piccolo pu\u00f2 costare centinaia di migliaia di Euro.\nKernel ibridi.\nI kernel ibridi sono essenzialmente dei microkernel che hanno del codice \"non essenziale\" al livello di spazio del kernel in modo che questo codice possa girare pi\u00f9 rapidamente che se fosse implementato ad alto livello. Questo fu un compromesso adottato da molti sviluppatori di sistemi operativi prima che fosse dimostrato che i microkernel puri potevano invece avere performance elevate. Molti sistemi operativi moderni rientrano in questa categoria: Microsoft Windows \u00e8 l'esempio pi\u00f9 noto. Anche XNU, il kernel di Mac OS X, \u00e8 di fatto un microkernel modificato, per via dell'inclusione di codice BSD in un kernel basato su Mach. DragonFly BSD \u00e8 stato il primo sistema BSD non basato su Mach ad adottare l'architettura a kernel ibrido.\nNon si confonda il termine \"kernel ibrido\" con i kernel monolitici che possono caricare moduli dopo il boot, poich\u00e9 \"ibrido\" implica che il kernel in questione condivide concetti architetturali e meccanismi tipici sia dei kernel monolitici che dei microkernel, specialmente il passaggio di messaggi e la migrazione di porzioni di codice \"non essenziale\" a pi\u00f9 alto livello, mantenendo a livello kernel solo il codice necessario per ragioni di prestazioni.\nEsempi di kernel ibridi:\nEsokernel.\nGli esokernel, o Exokernel, conosciuti anche come \"sistemi operativi verticali\", sono un approccio radicalmente differente alla progettazione dei sistemi operativi. L'idea centrale \u00e8 \"separare la protezione dalla gestione\".\nNessuno meglio di uno sviluppatore sa come rendere efficiente l'uso dell'hardware disponibile, quindi l'obiettivo \u00e8 dargli la possibilit\u00e0 di prendere le decisioni. Gli esokernel sono estremamente piccoli e compatti, poich\u00e9 le loro funzionalit\u00e0 sono volutamente limitate alla protezione e al multiplexing delle risorse.\nI kernel \"classici\" (sia monolitici che microkernel) astraggono l'hardware, nascondendo le risorse dietro a un \"livello di astrazione dell'hardware\"), o dietro a server \"sicuri\". In questi sistemi \"classici\", se ad esempio viene allocata della memoria, il programma non pu\u00f2 sapere in quale pagina fisica questa verr\u00e0 riservata dal sistema operativo, e se viene scritto un file non c'\u00e8 modo di sapere direttamente in quale settore del disco \u00e8 stato allocato. \u00c8 questo il livello di astrazione che un esokernel cerca di evitare. Esso permette ad un'applicazione di richiedere aree specifiche di memoria, settori specifici su disco e cos\u00ec via, e si assicura solamente che le risorse richieste siano disponibili e che le applicazioni vi possano accedere.\nDato che un esokernel fornisce un'interfaccia davvero a basso livello all'hardware, mancando di qualsiasi funzionalit\u00e0 di alto livello tipica degli altri sistemi operativi, esso \u00e8 accompagnato da un \"sistema operativo-libreria\" (in gergo libOS) che si interfaccia con l'esokernel sottostante fornendo quindi agli sviluppatori di applicazioni le funzionalit\u00e0 di un sistema operativo completo.\nTutto ci\u00f2 ha un'importante implicazione: \u00e8 possibile avere diversi libOS sul sistema. Se, per esempio, si installa un libOS che esporta un'API Unix e uno che esporta un'API Windows, \u00e8 possibile eseguire simultaneamente applicazioni compilate per UNIX e per Windows. Lo sviluppo dei libOS avviene a livello utente, senza reboot, debug su console e in piena protezione della memoria.\nAl momento gli esokernel sono pi\u00f9 che altro dei progetti di ricerca e non sono usati in sistemi operativi commerciali. Un esempio di sistema basato su esokernel \u00e8 Nemesis, sviluppato dall'Universit\u00e0 di Cambridge, dall'Universit\u00e0 di Glasgow, da Citrix Systems e dall'Istituto Svedese di Informatica. Anche il MIT ha sviluppato diversi sistemi basati su esokernel.\nNo Kernel.\nIl software cosiddetto \"no kernel\" non ha l'obbligo di essere limitato ad un unico entry point che sia oltretutto centralizzato. Un esempio \u00e8 dato da progetti come TUNES e UnununiumOS, che intendevano creare un sistema operativo privo di kernel (entrambi i progetti sono stati interrotti)."}
{"id": "2512", "revid": "123695678", "url": "https://it.wikipedia.org/wiki?curid=2512", "title": "Katakana", "text": "Il (sillabario) \u00e8 un sistema di scrittura utilizzato nella scrittura giapponese. Assieme al lo (alfabeto fonetico), costituisce la scrittura autoctona fonetica, detta kana, mentre i (scrittura logografica) sono caratteri ideografici di origine cinese, generalmente non dissimili da quelli utilizzati nel continente.\nCaratteristiche.\nIl sillabario giapponese, \"katakana\", \u00e8 facilmente distinguibile dallo hiragana per le sue forme rigide e spigolose, ben diverse dai tratti arrotondati dell'altro sillabario: scritti con i rispettivi sistemi, avremo \"katakana\" \u30ab\u30bf\u30ab\u30ca e \"hiragana\" \u3072\u3089\u304c\u306a. \"Katakana\" significa \"carattere prestato di frammento\", con riferimento all'origine dagli ideogrammi, prendendo una sola parte dell'ideogramma completo.\nNel \"katakana\", come nello hiragana, ogni carattere non corrisponde esattamente ad un fonema vocalico o consonantico, come avviene in molte lingue occidentali scritte con alfabeti, ma a un'intera sillaba. Vi sono sillabe formate da una sola vocale, o da consonante e vocale; si dividono tradizionalmente in sillabe pure, impure, semipure, contratte.\nLe sillabe pure \"seion\" sono formate da una sola vocale, da una consonante che precede una vocale, e dalla \"n\" sillabica. Facendo seguire dal segno diacritico \"dakuten\" \u309b(anche detto \"nigori\" \"impurit\u00e0\") quelle sillabe pure la cui consonante \u00e8 sorda, si ottengono le corrispondenti sillabe impure \"dakuon\" nelle quali la consonante iniziale \u00e8 sonora: per esempio, \u30ab \"ka\" diventa \u30ac \"ga\", \u30b7 \"shi\" diventa \u30b8 \"ji\", \u30d8 \"he\" diventa \u30d9 \"be\". Facendo seguire le sillabe che cominciano per \"h\", inclusa \"fu\", dal segno diacritico \"handakuten\" \u309c(anche detto \"maru\" \"cerchio\"), si ottengono le sillabe semipure \"handakuon\" che hanno come consonante iniziale \"p\": quindi \u30d8 \"he\" diventa \u30da \"pe\".\nLa combinazione fra due caratteri permette molte volte di rappresentare una terza sillaba: si tratta delle sillabe contratte \"y\u014don\", nelle quali una delle sillabe \"ya, yu, yo\" (\u30e3, \u30e5, \u30e7) \u00e8 scritta in piccolo dopo una sillaba che ha come vocale \"i\". La consonante della sillaba risultante sar\u00e0 palatalizzata: avremo, ad esempio, \u30cb\u30e3 \"nya\", \u30ea\u30e5 \"ryu\", \u30b8\u30e7 \"jo\".\nIl sillabario katakana, al pari dello hiragana, \u00e8 propriamente composto dai 48 caratteri che rappresentano le sillabe pure, e spesso \u00e8 detto \u2013 arrotondando il numero \u2013 \"goj\u016bon\" \"i cinquanta suoni\"; ma a questi si aggiungono le 20 sillabe impure, le 5 sillabe semipure e le 36 sillabe contratte: in tutto 109 sillabe. Ma esistono nel katakana anche molte altre sillabe di pi\u00f9 recente introduzione, formate in maniera simile a quelle contratte e utilizzate per la trascrizione di parole straniere.\nNell'uso corrente, il sillabario katakana \u00e8 soprattutto impiegato nella trascrizione di parole straniere, sia di parole prese in prestito da altre lingue \u2013 in massima parte dall'inglese \u2013 e usate oggi in giapponese (dette \"gairaigo\"), sia di nomi propri intraducibili. In entrambi i casi \u00e8 inevitabile un'approssimazione dei suoni, con un adattamento della parola al sistema fonetico del giapponese: \"computer\" diviene \u30b3\u30f3\u30d4\u30e5\u30fc\u30bf (\"konpy\u016bta\"), \"television\" diviene, con abbreviazione, \u30c6\u30ec\u30d3 (\"terebi\"), \"business\" diviene \u30d3\u30b8\u30cd\u30b9 (\"bijinesu\"); \"William Shakespeare\" \u00e8 reso \u30a6\u30a3\u30ea\u30a2\u30e0\u30fb\u30b7\u30a7\u30a4\u30af\u30b9\u30d4\u30a2 (\"Wiriamu Sheikusupia\"), \"Guglielmo Marconi\" \u00e8 reso \u30b0\u30ea\u30a8\u30eb\u30e2\u30fb\u30de\u30eb\u30b3\u30fc\u30cb (\"Gurierumo Maruk\u014dni\").\nIl katakana \u00e8 anche usato per la rappresentazione di parole onomatopeiche, come \u30ef\u30f3\u30ef\u30f3 \"wanwan\" (\"bau bau\", l'abbaiare del cane); l'uso enfatico di un termine nella frase pu\u00f2 essere espresso con la scrittura in katakana, cos\u00ec come avviene nelle indicazioni stradali, o nella pubblicit\u00e0. In ambito scientifico \u00e8 comune scrivere in katakana i nomi specialistici di piante, animali e minerali.\nIl katakana \u00e8 anche usato spesso, ma non sempre, nella trascrizione di nomi di aziende giapponesi. Per esempi, Suzuki \u00e8 scritto \u30b9\u30ba\u30ad, e Toyota \u00e8 scritto \u30c8\u30e8\u30bf. Il katakana \u00e8 anche usato per enfatizzare, specialmente nel caso della segnaletica, pubblicit\u00e0 e dei tabelloni. Per esempio, \u00e8 comune vedere \u30b3\u30b3 koko (\"qui\"), \u30b4\u30df gomi (\"rifiuti\"), oppure \u30e1\u30ac\u30cd megane (\"occhiali\"). Parole che lo scrivente desidera evidenziare in una frase sono qualche volta scritte in katakana, rispecchiando l'uso europeo del carattere italico.\nIl katakana era stato usato per la telegrafia in Giappone prima del 1988, e per i sistemi informatici - prima della introduzione dei caratteri multibyte - negli anni '80. Molti elaboratori di quell'era usavano il katakana invece del kanji o del hiragana per la stampa e visualizzazione.\nNonostante parole prestate dal cinese antico siano usualmente scritte in kanji, le parole prestate dai dialetti cinesi moderni, se sono usate direttamente, usano il katakana piuttosto che la grafia on'yomi cino-giapponese.\n\u00c8 molto comune usare il katakana per scrivere parole che, se scritte in kanji, sarebbero difficili da leggere. Questo fenomeno si riscontra spesso nella terminologia medica. Per esempio, nella parola \u76ae\u819a\u79d1 hifuka (\"dermatologia\"), il secondo kanji, \u819a, \u00e8 considerato difficile da leggere, e perci\u00f2 la parola hifuka \u00e8 comunemente scritta \u76ae\u30d5\u79d1 oppure \u30d2\u30d5\u79d1, mescolando kanji e katakana. Similmente, il kanji difficile da leggere come \u764c gan (\"cancro\") \u00e8 spesso scritto in katakana \u30ac\u30f3 oppure hiragana \u304c\u3093.\nIl katakana \u00e8 anche usato per la notazione musicale tradizionale, come nel Tozan-ry\u016b del shakuhachi, e nei gruppi sankyoku con koto, shamisen, e shakuhachi.\nTabella di traslitterazione del katakana secondo il sistema Hepburn.\nSe il vostro computer ha i font per le lingue orientali potrete vedere la seguente tabella con i caratteri katakana assieme alla loro romanizzazione in stile Hepburn. I kana scritti in rosso sono obsoleti\nPronuncia in dettaglio.\nNella tabella sottostante si spiega la pronuncia in giapponese, suono per suono, tale per cui i suoni sono poi combinabili tra loro. Sotto la tabella si forniscono alcune informazioni sugli allungamenti vocalici, sui dittonghi arcaici e su alcuni accomodamenti dal Primo Cinese Medio.\nA questi suoni, si aggiunge la nozione di allungamento vocalico: quando due vocali identiche sono scritte di fila, si pronuncia un'unica vocale che dura leggermente di pi\u00f9: \u3042\u3042 aa /a:/, \u3044\u3044 ii /i:/, \u3046\u3046 uu /\u026f:/, \u3048\u3048 ee /e:/, \u304a\u304a oo /o:/. Volendo, nel sistema Hepburn l'allungamento vocalico si pu\u00f2 anche indicare con un trattino orizzontale detto \"macron\" sopra una singola vocale: \u0101, \u0113, \u012b, \u014d, \u016b. Un ultimo e diffusissimo allungamento vocalico \u00e8 presente nella combinazione -\u304a\u3046:\n\u304a\u3046, \u3069\u3046, \u3068\u3046, \u3053\u3046, \u3054\u3046, \u3082\u3046, \u306e\u3046, \u308d\u3046, \u305d\u3046, \u305e\u3046, \u307b\u3046, \u307c\u3046, \u307d\u3046, \u304d\u3087\u3046, \u304e\u3087\u3046, \u3061\u3087\u3046, \u307f\u3087\u3046, \u306b\u3087\u3046, \u3057\u3087\u3046, \u3072\u3087\u3046, \u3073\u3087\u3046, \u3074\u3087\u3046, \u308a\u3087\u3046 .\nLa combinazione \"ou\" si romanizza \u014d/oo e si pronuncia /o:/. la -u finale deriva dall'accomodamento finale di -/\u014b/ in cinese (conservato tuttora dal Primo Cinese Medio e Old Chinese), reso come */\u0169/ nasalizzato, poi /\u026f\u0303/ e infine assimilatosi. Un esempio famoso \u00e8 il nome dell'odierna capitale del Giappone, T\u014dky\u014d \u6771\u4eac \u3068\u3046\u304d\u3087\u3046, anticamente detta \"Edo\" \u6c5f\u6238. Oppure, deriva dalla mutazione di \"-au\" e \"-eu\" in \"-oo\", tale per cui l'accomodamento della pronuncia cinese si allontana da quella originale. Questo allungamento, insieme a \"\u016b/uu\", \u00e8 l'allungamento vocalico pi\u00f9 diffuso in giapponese.\nIl secondo, \"uu\" (\u3046\u3046, \u3086\u3046), si trova facilmente nei kanji (esattamente come \"oo\"), cio\u00e8 i sinogrammi presi a prestito dai giapponesi, e deriva dall'accomodamento dello stop senza rilascio udibile di suono *-p del Primo Cinese Medio: fu adattato come -fu, dopodich\u00e9 la consonante \u00e8 caduta ed \u00e8 rimasta solo a \"u\", che in svariati casi forma questo allungamento vocalico. La *-p \u00e8 individuabile in coreano, cantonese, vietnamita e in svariati dialetti cinesi onservativi come il cantonese (famiglia Yue) e svariati Minnan (e.g. l'Amoy Hokkien, il taiwanese, il Teochew, il Quanzhou, lo Shangtou e l'Hakka). Altri allungamenti vocalici presenti in parole native giapponesi derivano da cadute di consonanti, sillabe interne o semivocali durante l'evoluzione della lingua.\nMolti altri suoni che sono diventati sillabe derivano da accomodamenti della pronuncia del Primo Cinese Medio in giapponese (*-t, *-k) e sono reperibili nei kanji, ma non costituiscono casi particolari da prendere in analisi.\nTutti i dittonghi che iniziano con w-, se reperiti nei kanji, sono pure accomodamenti dal Primo Cinese Medio ed esistevano gi\u00e0 durante l'Old Japanese (la pronuncia della vocale era unica). Oggi, in tutto il vocabolario giapponese, questi dittonghi sono spariti eccetto per \"wa\". In katakana, degli esempi di sillabe con questi dittonghi arcaici, utili per fare paragoni con le lingue sino-xeniche, per ricostruire il Primo Cinese Medio o per sbrogliare delle mancate corrispondenze nella pronuncia tra giapponese e lingue sino-xeniche, sono \u30b0\u30ef(\u30f3) gwa(n), \u30af\u30ef(\u30f3) kwa(n), \u30b0\u30f1(\u30f3) gwe(n), \u30af\u30f1(\u30f3) kwe(n), \u30f1(\u30f3) we(n), \u30f0\u30f3 wi(n).\nRicostruzione filologica del katakana.\nQuesta tabella mostra i sinogrammi che hanno originato, tramite delle stilizzazioni a volte estreme, le sillabe del katakana, usato per traslitterare i prestiti in giapponese. Di ogni carattere viene spiegato il significato, per poter capire cosa rappresenta sia lui sia la sillaba katakana che ne deriva. Il lavoro \u00e8 di stampo filologico, ma pu\u00f2 aiutare nella memorizzazione dell'alfabeto. In conclusione, siccome il katakana \u00e8 formato da caratteri cinesi o loro pezzi, uno studente di giapponese dovrebbe riconoscere dei loro pezzi nei kanji. Di contro, un conoscitore dei sinogrammi che si avvicina per la prima volta al katakana dovrebbe riconoscere dei pezzi di sinogrammi e fare ipotesi e collegamenti. Si ricorda infine che i due kana sono nati nell'800 d.C. circa: prima non esisteva nessun alfabeto giapponese e si scriveva solo con i sinogrammi o per scrivere in cinese classico (w\u00e9ny\u00e1n) o per rendere a orecchio il suono delle sillabe giapponesi (utilizzo \"man'yogana\"). I kana sono stati inventati per scrivere le particelle grammaticali giapponesi e la morfologia verbale, per trascrivere le parole straniere e per trascrivere la pronuncia dei kanji (utilizzo \"furigana\" se le sillabe sono affiancate accanto ai kanji scritti in verticale).\nVocaboli stranieri diffusi in giapponese e scritti in katakana.\nLa tabella contiene dei vocaboli stranieri traslitterati in katakana e accompagnati dalla romanizzazione. In cima ci sono i vocaboli dei primi quattro livelli di JLPT, in basso ci sono alcuni vocaboli extra sparsi, appartenenti perlopi\u00f9 al campo semantico delle tecnologie moderne, gastronomia, musica e geografia. Molte di queste parole sono inglesi e adattate al giapponese e sono dette \u548c\u88fd\u82f1\u8a9e, wasei-eigo. Tutte queste parole si possono considerare esempi concreti di katakana.\n[*] il nome deriva dal fatto che l'uniforme scolastica femminile in Giappone \u00e8 simile a un vestito da marinaretta, una \"sailor suit\" o \"sailor fuku\": \u00e8 una blusa bianca (una camicia da donna) con un collare da marinaio e una gonna nera, che nella versione pi\u00f9 castigata arriva fino al ginocchio. L'uniforme conta poi le scarpe nere senza lacci (slip-on shoes) e i gambaletti pesanti in lana o cotone di colore bianco o nero. Come il nome suggerisce, il gambaletto pesante \u00e8 una calza femminile che arriva fino al ginocchio. Il negozio che vende queste uniformi dunque viene detto \"il negozio di vestiti da marinaretta\"."}
{"id": "2514", "revid": "5", "url": "https://it.wikipedia.org/wiki?curid=2514", "title": "Kiwi Bruno", "text": ""}
{"id": "2515", "revid": "1530948", "url": "https://it.wikipedia.org/wiki?curid=2515", "title": "Kurt G\u00f6del", "text": "Ritenuto uno dei pi\u00f9 grandi logici di tutti i tempi insieme ad Aristotele e Gottlob Frege, le sue ricerche ebbero un significativo impatto, oltre che sul pensiero matematico e informatico, anche sul pensiero filosofico del XX secolo.\nBiografia.\nG\u00f6del nacque in Moravia, secondo figlio di Rudolf August e Marianne Handschuh, in una famiglia di lingua tedesca operante nell'industria tessile nella citt\u00e0 allora chiamata Br\u00fcnn, sotto l'impero austro-ungarico. Il padre aveva svolto studi commerciali e grazie a una grande applicazione nel lavoro riusc\u00ec a raggiungere il grado di dirigente e comproprietario di un'importante azienda e pot\u00e9 mandare i suoi figli in una scuola privata tedesca. Sin da giovane G\u00f6del mostr\u00f2 alcuni aspetti del suo carattere che lo contraddistinsero per tutta la vita: una curiosit\u00e0 insaziabile, una brillantezza negli studi, un'introversione preponderante e una salute cagionevole; a otto anni si ammal\u00f2 di febbre reumatica, che suscit\u00f2 in lui l'eccessiva preoccupazione sia per la sua salute (ipocondria), sia per i pericoli insiti negli alimenti.\nNel 1918 divenne cittadino cecoslovacco. Nel 1924 si iscrisse all'Universit\u00e0 di Vienna, prima con l'intenzione di studiare fisica teorica e poi occupandosi di matematica e filosofia. Frequent\u00f2 il Circolo di Vienna fondato dal filosofo Moritz Schlick impregnato dall'opera di Ludwig Wittgenstein ed entr\u00f2 in contatto con il filosofo della scienza Rudolf Carnap con cui condivise la passione per la parapsicologia. Studi\u00f2 Bertrand Russell e segu\u00ec una conferenza di David Hilbert circa le questioni di completezza e consistenza dei sistemi matematici tenuta al congresso internazionale di Bologna nel 1928.\nConcentr\u00f2 quindi i suoi interessi sulla logica matematica e nel 1929, dopo essere diventato cittadino austriaco, ottenne il dottorato con una dissertazione di cui fu relatore Hans Hahn e con cui dimostr\u00f2 la completezza del calcolo dei predicati del primo ordine, stabilendo che \u00e8 possibile dimostrare gli enunciati veri per ogni interpretazione dei simboli.\nNel 1933, invitato da John von Neumann e Oswald Veblen, si trasfer\u00ec negli Stati Uniti, dove per un anno fu membro visitatore dell\"'Institute for Advanced Study\" (IAS) di Princeton, divulgando il suo teorema di incompletezza. Sia durante la permanenza in America sia nei soggiorni viennesi di questi anni soffr\u00ec di esaurimenti nervosi che si manifestavano in una ossessione per la dieta, per i ritmi intestinali e per una fobia sugli avvelenamenti alimentari, ossessione che lo trascin\u00f2 a evitare il cibo fino alla denutrizione.\nNel 1936 fu profondamente colpito dall'assassinio di Moritz Schlick per mano di uno studente nazista sulle scale dell\u2019Universit\u00e0 di Vienna e sub\u00ec una nuova crisi nervosa. Successivamente trascorse un anno negli USA dove strinse amicizia con Albert Einstein. Nel settembre del 1938 spos\u00f2 Adele Porkert, ballerina viennese incontrata in un locale notturno, sei anni pi\u00f9 anziana, cattolica gi\u00e0 divorziata, che lo sostenne fino all'ultimo giorno. Nello stesso anno, in seguito all'annessione nazista dell'Austria, divent\u00f2 automaticamente cittadino della Germania. Nel 1940, in seguito all'abolizione del titolo di \"Privatdozent\" e temendo di essere chiamato alle armi, si trasfer\u00ec negli Stati Uniti passando per la Russia, servendosi della ferrovia transiberiana, e il Giappone. Quando arriv\u00f2 in USA i transfughi gli chiesero notizie della Germania nazista. Rispose: \u00abIl caff\u00e8 \u00e8 cattivo\u00bb.\nTorn\u00f2 nuovamente all\"'Institute for Advanced Study\" ove rimase sino alla morte. Nel 1948 divent\u00f2 cittadino statunitense. Divent\u00f2 membro permanente dell'IAS nel 1946, professore ordinario nel 1953 e professore emerito nel 1973. Frequent\u00f2 tutti i giorni Einstein che lo conduceva in passeggiate e conversazioni quotidiane. L'ultimo suo articolo risale al 1958. Nel 1972 ricevette la laurea \"honoris causa\" dalla Rockefeller University e tre anni dopo la \"National Medal of Science\".\nCol peggioramento dei suoi problemi psichici, G\u00f6del si ridusse a mangiare solo quel che gli preparava la moglie, che tuttavia negli ultimi mesi del 1977 fu ricoverata sei mesi per problemi di salute. Il suo disturbo ossessivo-compulsivo era ormai degenerato in un delirio paranoico: il matematico si rifiutava quasi sempre di mangiare, convinto che il cibo fosse avvelenato. Nei primi giorni del 1978 G\u00f6del fu ricoverato all'ospedale di Princeton per malnutrizione e inedia, causate da una grave forma di anoressia che lo aveva portato a pesare 29 chilogrammi. Mor\u00ec il 14 gennaio 1978. Fu sepolto nel cimitero della citt\u00e0, seguito dalla moglie Adele nel 1981.\nAttivit\u00e0 e pensiero.\nPur pubblicando pochi articoli, G\u00f6del si occup\u00f2 di quasi tutti i settori della logica moderna; l'impatto delle sue opere fu enorme e si diffuse anche fuori dal mondo accademico matematico.\nG\u00f6del pubblic\u00f2 il suo pi\u00f9 famoso risultato nel 1931 a venticinque anni - dopo averlo presentato al pubblico l'anno precedente al \"Secondo Congresso di Epistemologia delle Scienze Esatte\" di K\u00f6nigsberg - quando lavorava presso l'Universit\u00e0 di Vienna. Questo lavoro conteneva i famosi due teoremi di incompletezza che da lui presero il nome, che stabiliscono che ogni sistema assiomatico consistente e in grado di descrivere l'aritmetica dei numeri interi \u00e8 dotato di proposizioni che non possono essere dimostrate n\u00e9 confutate sulla base degli assiomi di partenza. Parafrasando: se un sistema formale S \u00e8 consistente (privo di contraddizioni), allora \u00e8 possibile costruire una formula F sintatticamente corretta, ma indimostrabile in S, che quindi risulta \u201cincompleto\u201d. Per cui se un sistema formale \u00e8 logicamente coerente, la sua non contraddittoriet\u00e0 non pu\u00f2 essere dimostrata stando all'interno di quel sistema logico.\nI teoremi di G\u00f6del nascevano in relazione alle ricerche volte a realizzare il programma di Hilbert, che chiedeva di trovare un linguaggio matematico che potesse provare da solo la propria consistenza o coerenza. G\u00f6del dimostr\u00f2 invece che la coerenza di un sistema \u00e8 tale proprio perch\u00e9 non pu\u00f2 essere dimostrata. Molti non compresero le affermazioni di G\u00f6del, ritenendo che il suo teorema avesse definitivamente distrutto la possibilit\u00e0 di accedere a verit\u00e0 matematiche di cui avere assoluta certezza. G\u00f6del invece era convinto di non avere affatto dissolto la consistenza dei sistemi logici, da lui sempre considerati come funzioni reali dotati di pieno valore ontologico, e che anzi il suo stesso teorema di incompletezza aveva una valenza di oggettivit\u00e0 e rigore logico. Oltretutto, spiegava G\u00f6del, la presenza di un enunciato che affermi di essere indimostrabile all'interno di un sistema formale significa appunto che esso \u00e8 vero, dato che non pu\u00f2 essere effettivamente dimostrato. E proseguiva dicendo:\nNonostante ci\u00f2, i teoremi di incompletezza hanno avuto un interesse crescente del pubblico, grazie anche alle possibili interpretazioni extra matematiche - pur non affatto implicate dai teoremi stessi - che per molti costituiscono un'autentica critica alla ragione formale, dimostrando un limite intrinseco a tale modalit\u00e0 conoscitiva. \nI due teoremi, il primo in particolare, furono invece interpretati da G\u00f6del come una conferma del platonismo, corrente filosofica che affermava l'esistenza di formule vere non dimostrabili (\"episteme\"), e dunque l'irriducibilit\u00e0 della nozione di verit\u00e0 a quella di dimostrabilit\u00e0. In accordo con questa filosofia, era convinto che la verit\u00e0, essendo qualcosa di oggettivo, cio\u00e8 indipendente dalle costruzioni effettuate nelle dimostrazioni dei teoremi, non pu\u00f2 essere posta a conclusione di alcuna sequenza dimostrativa, ma solo all'origine. \nG\u00f6del fu anche autore di un celebre lavoro sull'ipotesi del continuo. Riusc\u00ec a dimostrare che essa non pu\u00f2 essere confutata dagli assiomi della teoria degli insiemi, pur essendo accettata fino a quel momento, . Questa ipotesi fu poi ampliata da Paul Cohen che ne prov\u00f2 l'indipendenza, illustrando come sia indimostrabile a partire dagli stessi assiomi.\nG\u00f6del vedeva nella teoria degli insiemi e nella matematica in genere una forma di conoscenza \"reale\" e non puramente astratta o concettuale, sebbene prescinda dall'esperienza dei sensi e si basi esclusivamente sull'intuizione mentale. Similmente a Parmenide, egli concepiva la logica \"formale\" come unita indissolubilmente a un contenuto \"sostanziale\":\nElabor\u00f2 anche, tramite l'interpretazione cosmologica della sua metrica (una soluzione esatta alternativa delle equazioni di campo di Einstein, diversa dalla metrica di Friedmann - Lema\u00eetre - Robertson - Walker), la teoria di un universo rotante su s\u00e9 stesso, diverso sia dall'universo statico in voga all'epoca sia dal Big Bang, che bilancia la gravit\u00e0 con la forza centrifuga anzich\u00e9 con una costante cosmologica repulsiva intrinseca allo spaziotempo come nel modello standard; questa teoria \u00e8 nota come universo di G\u00f6del, ma non \u00e8 stata universalmente accettata dalla comunit\u00e0 scientifica in quanto non prende in considerazione la legge di Hubble.\nUn altro risultato a cui giunse fu la dimostrazione nel 1970 dell'esistenza di Dio, inteso come ente che assomma tutte le qualit\u00e0 positive di un dato insieme. Questo teorema deriva dal concetto di ultrafiltro e ha poco a che vedere con la teologia tradizionale, sebbene nascesse anche da esigenze di carattere esistenziale e religioso. Per comprendere la sua \"Ontologischer Gottesbeweis\", ovvero la sua prova ontologica di Dio, occorre tener presente come G\u00f6del avesse sempre avvertito l'urgenza di trovare un ordine logico-matematico da porre a fondamento dell'esistenza dell'universo. Un tale ordine gli sembrava fosse garantito solo dalla necessit\u00e0 logica dell'esistenza di Dio, ossia dalla dimostrazione di un Essere che assommi in s\u00e9 le qualit\u00e0 positive di tutti gli enti reali. Come nel primo teorema di incompletezza, Dio doveva rappresentare quella Verit\u00e0 che non dipende da calcoli umani ed \u00e8 perci\u00f2 assoluta e non relativa. Riemerge qui l'impostazione platonica di G\u00f6del, nonch\u00e9 la sua forte stima per il filosofo tedesco Gottfried Leibniz, di cui riprende la prova ontologica e la definizione di Dio come la somma perfetta di \u00abogni qualit\u00e0 semplice che sia positiva e assoluta\u00bb.\nLa dimostrazione g\u00f6deliana, concepita come un teorema logico-formale assolutamente analogo a quelli suoi precedenti, risulta dal fatto che non \u00e8 logicamente plausibile ammettere la possibilit\u00e0 di un unico Essere provvisto di tutte le \"propriet\u00e0 positive\", tra cui la stessa esistenza, senza attribuirgli una realt\u00e0 effettiva, perch\u00e9 ci\u00f2 sarebbe una palese contraddizione in termini. Il passaggio dal piano razionale a quello reale avviene per l'impossibilit\u00e0 di salvaguardare la coerenza del discorso logico qualora si negasse a Dio un'esistenza fattuale. E conclude quindi affermando che \u00abDio esiste necessariamente, come volevasi dimostrare\u00bb. A differenza dell'amico Albert Einstein, che concepiva Dio alla stregua di un'entit\u00e0 impersonale da cogliere con la sola ragione, G\u00f6del era animato anche da sentimenti di venerazione religiosa. Cresciuto nella fede luterana, egli si descriveva come un teista, credente in un Dio cristiano e personalistico come quello di Leibniz e non panteista alla maniera di Spinoza e Einstein.\nLa prova ontologica di Dio non fu mai resa nota dall'autore, probabilmente per timore di essere frainteso; essa rimase sconosciuta fino alla pubblicazione postuma negli Stati Uniti, nove anni dopo la sua morte, in una raccolta contenente altri scritti inediti del matematico moravo."}
{"id": "2516", "revid": "121131313", "url": "https://it.wikipedia.org/wiki?curid=2516", "title": "Letteratura", "text": "La letteratura di una certa lingua \u00e8 l'insieme delle opere scritte e pervenute fino al presente. Tale definizione non \u00e8 affatto scontata e va precisata sotto diversi aspetti. Da un lato, le definizioni che sono state date del termine, sensibili a diverse ideologie, visioni del mondo, sensibilit\u00e0 politiche o filosofiche, sono diverse tra loro e spesso assolutamente inconciliabili.\nAssai varia \u00e8 anche la misura del \"campo\" della letteratura e incerta la definizione di ci\u00f2 che letteratura non \u00e8, tanto che vi \u00e8 stato chi ha affermato che letteratura \u00e8 ci\u00f2 che viene chiamato letteratura, chi ha trovato nell'impossibilit\u00e0 della definizione la sola definizione possibile, o chi, sottolineando \"la polivalenza e ambiguit\u00e0 del fenomeno letterario\", sostiene tuttavia che \"non tutto ci\u00f2 che \u00e8 scritto \u00e8 letteratura, per diventarlo, un testo scritto dev'essere mosso da un'intenzionalit\u00e0 precisa e da una conseguente logica strutturante\".\n\u00c8 tuttavia vero che la letteratura di una nazione costituisce una \"sintesi organica dell'anima e del pensiero d'un popolo\", ovvero uno specchio della rispettiva societ\u00e0 in un tempo definito e che varia di opera in opera.\nOrigini del termine.\nIl termine latino \"litteratura\" (da \"littera\", \"lettera\") indicava lo stesso tracciare lettere, lo scrivere. Nel I secolo d.C. prese ad indicare l'insegnamento della lingua (corrispondendo cos\u00ec alla parola \"grammatica\", ossia la greca \"grammatik\u00e9 t\u00e9chne\", da \"gramma\", \"lettera\"). Un passaggio importante sul tema \u00e8 la riflessione del retore latino Quintiliano, che estese il termine \"litteratura\" fino a comprendere tutte le tecniche dello scrivere e del sapere, affermando il valore disinteressato degli studi sulla lingua. Un altro termine latino, l'aggettivo \"litteratus\", indicava inizialmente ci\u00f2 che era \"scritto con lettere\", ma poi il suo uso si spost\u00f2 sullo scrivente, per indicarne la capacit\u00e0, la cultura, l'istruzione.\nAppare comunque evidente, da questi usi antichi del termine, il profondo legame tra letteratura e scrittura: se inizialmente \"letteratura\" \u00e8 lo studio e la conoscenza della lingua scritta, attraverso un iter piuttosto obliquo il termine fin\u00ec per indicare l'insieme della lingua scritta. La cultura scritta era comunque appannaggio di pochissimi e la conoscenza delle lettere segno di un'esperienza fuori del comune, del tutto distinta da quella comune, legata com'era quest'ultima alle esigenze pi\u00f9 immediate e basilari della vita.\nL'atto di una nuova scrittura si collegava immancabilmente con la letteratura precedente (in sostanza, i documenti che erano sopravvissuti al tempo), ma fu l'invenzione della stampa a caratteri mobili a fondare il concetto moderno di letteratura: ne risult\u00f2 infatti l'elaborazione di codici e forme specificatamente letterari e, soprattutto, una gerarchia che distingueva forme propriamente letterarie \"dall'universo vario e caotico delle altre scritture\". Si costituisce cos\u00ec la letteratura come \"istituzione\", che si tramanda in qualit\u00e0 di \"tradizione\".\nLetteratura come arte.\nIn ambito occidentale, si \u00e8 via via affermato un significato di letteratura distinto dagli scopi pratici della scrittura in specifiche discipline (testi scientifici, filosofici ecc.): il termine \"letteratura\" venne associato alle scritture di tipo \"artistico\" e \"creativo\", che sono oggetto di studio dell'estetica. Si determin\u00f2 cos\u00ec un intreccio semantico con la pi\u00f9 antica parola \"poesia\", un termine del latino medievale che deriva da \"po\u00ebsis\" (a sua volta dal greco \"po\u00ed\u0113sis\", da \"poi\u00eain\", \"fare\") e che indicava eventi e oggetti \"fatti\" con le parole. La \"poesia\" era dunque l'arte di creare realt\u00e0 fittizie, mondi immaginari a imitazione dell'unico reale, in analogia con la pittura (Orazio us\u00f2 la formula \"ut pictura po\u00ebsis\", \"la poesia come la pittura\").\nIl termine \"poesia\" tese a identificarsi con la produzione in versi, ma le forme originarie del verso (come testimoniano diverse tradizioni popolari sopravvissute fino ai tempi moderni) prescindevano del tutto dalla scrittura, facendosi piuttosto accompagnare dal canto, nel contesto di una tradizione letteraria orale.\nIndipendentemente dalla forma, in versi o in prosa, tuttavia un testo viene generalmente considerato letterario, quando nel costruirlo e nel leggerlo si usa una lingua che orienta verso la \"funzione poetica\", cio\u00e8 per quella funzione che, come ha insegnato Roman Jakobson, pone al centro del sistema di comunicazione il messaggio in quanto tale, quindi la sua intertestualit\u00e0 rispetto ad altri testi e la capacit\u00e0 in termini di costruzione linguistica e comprensione estetica di riferirsi a un sistema di forme canoniche che in qualche modo lo precede e produce (anche in caso di rottura verso questo canone). In questo senso si parla di \"uso letterario del linguaggio\".\nLetteratura orale e scritta.\nIl componimento verbale pu\u00f2 essere sia orale sia scritto. Mentre la poesia, spesso considerata la forma pi\u00f9 elevata di letteratura, si manifesta inizialmente, come detto, solo in forma orale, l'elaborazione artistica della forma in prosa pu\u00f2 avvenire solo con l'avvento e lo sviluppo della cultura scritta. Resta che il carattere di arte fu spesso attribuito indifferentemente al verso e alla prosa e, in particolare, i termini \"poesia\" e \"poetico\" venivano associati anche a forme in prosa, per distinguere appunto scrittura artistica da scrittura non artistica. In questo contesto, pu\u00f2 essere interessante confrontarsi con la riflessione di Benedetto Croce e la sua insistita distinzione fra \"poesia\" e \"non poesia\" e fra \"poesia\" e \"letteratura\".\nLa modernit\u00e0 tende a considerare \"letteratura\" solo l'insieme dei componimenti verbali scritti, ma sono numerose le culture che hanno avuto e hanno tuttora una ricca letteratura orale, la cui conservazione e trasmissione \u00e8 stata affidata a figure istituzionali. Ad esempio, gli \"amusnaw\" della letteratura berbera della Cabilia, gli aedi e i rapsodi dell'antica Grecia o i druidi della letteratura celtica.\nCome si vede, le opposizioni \"oralit\u00e0\"/\"scrittura\" e \"poesia\"/\"prosa\" sono profondamente interlacciate. Piuttosto distante dalla prospettiva crociana \u00e8 quella del formalista russo Roman Jakobson, che ha caratterizzato la funzione poetica a partire da una considerazione tecnico-formale dei componimenti: la \"letterariet\u00e0\" di un testo \u00e8 individuabile a partire dalla sua struttura e la poesia \u00e8 quel componimento che utilizza un linguaggio orientato al messaggio stesso, cio\u00e8 in qualche modo bastante a se stesso.\nLetteratura d'autore e pubblico letterario.\nCon lo sviluppo della borghesia, a partire dagli ultimi decenni del XVIII secolo, quando si comincia ad abbandonare l'uso del termine \"eloquenza\", l'accezione pi\u00f9 comune del termine letteratura \u00e8 quella che riguarda la produzione di testi scritti da parte di un autore per essere letti da un pubblico. Tale fruizione si amplia di molteplici motivi: godimento estetico, immedesimazione psicologica, spirito critico e conoscitivo. Vengono, al contempo, promossi a rango di letteratura anche le opere nate per il giornalismo o per il teatro. La parola \"poesia\" va specializzandosi e l'accezione del termine \"letteratura\" si centra nel suo essere in rapporto con un pubblico e con la sua immaginazione. Jean-Paul Sartre diceva che la letteratura \"si fa nel linguaggio ma non \u00e8 mai data nel linguaggio; essa \u00e8 un rapporto fra gli uomini ed un appello alla loro libert\u00e0\". Oltre e pi\u00f9 che essere \"oggetto\", la letteratura \u00e8 \"relazione\". Il testo letterario, come dice Cesare Segre, compie una \"introiezione dei riferimenti contestuali\", producendo senso all'interno di una cerimonia formale.\nMercato e spettacolo della letteratura.\nCon la second\u00e0 met\u00e0 del XX secolo, di fatto, la letteratura viene spesso considerata parente dello spettacolo, sia nelle rubriche dei giornali e nelle recensioni, sia con il proliferare di molti festival, letture pubbliche e incontri con gli autori. Entrambi poi sembrano partecipare alle regole del mercato e il linguaggio letterario, da sempre in cerca di una propria definizione, sembra cadere nell'anamorfosi che lo vuole mero prodotto.\nLe forme dei componimenti letterari.\nIn base alla forma del componimento verbale la letteratura si distingue in:\nSe il componimento verbale \u00e8 in versi si parla di \"poesia\". Se invece il componimento verbale non \u00e8 in versi si parla di \"prosa\". Dopo l'avvento del verso libero e la caduta della normativa metrica, la distinzione sembra ridursi al solo meccanismo tipografico dell'andare a capo, ma la costruzione formale della poesia resta legata alla musica. In questo senso si pu\u00f2 anche parlare di \"prosa poetica\" e \"poesia in prosa\". Il \"teatro\" invece \u00e8 un testo letterario \"per la rappresentazione\" (anche quando dato alla sola lettura) e se pu\u00f2 fondere insieme poesia e prosa pu\u00f2 unirvi, ma dall'esterno, anche la musica, e quindi si pu\u00f2 considerarla una forma d'espressione a parte.\nLetterature specifiche.\nMolto spesso con la parola letteratura si definisce un complesso di opere che trattano una materia o un argomento particolare. Si pu\u00f2 pertanto parlare di letteratura scientifica, letteratura economica, letteratura religiosa, letteratura militante, letteratura artistica (letteratura musicale, letteratura cinematografica, letteratura teatrale, letteratura erotica, letteratura industriale, ovvero industria e letteratura, letteratura dell'orrore, letteratura di spionaggio ecc..).\nMa con il termine letteratura si pu\u00f2 intendere anche una particolare attivit\u00e0 intellettuale volta alla creazione di opere scritte, sempre frutto dell'ingegno umano, oppure a quella disciplina rivolta allo studio delle opere letterarie di un determinato popolo o di una determinata et\u00e0.\nSi avr\u00e0 cos\u00ec - all'interno di una letteratura antica oppure moderna o contemporanea, una letteratura latina, una letteratura italiana, una letteratura inglese, una letteratura tedesca, una letteratura francese, una letteratura spagnola, una letteratura russa e cos\u00ec via.\nLe varie nazioni possono avere diverse letterature, come corporazioni letterarie, scuole filosofiche o periodi storici. Viene generalmente considerata come letteratura di una nazione, per esempio, la collezione di testi che sono stati creati in quella nazione, vi si riferiscono e offrono un territorio comune, e in cui spesso la nazione stessa si identifica.\nLa \"Bibbia\", l\"Iliade\" e l\"Odissea\" e la \"Costituzione\" coincidono con questa definizione di letteratura.\nPi\u00f9 in generale, una letteratura \u00e8 equiparata a una collezione di storie, poemi e racconti che parlano di particolari argomenti. In questo caso, le storie, poemi o racconti possono avere o non avere dei riscontri nazionalistici.\nOgni paese ha sviluppato la sua letteratura anche se in tempi differenti e con caratteristiche nazionalistiche che, peraltro molto spesso, sono state assorbite da altre letterature.\nIl carattere distintivo che ci permette di parlare di una letteratura (latina, italiana, americana, inglese, francese, spagnola e via dicendo) \u00e8 la lingua.\nGeneri letterari.\nLa letteratura si differenzia in vari generi, sorta di \"quadri precostituiti\", che opere specifiche sono riuscite a condensare a partire da una variet\u00e0 di codici, di possibilit\u00e0 tematiche e formali, e a offrire come modelli. Alcuni hanno preso forma come tali nell'evo antico: essendo quelli di pi\u00f9 lunga durata, sono intesi come \"macrogeneri\", anche perch\u00e9 si cerc\u00f2 con essi di trovare una corrispondenza categoriale con le forme basiche della concreta esperienza umana. A partire dalle prime iniziative di netta codificazione, tra l'uno e l'altro sono stati registrati momenti di confronto, di sperimentazione, di miscela e anche di completa chiusura..\nPopolarmente, i pi\u00f9 antichi vengono percepiti come generi classici (anche nel senso di \"nobili\"), mentre alcuni generi moderni parrebbero avere una connotazione e un uso pi\u00f9 commerciale (a questi ci si riferisce con il termine \"letteratura di genere\").\nI generi classici sono:\nIl dramma, a sua volta, viene fin dall'inizio distinto in tragedia e commedia.\nGeneri di ambito pi\u00f9 circostanziato sono, ad esempio:\nCi sono stati molti tentativi di classificazione. Da Platone che prima parla di genere serio (epopea e tragedia) e genere faceto (commedia e giambica), poi nella \"Repubblica\" fa la tripartizione tra genere mimetico o drammatico (tragedia e commedia), espositivo o narrativo (ditirambo, n\u00f2mo, poesia lirica) e misto (epopea) facendo variare la classe di appartenenza secondo un diverso rapporto con la realt\u00e0.\nIn et\u00e0 alessandrina fioriscono le categorizzazioni con i sottogeneri. Per esempio per Dionisio Trace la melica (o lirica), se dedicata agli d\u00e8i si divide in inno, prosodio, peana, ditirambo, n\u00f2mi, adonidio, iobacco e iporchema; se dedicata ai mortali in encomio, epinicio, scolio, canto amoroso, epitalamio, imeneo, sillo, threnos ed epicedio.\nPi\u00f9 tardi contribuiscono alla distinzione di genere tragedia, commedia, elegia, epos, lirica, threnos, idillio e pastorale. Nel medioevo si aggiungono romanzo e novella, epica o \"chanson de geste\", cantare in ottavo, romanzo cavalleresco, secondo i temi trattati oltre che le forme (con la fortuna italiana dell'ottava), spesso confusi tra loro.\nSe la classificazione non ha prodotto norma rigida, nonostante, per esempio, Nicolas Boileau nella sua \"Art po\u00e9tique\" (1674) si ostini a non voler riconoscere il melodramma, non \u00e8 nemmeno un esercizio sterile di intellettuali e con Goethe o Schelling la riflessione sui generi si confonde con dichiarazione poetica e volont\u00e0 stilistica.\nCon Hegel i generi sono tre: epica, lirica e dramma, ma la loro distinzione \u00e8 basata sull'antitesi tra soggettivo e oggettivo. L'epopea \u00e8 oggettiva, la lirica soggettiva e il dramma \u00e8 la loro sintesi, cosa che diventa nella critica dell'et\u00e0 vittoriana una distinzione tra totalit\u00e0 (epica), pluralit\u00e0 (dramma) e unit\u00e0 (lirica), con conseguente collegamento alle voci verbali.\nAndr\u00e9 Jolles, negli anni trenta del novecento, parla di \"gesti verbali\" e individua nove forme semplici: leggenda, saga, mito, enigma, detto, caso, memoria, fiaba e scherzo (rispettivamente in tedesco \"Legende, Sage, Mythe, R\u00e4tsel, Spruch, Kasus, Memorabile, M\u00e4rchen\" e \"Witz\"), come forme che nascono dal linguaggio stesso, in modo indipendente da visione e volont\u00e0 del poeta o narratore.\nNorthrop Frye cerca ancora un criterio oggettivo distinguendo secondo la parola, che viene recitata (dramma), detta (epica), cantata (lirica) o letta (fiction).\n\u00c8 vero come dice Maria Corti, che i generi non sono altro che possibili tecniche discorsive che l'aspettativa del lettore (o fruitore di letteratura, qualunque cosa si intenda) lega a possibili contenuti.\nForse aveva ragione Giordano Bruno a reagire a ogni classificazione applicata all'arte dicendo che generi e specie di letteratura sono tanti quante le opere stesse.\nNarrativa di genere.\nLa letteratura di genere, visto che si tratta in particolare di opere di narrativa, viene spesso indicata come narrativa di genere. Premessa una certa aleatoriet\u00e0, i generi e sottogeneri della narrativa (considerata di genere o non) sono dunque:\necc.\nNei confronti della serialit\u00e0, anche la letteratura, come altre forme di \"fiction\", pu\u00f2 presentarsi a episodi o a puntate (ovvero ogni sezione narrativamente sospesa o conclusa), con ripresa (come \"Vent'anni dopo\" rispetto a \"I tre moschettieri\"), con i conseguenti concetti di sequel e prequel, come ricalco (omaggio, remake, plagio ecc.) e in altre forme seriali, ma \u00e8 soprattutto un universo di testi che si influenzano continuamente tra loro, cos\u00ec che ogni lettura si districa in mezzo alle altre e, tra prima e dopo, nell'interruzione e nella ripresa delle pagine, anche laddove non cambia il testo, cambia la sua interpretazione nella testa del lettore."}
{"id": "2517", "revid": "1543377", "url": "https://it.wikipedia.org/wiki?curid=2517", "title": "Linguistica", "text": " \nLa linguistica \u00e8 lo studio scientifico del linguaggio verbale umano e delle sue strutture. Essa include lo studio della fonetica, della grammatica, del lessico, della morfologia, della sintassi e della testualit\u00e0. \u00c8 una disciplina scientifica, in quanto si basa su approcci empirici e oggettivi. Un linguista \u00e8 una persona specializzata in linguistica.\nIntroduzione.\nLa linguistica ha come scopo comprendere e definire le caratteristiche del linguaggio verbale umano (la facolt\u00e0 mentale dell'uomo di comunicare attraverso una lingua) attraverso l'analisi delle lingue del mondo: un linguista indaga e descrive quindi le strutture delle lingue per capire come sono quest'ultime e cerca di spiegare perch\u00e9 queste sono come sono (e perch\u00e9 non sono in altro modo). \nL'obiettivo di un linguista quindi non \u00e8 quello di studiare le lingue per imparare a parlarle, cio\u00e8 a comunicare con i parlanti di quelle lingue. La linguistica \u00e8 una scienza empirica in quanto legata a fenomeni osservabili (foni e grafemi). Tali fenomeni non valgono per\u00f2 di per s\u00e9: essi vengono prodotti e compresi come fenomeni semiotici, in quanto rinviano ad altro da s\u00e9 (per i filosofi medievali, \"aliquid stat pro aliquo\", 'qualcosa sta per qualcos'altro').\nSi parla di linguistica generale per evidenziare un approccio che mette a confronto lingue diverse e affinit\u00e0 e differenze tra esse. Denominazioni analoghe a \"linguistica generale\" sono \"linguistica teorica\", \"linguistica sincronica\", \"linguistica descrittiva\".\nSincronia e diacronia.\nLa linguistica indaga le lingue secondo due aspetti: quello sincronico e quello diacronico. Una lingua o, pi\u00f9 in particolare, un fenomeno linguistico possono essere studiati nella loro evoluzione storica, ossia nel loro mutare nel tempo: tale approccio, nonch\u00e9 metodo di analisi linguistica, \u00e8 chiamato diacronico. La linguistica storica \u00e8 quella branca della linguistica che si occupa dello studio diacronico delle lingue. Quando invece si osserva e si analizza una lingua o una sua caratteristica in un preciso momento storico (sia esso presente o passato), senza interessarsi del suo aspetto diacronico, si conduce un'analisi sincronica. Quest'ultima \u00e8 condotta dalla linguistica sincronica.\nOgni livello di una lingua (dalla fonologia alla semantica e alla pragmatica) pu\u00f2 essere studiato sia sincronicamente che diacronicamente: ad esempio, \u00e8 possibile studiare il sistema nominale del latino (ossia le declinazioni: quali sono e come sono strutturate) per come ci \u00e8 stato conservato nei testi letterari di un determinato periodo (studio sincronico); oppure possiamo ricostruire i mutamenti che hanno portato al sistema nominale latino come lo osserviamo, seguendo la sua storia dal protoindoeuropeo fino al latino (studio diacronico).\nDiscipline.\nLa linguistica \u00e8 un campo di ricerca ampio che include varie discipline, alcune delle quali collegate alle varie parti che compongono il sistema lingua. Le principali sottodiscipline della linguistica (che corrispondono in linea di massima ai livelli che compongono un sistema lingua) sono:\nA seconda dei punti di vista dai quali il linguaggio viene studiato, \u00e8 possibile inoltre distinguere altre sottodiscipline:\nTeorie linguistiche.\nApprocci.\nUmanistici.\nIl principio fondamentale della linguistica umanistica \u00e8 che la lingua \u00e8 un'invenzione creata dalle persone. Una tradizione semiotica della ricerca linguistica considera il linguaggio come un sistema di segni che nasce dall'interazione del significato e della forma. L'organizzazione delle strutture linguistiche \u00e8 considerata computazionale. La linguistica \u00e8 essenzialmente vista come relativa alle scienze sociali e culturali perch\u00e9 lingue diverse sono modellate nell'interazione sociale dalla comunit\u00e0 linguistica. Le scuole di pensiero che rappresentano la visione umanistica del linguaggio includono, tra gli altri, la linguistica strutturale.\nAnalisi strutturale significa sezionare ogni strato: fonetico, morfologico, sintattico e discorso, alle unit\u00e0 pi\u00f9 piccole. Questi sono raccolti in inventari (ad es. fonema, morfema, classi lessicali, tipi di frase) per studiarne l'interconnessione all'interno di una gerarchia di strutture e strati. L'analisi funzionale aggiunge all'analisi strutturale l'assegnazione di ruoli semantici e altri ruoli funzionali che ciascuna unit\u00e0 pu\u00f2 avere. Ad esempio, un sintagma nominale pu\u00f2 funzionare come soggetto o oggetto grammaticale della frase, o come agente o paziente semantico.\nLa linguistica funzionale, o grammatica funzionale, \u00e8 una branca della linguistica strutturale. Nel contesto umanistico, i termini strutturalismo e funzionalismo sono legati al loro significato in altre scienze umane. La differenza tra strutturalismo formale e funzionale sta nella loro risposta alla domanda perch\u00e9 le lingue hanno le propriet\u00e0 che hanno. La spiegazione funzionale implica l'idea che il linguaggio sia uno strumento per la comunicazione, o che la comunicazione sia la funzione primaria del linguaggio. Le forme linguistiche vengono di conseguenza spiegate in relazione al loro valore funzionale, o utilit\u00e0. Altri approcci strutturalisti assumono la prospettiva che la forma derivi dai meccanismi interni del sistema linguistico bilaterale e multistrato.\nBiologici.\nApprocci come la linguistica cognitiva e la grammatica generativa studiano la cognizione linguistica con l'obiettivo di scoprire le basi biologiche del linguaggio. Nella grammatica generativa si sostiene che queste basi derivino da una conoscenza grammaticale innata. Pertanto, una delle preoccupazioni centrali dell'approccio \u00e8 scoprire quali aspetti della conoscenza linguistica sono genetici.\nLa linguistica cognitiva, al contrario, rifiuta la nozione di grammatica innata e studia come la mente umana crea costruzioni linguistiche da schemi di eventi e l'impatto dei vincoli e dei pregiudizi cognitivi sul linguaggio umano. Analogamente alla programmazione neurolinguistica, il linguaggio viene avvicinato attraverso i sensi. I linguisti cognitivi studiano l'incarnazione della conoscenza cercando espressioni che si riferiscano a schemi sensomotori.\nUn approccio strettamente correlato \u00e8 la linguistica evolutiva che include lo studio delle unit\u00e0 linguistiche come replicatori culturali. \u00c8 possibile studiare come il linguaggio si replica e si adatta alla mente dell'individuo o della comunit\u00e0 linguistica. La grammatica delle costruzioni \u00e8 un framework che applica il concetto di meme allo studio della sintassi.\nL'approccio generativo e l'approccio evolutivo sono talvolta chiamati formalismo e funzionalismo. Questo riferimento \u00e8 tuttavia diverso dall'uso dei termini nelle scienze umane.\nTeorie descrittive ed esplicative.\nUna seconda tipologia di classificazione, parallela alla precedente \u00e8 stata proposta, ed \u00e8 quella secondo la quale le teorie linguistiche sono divisibili in teorie descrittive e teorie esplicative. Le teorie descrittive sono teorie che riguardano la descrizione delle lingue, cio\u00e8 come sono strutturate le lingue. Diversamente, le teorie esplicative sono teorie che spiegano perch\u00e9 le lingue sono in un modo piuttosto che un altro. Descrizione e spiegazione sono quindi intese come due concetti separati, al contrario di quanto generalmente affermato dalle teorie generative: secondo queste infatti, una teoria pu\u00f2 e deve essere descrittiva e al contempo permettere di spiegare i fenomeni considerati.\nSecondo questa visione, non \u00e8 possibile concepire una \"linguistica teorica\" in opposizione ad una \"linguistica descrittiva\", dato che la distinzione non \u00e8 appunto tra \"teorico\" e \"ateorico/descrittivo\", bens\u00ec tra descrittivo ed esplicativo. In altre parole, la descrizione non potr\u00e0 mai essere \"ateorica\", ma dovr\u00e0 necessariamente rifarsi ad una teoria (di tipo descrittivo).\nUniversalismo e particolarismo categoriale.\nLe teorie linguistiche possono essere ulteriormente suddivise a seconda di come concepiscono le categorie linguistiche delle lingue. Le teorie che affermano l'universalismo categoriale si propongono di individuare categorie universali, pertinenti a tutte le lingue, e spiegarne le caratteristiche: per esempio, cercano di individuare la categoria \u00abpassivo\u00bb in tutte le lingue del mondo, osservandone il comportamento e definendone delle caratteristiche universali che permettano il riconoscimento della categoria stessa in tutte le lingue osservate. Le teorie che invece seguono il particolarismo categoriale sostengono che ogni lingua possegga le sue categorie (di qui il termine \u00abparticolarismo\u00bb) e che non sia possibile equiparare una categoria di una lingua con la stessa di un'altra lingua.\nStoria della linguistica.\nL'Ottocento.\nL\u2019inizio della \u2018linguistica moderna\u2019 si colloca nei primi decenni del XIX secolo, dopo la scoperta di alcune lingue che presentavano delle somiglianze notevoli nonostante fossero molto distanti geograficamente, temporalmente e culturalmente. Per spiegare ci\u00f2 si pens\u00f2 che in passato esistesse una lingua madre da cui tutte queste lingue derivarono. Le lingue prese in esame erano il sanscrito, il greco, il latino, e altre ancora, appartenenti alla famiglia indoeuropea; in seguito, si scopr\u00ec che la stessa situazione si presentava per altre lingue del mondo e si individuarono altre famiglie linguistiche: sino-tibetana, austronesiana, afroasiatica, niger-congo, dravidica. Attraverso lo studio delle singole lingue di una stessa famiglia nel tempo, si scopr\u00ec il carattere \u2018naturale\u2019 del linguaggio che comporta due aspetti: il primo \u00e8 che il mutamento linguistico \u00e8 un fenomeno universale, ogni lingua cambia nel tempo sia a livello sintattico che fonologico che lessicale; il secondo aspetto \u00e8 che le lingue mutano in modo regolare, tanto che fu possibile descrivere il mutamento linguistico, specialmente quello fonologico, in termini di \u2018leggi\u2019, ossia generalizzazioni esplicite, un po\u2019 come si fa per il mondo fisico. Pertanto, la riflessione linguistica entr\u00f2 nell\u2019ambito \u201cscientifico\u201d, e perci\u00f2 divenne soggetto al criterio di verificabilit\u00e0 empirica. Questa corrente linguistica, denominata \u2018Grammatica comparata\u2019, fu dominante per tutto il XIX secolo e per gran parte della prima met\u00e0 del XX. Tra gli esponenti pi\u00f9 significativi di questo periodo emergono Rasmus Rask e Franz Bopp.\nIl Novecento.\nNegli anni \u201930 del Novecento, Ferdinand de Saussure dimostr\u00f2 che bisognava studiare le lingue anche dal punto di vista \u2018sincronico\u2019 e cio\u00e8 come sistemi esistenti in un dato momento, dando importanza allo studio delle lingue non soltanto come riflesso storico. Egli influenz\u00f2 notevolmente la grammatica del tempo, denominata \u2018strutturalista\u2019, dimostrando che la grammatica tradizionale, modellata sul latino, non era in grado di spiegare le categorie morfo-sintattiche che presentavano lingue esotiche e gli elementi con gli ordini di frase inediti. Perci\u00f2 i linguisti iniziarono a sperare di ottenere l\u2019elaborazione di metodi descrittivi per trasformare i dati in grammatiche. Questa corrente di studi non produsse risultati significativi nello studio della sintassi ad eccezione della \u2018Grammatica valenziale\u2019 di Lucien Tesni\u00e8re. La novit\u00e0 \u00e8 che il verbo sia il centro della frase, in quanto ogni verbo seleziona un numero di partecipanti a ciascuno dei quali assegna un ruolo diverso nell\u2019azione che esprime. Da qui la distinzione tra elementi necessari per dare a una frase \u2018un senso compiuto\u2019 e cio\u00e8 gli attori selezionati dal verbo, e gli elementi accessori, indipendenti dal verbo e facoltativi, che hanno la funzione di modificare un altro elemento della frase. Va aggiunto, per\u00f2, che Tesni\u00e8re concepiva la sua grammatica come olistica, ritenendo che si potesse fare a meno di tutte le altre categorie sintattiche, come le funzioni grammaticali di soggetto o oggetto.\nNel 1957 il linguista americano Noam Chomsky pubblic\u00f2 un libretto intitolato \"Syntactic Structures\" (\u2018Le strutture della sintassi\u2019) che rivoluzion\u00f2 il settore della sintassi. Egli dimostr\u00f2 che una grammatica per essere adeguata deve rispecchiare la propriet\u00e0 fondamentale della sintassi delle lingue naturali, la creativit\u00e0, ovvero la capacit\u00e0 di produrre un numero infinito di frasi da un numero finito di parole. Questo significa che la grammatica deve disporre di regole con le seguenti caratteristiche: ricorsivit\u00e0 e contestualit\u00e0. La sintassi generativa si pu\u00f2 suddividere in tre fasi:"}
{"id": "2520", "revid": "1876278", "url": "https://it.wikipedia.org/wiki?curid=2520", "title": "Dichiarazione di Alma Ata", "text": "La dichiarazione di Alma Ata sull'assistenza sanitaria primaria venne adottata alla conferenza internazionale sull'assistenza sanitaria primaria tenuta il 6-12 settembre 1978 ad Alma Ata, nell'ex-Unione Sovietica.\nPer quanto riguarda la politica della salute internazionale, fu l'evento pi\u00f9 importante degli anni '70. La conferenza fu organizzata dall'OMS, dall'Organizzazione panamericana della salute, dall'UNICEF e patrocinata dalla Unione Sovietica. La dichiarazione di Alma Ata sottolinea l'importanza dell'attenzione primaria alla salute come strategia per ottenere un miglior livello di salute della popolazione. Il suo motto fu: \"Salute per tutti entro il 2000\".\nLa conferenza espresse la necessit\u00e0 urgente di azioni da parte di tutti i governi, degli operatori della salute e della comunit\u00e0 internazionale, per proteggere e promuovere il modello di attenzione primaria alla salute, per tutti gli individui del mondo.\nA questa conferenza parteciparono 134 paesi e 67 organizzazioni internazionali, con l'assenza importante della Repubblica Popolare Cinese.\nI dieci punti della dichiarazione.\nLa conferenza internazionale formul\u00f2 la seguente dichiarazione.\nConclusioni.\nLa conferenza internazionale sull'assistenza sanitaria primaria richiede un'urgente ed efficace azione nazionale e internazionale per sviluppare e implementare l'assistenza sanitaria primaria in ogni parte del mondo e in particolare nei paesi in via di sviluppo, secondo uno spirito di cooperazione tecnica e in accordo con un nuovo ordine economico internazionale. La Conferenza esorta i governi, l'OMS, l'UNICEF e le altre organizzazioni internazionali, le agenzie multilaterali o bilaterali, le organizzazioni non governative, le agenzie di finanziamento, tutti gli operatori sanitari e l'intera comunit\u00e0 mondiale a sostenere l'impegno nazionale e internazionale a favore dell'assistenza sanitaria primaria e a dedicarle un crescente supporto tecnico e finanziario, particolarmente nei paesi in via di sviluppo. La conferenza si appella a tutti gli organismi appena citati perch\u00e9 collaborino a introdurre, sviluppare e mantenere l'assistenza sanitaria primaria in maniera coerente con lo spirito e il contenuto di questa dichiarazione.\nRisultati.\nLa dichiarazione di Alma Ata sull'assistenza sanitaria primaria non consegu\u00ec la meta della salute per tutti entro l'anno 2000, in quanto, a detta dei detrattori, mancarono la volont\u00e0 medica, politica ed ideologica. con la creazione di un sistema di salute mista: per la classe povera il sussidio statale, molte volte deficitario, e per le classi alte, l'alternativa privata. Non ultimo non \u00e8 posta sufficiente attenzione alla integralit\u00e0 della salute, si preferiscono benefici parziali a basso costo, (ad esempio vaccinazione per tutti, pianificazione famigliare, monitoraggio dell'accrescimento dei bambini, attenzione all'allattamento materno, ...) tralasciando la salute in toto, o peggio ancora si d\u00e0 pi\u00f9 attenzione alla salute riparativa."}
{"id": "2523", "revid": "768068", "url": "https://it.wikipedia.org/wiki?curid=2523", "title": "Lingua inglese", "text": "L'inglese (in inglese: \"English\", ) \u00e8 una lingua indoeuropea appartenente al ramo occidentale delle lingue germaniche, assieme all'olandese, all'alto e basso tedesco e al frisone, con i quali conserva ancora un'evidente parentela. \nSecondo alcuni studiosi scandinavi, l'inglese, almeno dalla sua fase media, sarebbe invece pi\u00f9 affine alle lingue germaniche settentrionali (scandin\u00e0ve) che a quelle continentali, data la loro spiccata affinit\u00e0 sia in campo grammaticale che lessicale. \n\u00c8 la lingua pi\u00f9 parlata al mondo per numero di parlanti totali (nativi e stranieri) ed \u00e8 la terza per numero di parlanti madrelingua (L1) totali (la prima \u00e8 il cinese). Ogni Paese o territorio in cui l'inglese \u00e8 parlato come lingua madre viene detto anglofono.\nDescrizione.\nDal punto di vista del lessico, diversamente dalle altre lingue germaniche, contiene molti termini di origine non germanica, in particolare di origine latina per tramite di una mediazione francese durante l'occupazione normanna dell'Inghilterra dopo il 1066 (quando i duchi di Normandia conquistarono l'Inghilterra anglo-sassone con la battaglia di Hastings), ma anche, nel Rinascimento, per influsso del latino nel gergo scientifico.\nPer questa ragione, una delle caratteristiche pi\u00f9 evidenti del lessico inglese \u00e8 la quantit\u00e0 di coppie di sinonimi, dei quali l'uno di origine germanica, l'altro di origine latina, per indicare uno stesso concetto, ma spesso con sfumature diverse, per esempio: \"freedom\" e \"liberty\", \"pig\" e \"pork\", \"spear\" e \"lance\", \"first\" e \"prime\", \"opening\" e \"aperture\", \"surname\" e \"family name\".\nTra le lingue di grande diffusione, l'inglese \u00e8 verosimilmente la pi\u00f9 aperta all'ingresso di nuovi vocaboli di origine straniera, sia a causa del suo ampio uso come lingua franca mondiale sia, probabilmente, anche grazie alla semplificazione della grammatica, caratterizzata dalla scomparsa di declinazioni e desinenze di verbi e sostantivi (caratteristica che invece era presente nell'inglese antico).\nEspansione.\nNel corso del XX secolo, dopo la seconda guerra mondiale, l'inglese \u00e8 divenuto la lingua franca per eccellenza, abbattendo la precedente supremazia del francese, che a sua volta aveva sostituito il latino a fini di comunicazione diplomatica e scientifica. \nDopo il secondo conflitto mondiale, a seguito della conseguita supremazia economica e politica degli Stati Uniti e la portata dell'Impero britannico a livello globale, l'inglese \u00e8 divenuta la lingua pi\u00f9 studiata nel mondo, nonch\u00e9 la pi\u00f9 importante in ambito economico, strumento per la comunicazione fra etnie prive di connessioni culturali, scientifiche o politiche (non senza critiche).\nSi calcola che i parlanti inglese come lingua madre (\"English as a native language\", ENL) siano circa 430 milioni, mentre sono circa 300 milioni coloro che lo parlano accanto alla lingua nazionale o nativa (\"English as a second language\", ESL). Sono infine circa 200 milioni quelli che lo hanno appreso a scuola (\"English as a foreign language\", EFL), in Paesi dove questa lingua non \u00e8 in uso. Il numero di coloro che usano l'inglese come lingua seconda o straniera supera dunque quello di coloro che lo parlano dalla nascita.\nAttualmente \u00e8 la lingua pi\u00f9 parlata nel mondo e terza lingua madre dietro alla lingua cinese e alla spagnola.\nDistribuzione geografica.\nL'inglese occupa una posizione del tutto particolare, non solo rispetto alle lingue germaniche, ma anche all'interno del gruppo linguistico indoeuropeo: ha talmente semplificato e alterato la propria struttura da avvicinarsi ormai a una lingua isolante piuttosto che a una lingua flessiva quale era.\nL'inglese \u00e8 usato come lingua ufficiale \"de iure\" o \"de facto\" nei seguenti paesi, dove \u00e8 parlato dalla maggioranza o da una cospicua minoranza della popolazione:\n\u00c8 impiegato come lingua ufficiale in: Botswana, Brunei, Burundi, Camerun, eSwatini, Kenya, Lesotho, Malawi, Mauritius, Namibia, Porto Rico, Ruanda, Seychelles, Sierra Leone, Sudan, Sudan del Sud, Tanzania, Uganda, Zambia e Zimbabwe.\nA seguito della supremazia economico-politica degli Stati Uniti dopo la seconda guerra mondiale, l'inglese si \u00e8 imposto di fatto come lo standard anche per la comunicazione scientifica, venendo utilizzato per la pubblicazione di contributi nelle principali riviste scientifiche di qualsiasi settore e, quindi, come lingua preferenziale per lo scambio di informazioni tecnico-scientifiche tra persone di lingue differenti.\nStoria.\nNel suo lungo sviluppo, l'inglese si \u00e8 notevolmente alterato. Convenzionalmente si divide l'evoluzione diacronica della lingua in cinque fasi:\n\u00c8 possibile estrapolare delle date approssimative tra le molte proposte, e dire che: \nAnglosassone ed antico inglese (Old English).\nSecondo il resoconto del Venerabile Beda, le stirpi germaniche degli Angli, dei Sassoni e degli Juti, partite dallo Jutland, dalla Germania settentrionale e dalla futura Danimarca, si insediarono in quella regione della Britannia che \u00e8 oggi l'Inghilterra nel 499 d.C. Gli Juti si stabilirono nel \"Cantium\" (Kent), gli Angli nell'Anglia orientale, nelle Midlands e in Northumbria, i Sassoni nell'Essex, nel Middlesex e nel Wessex \u2013 cio\u00e8 rispettivamente regno dei Sassoni orientali, di mezzo ed occidentali. Sotto la spinta dei nuovi venuti i Celti in parte si spostarono a ovest (North Walas, West Walas o Galles, S\u00fbth Walas o Cornovaglia).\nA partire dal X secolo le atone brevi \"a\", \"e\", \"o\", \"u\" tendono a confluire nel suono indistinto scev\u00e0/schwa cos\u00ec frequente nell'inglese moderno. L'AI, a differenza dell'IM, possiede una ricca flessione, sia nominale che verbale. I generi sono tre, maschile, femminile e neutro. Come in tedesco, il nome nell'AI presenta quattro casi: nominativo, genitivo, dativo, accusativo.\nMedio inglese (Middle English).\nIl medio inglese (MI), o Middle English, \u00e8 il nome dato alla lingua storica che ha come origine le diverse forme di inglese parlato nel periodo compreso tra l'invasione normanna e il tardo Rinascimento inglese. Grazie a Geoffrey Chaucer il Medio inglese emerse come una lingua letteraria, soprattutto grazie alla sua pi\u00f9 celebre opera, i \"Canterbury Tales\". Viene suddiviso in primo inglese medio (Early Middle English) e tardo inglese medio (Late Middle English).\nCon Giovanni Senzaterra pressoch\u00e9 tutti i possedimenti francesi andarono perduti (tranne le Isole del Canale, ultimo brandello del Ducato di Normandia). A partire dalla guerra dei cent'anni i legami con la Francia, quindi, si affievolirono. Il vecchio proverbio \"\"Jack wold be a gentilman if he cold speke Frensk\" cominci\u00f2 a perdere molto del suo significato. In Inghilterra cominci\u00f2 a delinearsi un nuovo standard, basato sul dialetto di Londra e delle \"Home Counties\".\nInglese moderno (Modern English).\nL'introduzione della stampa in Inghilterra ad opera di William Caxton nel 1476 contribu\u00ec alla fissazione dell'ortografia ma, poich\u00e9 ebbe luogo prima che si concludesse il grande spostamento vocalico, determin\u00f2 il primo grande divario tra scrittura e pronuncia.Dopo la nascita della Chiesa d'Inghilterra nacque l'esigenza di una versione inglese della Bibbia. Nel 1611 fu data alle stampe l\"'Authorized Version\". La stampa, la Riforma e l'affermazione del ceto medio (\"middle class\"\") ebbero come conseguenza la diffusione di quella che si andava affermando come lingua standard.\nL'espansione coloniale dell'Inghilterra diffuse la parlata in vasti territori dell'America del Nord, dell'Africa, dell'Asia e dell'Oceania.L'indipendenza degli Stati Uniti corrispose alla formazione di una variet\u00e0 d'inglese, diversa dallo standard britannico, che si sarebbe affermata a livello mondiale nel XX secolo.\nIl grande spostamento vocalico (Great Vowel Shift).\nIl grande spostamento vocalico o \"Great Vowel Shift\" (GVS) \u00e8 la pi\u00f9 importante alterazione fonetica della storia della lingua inglese. Si pu\u00f2 affermare che esso port\u00f2 l'inglese alla sua pronuncia attuale. Il GVS non ebbe luogo nella stessa epoca nelle diverse regioni (in alcune, particolarmente al Nord, \u00e8 assente nelle parlate locali del ventunesimo secolo); si pu\u00f2 comunque porre il suo inizio al XV secolo e considerarlo compiuto alla fine del XVI.\nIl GVS riguarda le vocali lunghe e segna l'inizio della separazione tra pronuncia e scrittura.\nTra i dittonghi e confluiscono in (\"mute\"). tende a semplificarsi in dopo \"l, r\", e (\"rude, chew, June\").\n passa a (\"law\").\nLe spiranti allungano il suono di una \"a\" che le preceda: \"mass\" , \"bath\" , \"staff\" .\nLa \"r\", peraltro destinata a scomparire dopo vocale, impedisce il GVS introducendo uno scev\u00e0: \"door\" , \"clear\" .\nScompaiono i suoni e , tranne in prestiti come lo scozzese \"loch\" o nei grecismi (ad esempio \"chemistry\" ). Il \"gh\" che li rappresentava perde ogni suono causando l'allungamento della vocale precedente e conseguente dittongazione (\"bright\", \"night\") ( &gt; &gt; , &gt; &gt; ) oppure, specie in fine di parola, diventa (\"cough\").\nCaso particolare \u00e8 il pronome di prima persona \"I\", che deriva dall'antico *igh (cfr. tedesco \"ich\"), ma nel passaggio dal MI all'inglese moderno, oltre al GVS subito dalla vocale lunga , ha visto cadere anche nello scritto il digramma gh.\n diventa (tranne che al Nord) ma si mantiene la grafia \"wh\".\n tende a fondersi con la consonante precedente: \"ocean\" &gt; , \"measure\" &gt; , \"future\" &gt; , ecc.\nUno dei fatti pi\u00f9 importanti \u00e8 la scomparsa della \"r\" postvocalica. Questa \u00e8 una caratteristica tipica del Sud, assente dalle Midlands verso nord e in Scozia. \u00c8 assente negli Stati Uniti tranne che nella Nuova Inghilterra orientale e nel Sud.\nSostantivo.\nIl plurale in \"-s\" si afferma decisamente. Restano alcune forme con apofonia (\"foot\" &gt; \"feet\") e alcuni plurali in nasale (\"oxen\").\nAggettivi.\nGli aggettivi sono normalmente invariabili, ma ci sono casi in cui il genere della lingua antica si \u00e8 preservato: \"blond\" cambia a \"blonde\" con sostantivi femminili.\nVerbi.\nDiminuiscono notevolmente i verbi forti (ormai chiamati \"irregolari\"). All'interno di questa categoria scompare spesso la distinzione tra \"simple past\" (passato remoto) e \"perfect participle (participio passato\"), come in \"cling\", \"clung\", \"clung\".Il congiuntivo si riduce fin quasi a scomparire. \u00c8 infatti indistinguibile dall'indicativo tranne nei rari casi in cui ha una forma diversa: terza pers. sing. adesinenziale (\"he do\"), forme \"be\" e \"were\" del verbo essere.\nLa desinenza della terza persona singolare oscilla fra \"-(e)th\" (meridionale) e \"(e)s\" (settentrionale). Sar\u00e0 quest'ultima forma a prevalere.\nLa forma progressiva (\"to be...ing\") diventa regolare.\nLa costruzione del \"present perfect\" con ausiliare essere (\"I am come\") diventa molto rara, mentre si afferma la costruzione con ausiliare avere (\"I have come\").\nInoltre, al \"simple past\" e al \"perfect participle\", i verbi regolari terminano con il suono [d], [t] o [id] (esempio: \"\"danced\" [t], \"changed\" [d], \"started\"\" [id]).\nInfluenza delle lingue romanze sull'inglese.\nLa lingua germanica delle isole britanniche, per quanto sia difficile parlare di un antico inglese unitario, sub\u00ec una notevole latinizzazione in due fasi principali:\nMutazioni semantiche dei lemmi francesi.\nDi solito, quando una parola straniera \u00e8 introdotta in una lingua essa subisce ci\u00f2 che Baugh e Cable, adattando un termine dalla botanica, chiamano \"sviluppo interrotto\". In inglese \u00e8 possibile trovare molte parole francesi nella forma in cui furono importate in Inghilterra nel Medioevo: si confronti en. \"default\" con fr. \"d\u00e9faut\", en. \"subject\" con fr. \"sujet\". Dopo un travaso, la pianta non cresce pi\u00f9 per un certo periodo, mentre un'altra della stessa et\u00e0 continua a svilupparsi normalmente: le parole francesi, quando non rimaneggiate dagli umanisti nel XVI secolo, hanno quindi conservato la forma con la quale erano state introdotte nel Medioevo in quanto isolate in un contesto linguistico a loro estraneo.\nA differenza della forma, il significato delle parole mutuate del francese (che in Francia rimase sostanzialmente immutato), dovette invece adattarsi nell'inglese a causa della concorrenza di altre parole anglosassoni con il medesimo significato, spesso cambiandolo o portando all'estinzione del termine. Cos\u00ec, ad esempio, mentre \"courir\" non attecch\u00ec per la maggiore frequenza di \"run\", le parole che si riferivano alla vita dell'alta societ\u00e0 (francofona) ebbero la meglio, come \"court\" (fr. moderno \"cour\") e \"chivalry\" (nel senso di \"cavalleria\"). Ed ancora: per \"maiale\" esistono due parole diverse: \"pig\" \u00e8 la bestia viva, che diventava \"pork\" quando era cucinata dai ricchi normanni (i contadini anglosassoni non potevano permettersi di mangiare molta carne di maiale, per\u00f2 lo allevavano per i proprietari normanni). Ma esistono diverse altre coppie sinonimiche, in cui il termine corrente \u00e8 di radice germanica (anglosassone) mentre quello alto ha radice latina (francese). Si tratta di un fenomeno tipico della lingua inglese, non certo limitato agli alimenti, ma esteso anche a concetti metafisici, dove l'accezione elevata tende sempre a sviluppare il termine da radici latino-francesi (a differenza, per esempio, di quanto avviene in tedesco). Ne sono esempi:\nIn altri casi ancora \u00e8 difficile rinvenire accezioni ben distinte nei due termini sinonimi, quello germanico e quello latino, come accade per esempio con \"wedding, marriage, matrimony, espousal\", tutti \"matrimonio\".\nQuesto complesso scenario in cui le parole di origine romanza lottano per la sopravvivenza contro quelle anglosassoni, riflette il conflitto ben pi\u00f9 drammatico tra civilt\u00e0 anglosassone e normanna. Dopo il distacco politico dell'Inghilterra dalla Francia (XIII secolo) il francese perse, per\u00f2, vigore: spassosa testimonianza ne \u00e8 il personaggio della Monaca nei \"Racconti di Canterbury\", che parla maccheronicamente provocando l'ilarit\u00e0 della gente.\nL'et\u00e0 moderna.\nDiverse furono le parole eliminate sia nell'anglosassone sia nella fase franco-normanna. Nell'et\u00e0 elisabettiana si (re)introdussero termini francesi in forma pi\u00f9 moderna e molti lemmi italiani prima sconosciuti (si pensi solo all'influenza delle forme letterarie come il sonetto, la commedia dell'arte, la musica italiana e la tragedia senechiana mutuate su modelli italiani). Il teatro elisabettiano sfrutt\u00f2 tra l'altro la presenza di una folta compagnia di attori e letterati italiani.\nFonologia.\nVocali.\nLe vocali dell'inglese variano molto da dialetto a dialetto; pertanto, le vocali si possono trascrivere con simboli diversi a seconda della diversa articolazione.\nMonottonghi.\nI monottonghi del General American variano da quelli della Received Pronunciation in alcuni modi:\nLe vocali ridotte esistono in alcune sillabe atone. La quantit\u00e0 di distinzioni esistente varia da dialetto a dialetto. In alcuni dialetti le vocali atone sono vocali centrali, ma sono altrimenti distinte, mentre in Australia e molte variet\u00e0 dell'inglese americano tutte le vocali atone convergono nello scev\u00e0 . Nella Received Pronunciation esiste una distinta vocale centrale chiusa. Il dizionario OED la trascrive .\nConsonanti.\nLa tabella seguente contiene i fonemi consonantici presenti nella maggior parte delle variet\u00e0 inglesi. Dove le consonanti appaiono a coppie, quella a destra rappresenta una consonante sonora, mentre quella a sinistra \u00e8 sorda.\nGrammatica.\nLa grammatica inglese esibisce una quantit\u00e0 minima di inflessione rispetto ad altre lingue indoeuropee. Per esempio, l'inglese contemporaneo, diverso dal tedesco, il nederlandese e le lingue romanze, manca di genere grammaticale e concordanza aggettivale. I casi sono tutti scomparsi ma in parte sopravvivono nei pronomi. La distinzione tra verbi forti (a volte chiamati \"irregolari\" per es. \"speak/spoke/spoken\") e quelli deboli (chiamati \"regolari\" per es. \"call/called/called\") di origini germaniche \u00e8 diminuita nell'inglese contemporaneo, e le forme declinate (per es. plurali irregolari) sono diventate pi\u00f9 regolari.\nParallelamente, la lingua inglese \u00e8 diventata pi\u00f9 analitica, e l'uso di verbi modali e l'ordine delle parole per comunicare significati diversi \u00e8 diventato pi\u00f9 importante. Verbi ausiliari segnalano le domande, la negativit\u00e0, la polarit\u00e0, la voce passiva e i tempi progressivi.\nVocabolario.\nNel corso dei secoli, il vocabolario inglese \u00e8 cambiato in modo considerevole.\nCome in molte lingue indoeuropee, gran parte delle parole pi\u00f9 comuni hanno origine nel protoindoeuropeo (PIE) tramite il protogermanico. Tali parole includono i pronomi come \"I\" (\"io\"), dall'inglese antico \"ic\", (cf. \"ich\" tedesco, \"ik\" gotico, \"eg\u014d\" latino, \u1f10\u03b3\u03ce greco, \"aham\" sanscrito), \"me\" (cf. \"mich, mir\" tedesco, \"mik, m\u012bs\" gotico, \"me\" latino, \u1f10\u03bc\u03ad greco, \"mam\" sanscrito), i numeri (\"one\" (\"uno\"), \"two\" (\"due\"), \"three\" (\"tre\"), cf. \"een\", \"twee\", \"drie\" nederlandesi, \"ains\", \"twai\", \"\u00fereis\" gotici, \"\u016bnus, duo, tr\u0113s\" latini, \"oinos\" \"ace (uno nei dadi)\", \u03b4\u03cd\u03bf, \u03c4\u03c1\u03b5\u1fd6\u03c2 greci), relazioni famigliari come \"mother\" (\"madre\"), \"father\" (\"padre\"), \"brother\" (\"fratello\"), \"sister\" (\"sorella\"), ecc. (cf. \"moeder\" nederlandese, \u03bc\u03ae\u03c4\u03b7\u03c1 greco, \"m\u0101ter\" latino, \"mat\u1e5b\" sanscrito; che vogliono dire \"madre\"), i nomi degli animali (cf. \"Maus\" tedesco, \"muis\" nederlandese, \"mus\" sanscrito, \u03bc\u1fe6\u03c2 greco, \"m\u016bs\" latino; \"mouse\", \"topo\"), e molti verbi comuni (cf. \"kn\u0101jan\" dell'alto tedesco antico, \"kn\u0101\" del norreno, \u03b3\u03b9\u03b3\u03bd\u03ce\u03c3\u03ba\u03c9 del greco, \"nosc\u014d\" del latino, \"kanes\" dell'ittita; \"to know\", \"sapere, conoscere\").\nLe parole di origini germaniche (generalmente le parole provenienti dall'antico inglese o dal norreno) tendono ad essere pi\u00f9 brevi delle parole di origini latine e comprendono quasi tutti i pronomi, le preposizioni, le congiunzioni, i verbi modali, ecc. che formano la base della sintassi e grammatica inglese. La brevit\u00e0 delle parole germaniche \u00e8 dovuta alla sincope nel medio inglese (per es., \"h\u0113afod\" antico inglese &gt; inglese moderno \"head\", \"s\u0101wol\" antico inglese &gt; inglese moderno \"soul\") e la perdita delle sillabe finali dovuta all'accento tonico (eg. \"gamen\" ant. inglese &gt; \"game\" inglese moderno, \"\u01e3rende\" ant. inglese &gt; \"errand\" inglese moderno), dunque non suggerisce che le parole germaniche siano inerentemente pi\u00f9 corte di quelle latine. Le parole pi\u00f9 lunghe e di alto registro dell'antico inglese furono dimenticate dopo la sottomissione dell'inglese dopo la conquista normanna, e la maggior parte del lessico dell'antico inglese dedicato alla letteratura, le arti e le scienze smise di essere produttiva quando cadde in disuso. Spesso si ritiene che le parole di origine latina siano pi\u00f9 eleganti o erudite.\nQuindi, i parlanti dell'inglese possono scegliere, in alcuni casi, tra sinonimi di origini germaniche e altri di origini latine: \"come\" e \"arrive\" (\"arrivare\"); \"sight\" e \"vision\" (\"visione, vista\"); \"freedom\" e \"liberty\" (\"libert\u00e0\"). In alcuni casi, capita la scelta tra una parola germanica (\"oversee\"), una latina (\"supervise\"), e un'altra di origine francese (\"survey\") che deriva essenzialmente dalla stessa parola latina. Esistono anche parole provenienti dal normanno (\"warranty\", \"garanzia\") e dal francese (\"guarantee\", sempre \"garanzia\"). In pi\u00f9, esistono sinonimi di origini diverse e multiple: \"sick\" (antico inglese), \"ill\" (norreno), \"infirm\" (francese), \"afflicted\" (latino) che vogliono dire \"ammalato\". Tali sinonimi introducono una variet\u00e0 di sinonimi diversi che permettono ai parlanti di esprimere sfumature diverse e precise. Una buona conoscenza delle etimologie di tali sinonimi pu\u00f2 dare ai parlanti dell'inglese controllo sul proprio registro.\nOrigini delle parole.\nA causa delle influenze francesi-normanne, \u00e8 possibile, in un certo senso, dividere il vocabolario in parole di origine germanica e di origine latina. Quelle latine derivano o direttamente dal latino o dal franco-normanno.\nLa maggioranza (il 57%) delle 1000 parole inglesi pi\u00f9 comuni, e il 97% delle 100 pi\u00f9 comuni, ha origini germaniche. Al contrario, la maggioranza complessiva delle parole ha origini latine (anche tramite il francese).\nNel 1973, in \"Ordered Profusion\" di Thomas Finkenstaedt e Dieter Wolff, fu pubblicata un'indagine condotta su quasi 80.000 parole del dizionario \"Shorter Oxford Dictionary\" (3\u1d43 ed.) che stimava per le parole le seguenti origini:\nUn'indagine fatta da Joseph M. Williams in \"Origins of the English Language\" di parole prese da migliaia di lettere commerciali ha calcolato le seguenti percentuali:\nOrigini nederlandesi e basso-tedesche.\nMolti vocaboli riguardanti la marina militare, le navi, e altri oggetti e attivit\u00e0 dell'ambiente marino hanno origini olandesi. Esempi includono \"yacht\" (\"jacht\"), \"skipper\" (\"schipper\") e \"cruiser\" (\"kruiser\", \"incrociatore\"). Altre parole si riferiscono alle arti o alla vita quotidiana: \"easel\" (\"ezel\", \"cavalletto\"), \"etch\" (\"etsen\", \"incidere\"), \"slim\" (\"slim\", \"snello\"), e \"slip\" (\"slippen\", scivolare).\nTra le parole derivate dal basso-tedesco vi sono \"trade\" (\"trade\", \"mestiere\"), \"smuggle\" (\"smuggeln\", \"contrabbandare\"), e \"dollar\" (\"daler/thaler\", \"dollaro\").\nOrigini francesi-normanne.\nUna grande quantit\u00e0 di vocaboli di origini francesi entrarono nella lingua inglese tramite l'anglo-normanno parlato dai nobili inglesi nei secoli dopo la conquista normanna. Tra le parole di origini francesi vi sono: \"competition\", \"mountain\", \"art\", \"table\", \"publicity\", \"police\", \"role\", \"routine\", \"machine\", \"force\" e migliaia di altre. Tali parole vennero generalmente anglicizzate per accordarle alle regole di fonetica, pronuncia e ortografia inglese, con alcune eccezioni (per es., \"fa\u00e7ade\", \"facciata\"; \"affaire de c\u0153ur\" \"relazione amorosa\"; e \"coup d'\u00e9tat\" \"colpo di Stato\").\nDialetti e variet\u00e0 regionali.\nL'inglese della Gran Bretagna.\nLa Received Pronunciation.\nL'accento britannico noto come \"Received Pronunciation\" ha le seguenti caratteristiche:\nAltre variet\u00e0 britanniche.\nLa pronuncia dialettale settentrionale (dallo Staffordshire, Leicestershire e Lincolnshire verso nord) \u00e8 caratterizzata dai seguenti fatti fonetici:\nNel Sud:\nIn Scozia:\nL'inglese irlandese.\nL'Irlanda si pu\u00f2 suddividere, dal punto di vista linguistico in tre aree:\nLa costa orientale (o English Pale), con Dublino al centro, in cui l'inglese si \u00e8 affermato gi\u00e0 nel XVII secolo. L'inglese parlato in questa regione, denominato appunto inglese irlandese o \"Hiberno English\", conserva molti dei tratti portati nell'isola dai coloni inglesi.\nLa frangia occidentale (o Gaeltacht), in cui il gaelico irlandese \u00e8 ancora nell'uso quotidiano.\nTra le due si trova l'area centrale, in cui l'inglese si \u00e8 affermato tra il XVII e il XX secolo.\nL'inglese parlato in Irlanda ha subito poche variazioni a livello di pronuncia mantenendosi per alcuni aspetti molto conservativo. Perfino nel ventunesimo secolo l'influsso dello standard britannico non si fa sentire molto al di fuori di Dublino.\nA livello fonetico l'inglese irlandese \u00e8 caratterizzato dai seguenti fenomeni:\nL'inglese americano.\nL'inglese americano \u00e8 un insieme di varianti della lingua inglese parlate negli Stati Uniti d'America. Circa i due terzi dei madrelingua inglesi vivono negli Stati Uniti. L'accento pi\u00f9 neutrale dell'inglese americano si chiama General American. Si basa sugli accenti del Midwest e ha le seguenti caratteristiche:"}
{"id": "2525", "revid": "537927", "url": "https://it.wikipedia.org/wiki?curid=2525", "title": "LyX", "text": "LyX (formula_1) \u00e8 un software libero con interfaccia grafica per elaborare testi. Viene descritto dagli sviluppatori non come un \"word processor\" ma come un \"document processor\" in quanto permette di concentrarsi sulla struttura del testo invece che sul suo layout. La fase di stampa viene gestita producendo codice , con il quale \u00e8 possibile una stampa di qualit\u00e0 elevata. Gli sviluppatori ci tengono a sottolineare che si tratta di un editore WYSIWYM (What You See Is What You Mean) e non WYSIWYG (What You See Is What You Get).\n\u00c8 particolarmente adatto all'elaborazione di testi scientifici, ma si sta diffondendo in ambito umanistico e in generale accademico, grazie anche alla possibilit\u00e0 di gestire database bibliografici (attraverso BibTeX), ed \u00e8 spesso usato per la scrittura di romanzi, specialmente eBook. Si pone come alternativa a nel senso che pur producendo codice evita di doverlo scrivere, il che \u00e8 particolarmente vantaggioso in documenti con formule matematiche o tabelle. Gli sviluppatori in realt\u00e0 non gradiscono troppo la definizione di \u00ab\"front end\" di \u00bb, giustificando ci\u00f2 con il fatto che non memorizza il documento con codice ma con un proprio formato, e anche dal fatto che si possono esportare i documenti anche in altri formati, come ad esempio DocBook. La presenza di \u00e8 comunque indispensabile ed \u00e8 innegabile che LyX trovi i suoi utenti in particolar modo tra utilizzatori di . Infatti in diversi siti personali, di persone anche esterne al progetto LyX, il programma viene praticamente sempre citato in ambito . Lo stesso vale per le diverse recensioni che si possono trovare nelle riviste o, pi\u00f9 raramente, nei libri.\n\u00c8 disponibile soprattutto per sistemi operativi con X11 (tipicamente Unix e GNU/Linux), ma esistono anche versioni binarie per Win32 e Mac OS X.\nStoria.\nLyX nasce nel 1995 come tesi di laurea di Matthias Ettrich, iniziatore e attuale coordinatore del pi\u00f9 famoso progetto KDE. Lo scopo iniziale era un programma che permettesse di fare dei \"documenti belli\". Il progetto nasce con il nome LyriX in ambiente Unix, sui calcolatori dell'Universit\u00e0 di T\u00fcbingen, dove l'iniziatore era studente di informatica. Dopo pochi mesi Ettrich rende pubblico il proprio progetto, distribuendolo a partire dalla versione lyrix-1.03 del 7 luglio 1995 con la licenza GPL. In un lungo thread svoltosi nei mesi di giugno e luglio 1995 nel gruppo di discussione comp.os.linux.misc, vengono discussi i primi progetti di wordprocessor WYSIWYG per GNU/Linux e il 29 giugno compare il primo riferimento a LyriX, primo nome di LyX. Dalla discussione che ne segue si vede che LyriX bench\u00e9 dichiarato dall'autore ancora in fase alpha, \u00e8 considerato abbastanza maturo per essere usato.\nNel 1996 \u2014 nell'ambito del nuovo progetto KDE \u2014 Ettrich crea KLyX, una versione di LyX per KDE, che si basa sulle librerie Qt della Trolltech.\nDalla versione 1.3 il frontend Qt viene integrato nella distribuzione standard di LyX, fino a quando con la versione 1.5 le Xforms usate in precedenza vengono abbandonate del tutto, risolvendo definitivamente dei problemi legati alla licenza di distribuzione.\nLa distribuzione.\nLyX pu\u00f2 essere usato sotto diverse piattaforme Unix (GNU/Linux, macOS, BSD, Irix, Solaris e altre), OS/2 e Windows. Non tutte le funzionalit\u00e0 sono supportate da tutte le piattaforme. In particolare, il LyX-server non \u00e8 supportato da Win32 in quanto utilizza caratteristiche della gestione dei file inesistenti sotto Windows.\nLyX pu\u00f2 essere scaricato dal sito ufficiale e da suoi mirror, sia il sorgente che le versioni compilate; inoltre \u00e8 incluso in tutte le principali distribuzioni Linux, in cui \u00e8 possibile installarlo direttamente dal gestore di pacchetti.\nLe forme di comunicazione e informazione.\nLyX, come d'altronde la stragrande maggioranza dei prodotti opensource, non viene pubblicizzato in senso convenzionale. La sua diffusione \u00e8 dunque legata ad altre forme di informazione. Una \u00e8 la presenza stessa nelle distribuzioni GNU/Linux, in quanto il software di queste \u00e8 organizzato in pacchetti. LyX viene compreso ad esempio nel pacchetto dedicato a e viene presentato come un \"wordprocessor WYSIWYG basato su \". Il target in questo caso sono le persone interessate a e non persone alla ricerca generica di un programma per videoscrittura.\nUn'ulteriore forma per aumentare la popolarit\u00e0 di LyX sono articoli su riviste o libri. Si tratta di riviste e testi dedicate a GNU/Linux o . A parte le 25 pagine nel libro di Kofler, per il resto si tratta di una presentazione pi\u00f9 o meno ampia del programma, indicando a volte il sito Internet oppure includendo il programma nel CD allegato.\nInoltre esistono articoli o citazioni pubblicate su Internet da parte di siti specializzati in notizie e dunque visitati da utenti che di per s\u00e9 possono persino ignorare l'esistenza di . Il sistema di ipertesto permette a tali articoli di rinviare direttamente al sito di LyX o ad altre risorse collegate. Gli articoli trovati risultavano nella stragrande maggioranza presenti in siti specializzati per GNU/Linux.\nEsiste pure la possibilit\u00e0 che una persona utilizzi un motore di ricerca ricercando un programma o altro, senza conoscere l'esistenza di LyX. Interrogando i motori di ricerca si \u00e8 visto che una ricerca riguardante e WYSIWYG porta ottimi risultati per LyX, ma anche una ricerca per un wordprocessor sotto GNU/Linux ha buone probabilit\u00e0 di indicare LyX.\nA queste forme di pubblicit\u00e0 bisogna aggiungere un'ultima risorsa direttamente controllabile dal LyX-Team: i gruppi di discussione, in particolar modo comp.os.linux.announce. Intervistando gli utilizzatori di LyX \u00e8 risultato che le succitate modalit\u00e0 sono state effettivamente la fonte per la scoperta di LyX, alle quali bisogna aggiungere il passaparola tra amici o colleghi. Le due modalit\u00e0 principali risultano essere Internet, specialmente con i motori di ricerca, e la presenza di LyX dentro le distribuzioni GNU/Linux.\nPer concludere si possono citare le occasioni nelle quali singoli collaboratori del progetto presentano LyX a convegni o incontri riguardanti l'Open Source in genere e GNU/Linux in particolare.\nIl processo di sviluppo di LyX.\nLa genesi del progetto.\nGli inizi.\nLyX nasce nel 1995 come tesi di laurea di Matthias Ettrich. Gi\u00e0 dal primo anno cominciano le prime collaborazioni, alcune delle quali durano fino alle attuali versioni. Nel 1998 compaiono raccolte di software su CD che includono per la prima volta anche LyX.\nTra il 1997 e il 1998 si sviluppa una discussione su quali librerie grafiche utilizzare. Di fatto vengono proposte le librerie Qt e gtk+, la prima non ancora libera, l'altra nata gi\u00e0 GPL. In quest'ambito Ettrich porta LyX verso il progetto KDE creando KLyX, ma la scelta della libreria Qt porta a discussioni sul fatto che non essendo tali librerie libere, di fatto veniva violata la licenza GPL con la quale veniva distribuito LyX. D'altronde anche l'utilizzo delle librerie xforms violava la GPL. Da qui la scelta di licenziare LyX con una GPL modificata.\nKLyX esce in marzo 1998, ma non ha tra gli sviluppatori il successo sperato, in quanto gli sviluppatori di LyX non passano al nuovo progetto e la collaborazione tra i due non \u00e8 intensa. Questa biforcazione del codice mette per\u00f2 in evidenza l'utilit\u00e0 di sviluppare LyX in modo tale da rendersi indipendenti dall'interfaccia grafica (GUII \u2014 GUI Independence).\nL'idea e la speranza era di trovare una sufficiente collaborazione sia in campo KDE che in campo Gnome e, in attesa di raggiungere l'indipendenza dalla GUI, mantenere le xforms come una delle possibili implementazioni. I tempi si rivelano pi\u00f9 lunghi del previsto, anche se nel 2001 l'indipendenza sembra vicina al successo. Comunque sia, una delle prime conseguenze della decisione a favore della GUI \u00e8 che si separa lo sviluppo del kernel dallo sviluppo riguardante l'interfaccia grafica.\nLa prima svolta di progettazione.\nIn seguito alle discussioni svoltesi tra gli sviluppatori all'inizio del 1998, anche in seguito alla distribuzione di KLyX, venne deciso di sviluppare LyX in modo tale, da separare il codice di LyX in senso stretto (\"LyX core\" o kernel) dal codice necessario per comunicare con l'utente. Questa separazione \u00e8 cominciata di fatto con la versione (non stabile) 0.13.\nLa Graphical User Interface (GUI) \u00e8 composta, oltre che dalla finestra principale che permette di vedere e scrivere il testo, dai men\u00f9, dalla barra degli strumenti, il minibuffer, i popup e quant'altro venga usato per comunicare con l'utilizzatore. In LyX, idealmente, la parte GUI \u00e8 tutto ci\u00f2 che non serve quando si usa LyX per processi batch.\nL'indipendenza dalla GUI implica che gli sviluppatori possono ignorare il lavoro svolto da chi implementa l'interfaccia con l'utente (che potenzialmente potrebbe essere anche di tipo testo e non grafico), mentre gli sviluppatori della GUI possono usare un frontend 7 di proprio piacimento, senza conoscere i dettagli del LyX core. La parte che mette in contatto i due aspetti \u00e8 il cosiddetto \"back end\".\nTale indipendenza permette cos\u00ec di avere lo stesso programma, LyX, con interfacce diverse, evitando in questo modo il rischio di forking che si concretizz\u00f2 con KLyX e che avrebbe potuto rendersi necessario con il progetto CJK-LyX. La scelta di separare il pi\u00f9 possibile il kernel dall'interfaccia utente rende pi\u00f9 facile il port verso sistemi operativi diversi da Unix e GNU/Linux, come ad esempio OS/2 e Windows, aprendo la possibilit\u00e0 ad un port nativo 8. Gli sviluppatori di LyX non hanno seguito completamente la soluzione scelta dal progetto opensource Mozilla, in quanto ritenuto tra l'altro troppo lento, pur considerandolo un punto di riferimento.\nL'intenzione \u00e8 di rendere l'indipendenza il pi\u00f9 trasparente possibile dal punto di vista del LyX core. Inoltre dovrebbe rendere possibile lo sviluppo multi-toolkit, in modo che possano esistere diverse versioni di LyX che si distinguono soltanto per l'interfaccia con l'utente, integrandosi meglio con l'ambiente scelto dai porter: KDE piuttosto che Gnome in ambito GNU/Linux, ma anche OS/2 piuttosto che Windows per quanto riguarda i pi\u00f9 noti sistemi operativi grafici proprietari.\nLa GUI non \u00e8 ancora completa, si tratta infatti di modificare il codice un modo graduale. Non \u00e8 stato neanche completata una GUI che non usi le xforms che rimangono di fatto l'implementazione di riferimento. Diversi gruppi lavorano alle seguenti librerie come alternativa alle xforms: Gtk/Gnome, Qt/KDE e Qt2. Da quanto pubblicato sul sito si pu\u00f2 notare come i diversi gruppi lavorino con priorit\u00e0 simili ma non uguali, in quanto alcune parti sono state implementate da tutti e tre i gruppi, altre invece solo da uno o due di loro. Trattandosi di un progetto che per definizione coinvolge un numero imprecisato di sviluppatori, il LyX-Team ha scritto un'ampia documentazione destinata agli altri (potenziali) sviluppatori.\nLe versioni.\nNell'arco di quasi cinque anni le linee di codice sono sestuplicate. Al crescere della complessit\u00e0 \u00e8 corrisposta una equivalente organizzazione dei file i quali mantengono nel tempo certe caratteristiche: sono formati mediamente da 80-90 linee di codice ciascuno, corrispondenti a 20-25 istruzioni elementari con una media di 4 linee di codice per ogni istruzione. Un decimo del codice \u00e8 formato da commenti.\nAl crescere del numero di file nei quali \u00e8 stato scomposto il codice complessivo, non corrisponde una crescita della complessit\u00e0. Infatti si registrano mediamente 5-6 #include pro file, sia per le versioni di pi\u00f9 modeste dimensioni come la 0.12.0 che per quelle maggiori come la 1.1.6. Stabile pure il rapporto tra istruzioni elementari e l'ammontare di variabili definite, che passa per\u00f2 da una media di 100 istruzioni pro variabile nelle versioni tra la 0.12.0 e la 1.1.4 ad una media di 70 istruzioni pro variabile nelle versioni successive.\nQuanto detto indica che al crescere del progetto la complessit\u00e0 \u00e8 aumentata in modo quasi lineare. Il repentino cambiare di alcuni indicatori mostra come i passaggi dalla versione 0.12 alla versione 1.0 e poi dalla versione 1.1.4 alla versione 1.1.5 siano stati i pi\u00f9 intensi per quanto riguarda la programmazione.\nLa versione stabile pubblicata il 20 maggio 2010 \u00e8 la 1.6 revisione 6 mentre nove giorni dopo \u00e8 stata resa disponibile la versione 1.6.6.1 con un importante bugfix allo spellchecker che non rilevava gli errori rimanenti nel documento dopo una correzione. Altri rilasci si sono susseguiti con vari bugfix fino alla versione 1.6.10.\nL'8 maggio 2011, dopo il rilascio di diverse release candidate, gli sviluppatori sono fieri di presentare una nuova versione del programma, la 2.0.0: questa comprende numerose nuove caratteristiche e nuovi strumenti che ne facilitano l'utilizzo. Il 5 settembre 2011, viene rilasciato un nuovo aggiornamento di manutenzione che porta il software alla versione 2.0.1.\nLyX \u00e8 tuttora in sviluppo e sul sito web ufficiale \u00e8 possibile visionare la roadmap delle versioni pianificate per immediato futuro.\nL'organizzazione del progetto.\nNon esiste un'organizzazione aziendale che si occupa dello sviluppo e la distribuzione di LyX. Si tratta invece di un'organizzazione informale, dove alcune decine di persone collaborano al progetto in modo gratuito e senza impegni formali. Complessivamente quasi un centinaio di persone, da tutti e cinque continenti ma in prevalenza europei, con pi\u00f9 di quarant'anni di differenza tra il pi\u00f9 anziano e il pi\u00f9 giovane ma soprattutto tra i 25 e i 35 anni, hanno contribuito o contribuiscono tuttora ad alcune parti del progetto. Praticamente l'unica lingua di comunicazione \u00e8 l'inglese.\nI gruppi.\nCi sono tre gruppi principali:\nUna singola persona pu\u00f2 senz'altro contribuire ai lavori di pi\u00f9 di un gruppo, come effettivamente avviene.\nI vari gruppi procedono in modo autonomo. I contatti sono dovuti pi\u00f9 che altro al fatto che coloro che effettuano la documentazione necessitano di saperne di pi\u00f9 da parte degli sviluppatori, e, analogamente, coloro che traducono i \"manuali\" hanno bisogno di informazioni supplementari da parte di chi cura la documentazione.\nIl Developer Team.\n\u00c8 formato da una ventina di programmatori, di cui una manciata sono coloro che vi lavorano con pi\u00f9 impegno, da pi\u00f9 tempo e pertanto vi svolgono anche il ruolo di \"coordinatori\" o di \"decisori\" di un certo rilievo.\nIl gruppo centrale degli sviluppatori.\nLars Gullik Bjonnes era, prima dell'introduzione del CVS, il patch-mantainer, nel senso che le varie patches venivano spedite a lui, che le metteva poi insieme. Questa responsabilit\u00e0 gli derivava dal passaggio delle consegne avvenuto in seguito all'impegno di Ettrich a favore del progetto KDE. Con l'introduzione del CVS Bjonnes \u00e8 colui che ne gestisce i diritti di scrittura. \u00c8 inoltre lui che cura l'hardware (e il software) che ospita il sito principale www.lyx.org (compresi i sottodomini). Gli viene riconosciuto di fatto un ruolo maggiore sia perch\u00e9 partecipa al progetto fin dagli inizi, sia per le sue capacit\u00e0, pur rifiutando l'etichetta di \"capoprogetto\".\nAlcuni sviluppatori come Jean-Marc Lasgouttes, J\u00fcrgen Vigna e, per alcuni ambiti particolari, Angus Leeming e Allan Rae, hanno un particolare peso quando devono essere prese decisioni che riguardano pi\u00f9 parti del codice o il progetto nel suo complesso (vedasi oltre, sui processi decisionali).\nUn'altra decina di sviluppatori collaborano in modo continuativo al progetto ed hanno diritti di scrittura su alcune o tutte le directory del CVS. Altri ancora, pur ricevendo gli annunci tramite una mailinglist riservata, non possono parteciparvi (vedasi oltre, sui metodi di comunicazione). Infine vi sono sviluppatori che offrono sporadicamente contributi o patches, ma che non si pu\u00f2 dire appartengano al gruppo LyX vero e proprio. Quando si vede che uno di questi collaboratori invia in modo pi\u00f9 assiduo dei contributi ritenuti validi, gli viene proposto di entrare nella lista riservata degli sviluppatori oppure gli si assegnano i diritti di scrittura su una directory del CVS.\nCome si pu\u00f2 vedere nel riquadro nella pagina seguente, il gruppo principale degli sviluppatori \u00e8 formato da persone che di professione si occupano di informatica o di matematica. L'et\u00e0 va dai 25 ai 35 anni, quattro sono sposati. Salvo RAE, l'unico di madrelingua inglese, parlano tutti correntemente almeno una lingua straniera, alcuni anche pi\u00f9 di una. Lingua principale di comunicazione \u00e8 l'inglese, parlato da tutti correntemente.\nSalvo P\u00f6nitz e Rae, tutti gli altri hanno conosciuto LyX gi\u00e0 ai suoi inizi, anche se non tutti hanno cominciato a contribuire al progetto fin dall'inizio, ma comunque da prima del 1999.\nI processi decisionali.\nNon esistendo di fatto una vera e propria gerarchia, le decisioni vengono prese tramite consenso che si basa sul tacito e reciproco riconoscimento delle competenze dei colleghi. Solitamente colui che mantiene una directory del CVS pu\u00f2 agire in piena libert\u00e0 fin quando le sue decisioni non incidono sul lavoro altrui. Anche in questi casi per\u00f2 i suoi colleghi possono fare le osservazioni che ritengono opportune, sia riguardo all'implementazione del codice che alla sua leggibilit\u00e0. Di fatto la responsabilit\u00e0 della decisione da prendere rimane sempre a colui che mantiene la directory.\nDecisioni di pi\u00f9 ampio respiro vengono discusse pubblicamente sulla mailing list, ove sia i pareri positivi che quelli negativi vengono motivati. La continua discussione fa in modo che venga presa la decisione ritenuta dai pi\u00f9 la migliore. Coloro che la pensano diversamente accettano, dissentendo, tale decisione. Non si tratta di una decisione a maggioranza vera e propria, in quanto i pareri dei singoli vengono in qualche modo \"pesati\" dall'esperienza e competenza e dall'\"autorit\u00e0\" di chi li esprime.\nI contributi di \"esterni\" vengono o immediatamente accettati, per esempio in quanto si tratta di patches precise, oppure ne viene discussa l'utilit\u00e0 o meno del contributo, oltre che l'eventuale implementazione. Qualora il contributo non fosse interessante, la discussione si zittisce per mancanza di interesse.\nIl singolo programmatore, quando vuole implementare una nuova funzione o effettuare modifiche pi\u00f9 o meno ampie al proprio codice, pu\u00f2 crearsi una propria sottodirectory all'interno della directory principale del CVS, testare il proprio codice e quando ritiene che questo funzioni, proporlo per un test agli altri e includerlo nella directory principale del CVS (cancellando solitamente la sottodirectory che cre\u00f2 provvisoriamente).\nLa condivisione del codice.\nTrattandosi di un progetto open source, \u00e8 evidente che chiunque possa vedere il codice, a maggior ragione gli sviluppatori stessi. Questo non vuol dire per\u00f2 che chiunque abbia i diritti di scrittura su qualsiasi directory del CVS e anche in questi casi, il tacito accordo tra gli sviluppatori \u00e8 che eventuali modifiche riguardanti codice \"altrui\" vengano proposte a colui che ne mantiene la directory."}
{"id": "2526", "revid": "125641929", "url": "https://it.wikipedia.org/wiki?curid=2526", "title": "Linux", "text": "Linux (, pronuncia inglese ) \u00e8 una famiglia di sistemi operativi open source di tipo Unix-like, pubblicati in varie distribuzioni, aventi la caratteristica comune di utilizzare come nucleo il kernel Linux: oggi molte importanti societ\u00e0 nel campo dell'informatica come Google, Microsoft, Amazon, IBM, Oracle Corporation, Hewlett-Packard, Red Hat, Canonical, Novell e Valve sviluppano e pubblicano sistemi Linux. Un esempio molto conosciuto \u00e8 Ubuntu di Canonical (il cui codice sorgente deriva da Debian).\nStoria.\nLinus Torvalds e gli esperimenti con Minix.\nIl primo nucleo del kernel Linux fu creato il 25 agosto 1991 dal giovane studente finlandese di informatica Linus Torvalds che, appassionato di programmazione, era insoddisfatto del sistema operativo Minix (sistema operativo unix-like destinato alla didattica, scritto da Andrew S. Tanenbaum, professore ordinario di Sistemi di rete all'universit\u00e0 di Amsterdam), poich\u00e9 supportava male la nuova architettura i386 a 32 bit, all'epoca tanto economica e popolare. Cos\u00ec Torvalds decise di creare un kernel unix con lo scopo di divertirsi e studiare il funzionamento del suo nuovo computer, che era un 80386.\nIl sistema operativo basato sul kernel programmato da Torvalds, chiamato Linux, per girare utilizzava inizialmente, oltre al kernel di Torvalds, lo userspace di Minix. Successivamente, Linus decise di rendere il sistema indipendente da Minix, anche perch\u00e9 non ne gradiva la licenza che lo rendeva liberamente utilizzabile solo a fini didattici, e decise quindi di sostituire quella parte del sistema operativo col software del progetto GNU. Per fare ci\u00f2, Torvalds cambi\u00f2 la licenza e adott\u00f2 la GPL, che tra l'altro considerava buona per il suo sistema operativo a prescindere dal software GNU stesso.\nLinux era all'inizio un semplice emulatore di terminale scritto in C e assembly, e non aveva bisogno di appoggiarsi a un sistema operativo. L'emulatore di terminale avviava e gestiva due thread: uno per mandare segnali alla porta seriale e uno per riceverli; quando poi Linus ebbe bisogno di leggere e scrivere file su disco, questo emulatore fu esteso in modo che potesse gestire un file system. Lentamente, questo programma si trasform\u00f2 in un intero kernel in grado di gestire un sistema operativo e Linus inizi\u00f2 a documentarsi sulle specifiche POSIX, chiedendo assistenza sul newsgroup. La prima versione del kernel Linux, la 0.01, fu pubblicata su Internet il 17 settembre 1991 e la seconda nell'ottobre dello stesso anno.\nTorvalds preferiva chiamare \"Freax\" il kernel a cui stava lavorando, ma Ari Lemmke, assistente alla Helsinki University of Technology che gli aveva offerto lo spazio FTP per il progetto (\"ftp.funet.fi\"), prefer\u00ec assegnare alla subdirectory dedicata il nome alternativo di lavorazione \"Linux.\" Sin dalla versione 0.01 si poteva compilare e far partire la shell GNU Bash. Fino alla versione 0.10 era richiesto un computer con Minix per configurare, compilare e installare Linux perch\u00e9 quest'ultimo usava il filesystem del sistema sul quale si appoggiava; dalla versione 0.11 poteva essere compilato da Linux stesso. Presto i sistemi Linux superarono Minix in termini di funzionalit\u00e0: Torvalds e altri sviluppatori della prima ora di Linux adattarono il loro kernel perch\u00e9 funzionasse con i componenti GNU e i programmi in user-space per creare un sistema operativo completo, pienamente funzionante e libero. Il 12 marzo 1994 il 16\u00ba livello di patch del kernel 0.99 divenne Linux 1.0. Fu lo stesso Linus Torvalds a presentare la prima versione \"stabile\" all'Universit\u00e0 di Helsinki.\nL'implementazione di X Window System.\nNella primavera del 1992 l'hacker Orest Zborowski riusc\u00ec a rendere eseguibile il server X sulla versione 0.12 di Linux. Per far ci\u00f2, Orest dovette implementare tutta la struttura degli \"Unix Domain Socket\" indispensabili a X Window e quindi un primo livello \"socket\" sul quale venne poi costruita tutta l'infrastruttura di rete di Linux. In realt\u00e0, il tutto era imbastito in maniera caotica e non era ben integrato all'interno del kernel, ma Linus accett\u00f2 comunque la patch perch\u00e9 con essa era possibile sia utilizzare X, sia utilizzare tale infrastruttura per dotare Linux di uno stack di rete.\nEntusiasta della novit\u00e0, Linus rilasci\u00f2, dopo la versione 0.13, la versione 0.95, senza pensare a tutti i problemi di sicurezza che la rete avrebbe comportato. Per rimediare alla leggerezza, nei due anni che trascorsero dalla 0.95 alla 1.0, Linus dovette utilizzare sia un ulteriore numero per indicare il \"livello di patch\" sia le lettere dell'alfabeto (sino alla versione 0.99.15Z, 0.99 15\u00ba livello di patch, \"revisione\" Z).\nGli ambienti desktop e gli anni 2000.\nNel 1996 fu scelto come logo ufficiale di Linux un pinguino disegnato da Larry Ewing, chiamato Tux come abbreviazione di Torvalds Unix. Il compito di fornire un sistema integrato, che combini tutte le componenti di base con le interfacce grafiche (come per esempio GNOME o KDE, basate a loro volta sulla presenza dell'X Window System) e con il software applicativo, \u00e8 svolto dalle distribuzioni GNU/Linux.\nPer quanto riguarda il kernel vero e proprio, Torvalds gi\u00e0 nel settembre 2009 dichiar\u00f2 che esso \u00e8 diventato \"gonfio e grosso\", non cos\u00ec veloce e scattante come quando l'aveva progettato. Riconosce, per\u00f2, che questo \"ingrassamento\" non va visto solo come una cosa negativa, perch\u00e9 significa che Linux ha molta pi\u00f9 compatibilit\u00e0 rispetto al passato. Nel luglio del 2011, per festeggiare il 20\u00ba anniversario della nascita di Linux, Torvalds decise di rilasciare il kernel Linux, passando ad un sistema di numerazione a 2 cifre, pubblicando la versione 3.0 del kernel. L'ultima release della serie 2.6 \u00e8 stata la 2.6.39. Il 12 aprile 2015 \u00e8 stata pubblicata la versione 4.0 che oltre a risoluzioni di bug aggiunge supporto a nuovo hardware (come intel quark) e le live patching, ovvero la possibilit\u00e0 di aggiornare il kernel e i punti critici del sistema senza riavviare, questa feature \u00e8 dovuta anche alla collaborazione di RedHat e SUSE.\nL'ultima versione stabile del kernel Linux \u00e8 la 5.9.8; il suo sviluppo \u00e8 sostenuto dalla Linux Foundation, un'associazione senza fini di lucro nata nel 2007 dalla fusione di Free Standards Group e Open Source Development Labs.\nLa definizione \"GNU/Linux\".\nCon la nascita di GNU (il sistema operativo unix-like ideato nel 1984 da Richard Stallman) e dopo la successiva creazione di Linux (il kernel ideato da Linus Torvalds nel 1991) sono nate accese controversie su come definire qualcosa basato sull'unione di entrambe le tecnologie.\nNonostante la maggior parte delle persone chiami il sistema operativo semplicemente \"Linux\", la Free Software Foundation ha promosso fortemente la diffusione del termine GNU/Linux, per ragioni riassumibili in:\nUlteriori motivazioni sulla promozione del termine GNU/Linux e sulla vasta diffusione del semplice termine \"sistema Linux\" anche in acronimi come \"LAMP\" sono approfondibili nella pagina dedicata alla controversia sul nome GNU/Linux.\nDescrizione.\nGrazie alla portabilit\u00e0 del kernel, data dalla presenza dei moduli, sono stati sviluppati sistemi operativi per un'ampia gamma di dispositivi:\nEsistono inoltre sistemi Linux installabili anche come server, router e sistemi embedded.\nAttualmente Linux \u00e8 molto usato, soprattutto come sistema operativo su server, in ambienti di produzione o in dispositivi embedded (PVR, telefoni ecc.), e ha una discreta diffusione in ambiente desktop (circa il 3% dei PC). Anche l'iniziale ampia diffusione sui netbook ha lasciato il passo a Windows, pur mantenendo una quota di penetrazione significativamente superiore a quella dei pc desktop/notebook.\nKernel Linux.\nIl kernel Linux, uno dei pi\u00f9 riusciti esempi di software open source, costituisce il nucleo dei sistemi operativi della famiglia di Linux. Fu inizialmente creato nel 1991 da alcuni studenti di informatica finlandesi tra cui Linus Torvalds, il capogruppo. Successivamente aumentarono in modo repentino i suoi sviluppatori e i suoi utilizzatori che aderivano al progetto del software libero e contribuivano allo sviluppo del nuovo sistema operativo.\nRilasciato, liberamente scaricabile e modificabile sotto la licenza libera GNU GPL (insieme ad alcuni firmware con varie licenze), \u00e8 continuamente e liberamente sviluppato da collaboratori di tutto il mondo attraverso la relativa community, con lo sviluppo che ogni giorno avviene sfruttando la relativa mailing list, in modo del tutto analogo in cui sono sviluppati i protocolli di Internet. Il ramo di sviluppo principale del kernel Linux prevede che esso contenga anche alcune parti non-libere, offuscate od oscurate come ad esempio alcuni driver. Il progetto Linux-libre si propone come variante completamente libera di Linux, da cui sono nate diverse distribuzioni completamente libere.\nBoot loader.\nLinux come boot loader su MBR utilizza LILO in vecchie versioni e GRUB nelle versioni pi\u00f9 moderne.\nFile system.\nIl file system utilizzato dai sistemi Linux fa riferimento al Filesystem Hierarchy Standard, uno standard per file system per sistemi Unix e Unix-like di tipo ad albero gerarchizzato.\nUtilizzo e applicazioni pratiche.\nIl kernel Linux gira su svariate architetture: dai cellulari ai PC, ai supercomputer. Speciali distribuzioni esistono per piccole architetture per mainstream. Il fork del kernel ELKS pu\u00f2 girare su un Intel 8086 o su un Intel 80286 con microprocessore a 16-bit, mentre il fork del kernel \u00b5Clinux pu\u00f2 girare su sistemi senza MMU. Il kernel gira anche su architetture che erano state progettate per utilizzare il proprio sistema operativo, come i computer Macintosh della Apple (con architetture PowerPC e Intel), PDA, console, lettori MP3 e telefoni cellulari. Oltre che su postazioni host ovvero desktop computer, Linux \u00e8 ampiamente utilizzato su postazioni server tramite apposite distribuzioni ottimizzate per la destinazione d'uso, potendo gestire facilmente un gran numero di accessi contemporanei sia lato intranet sia lato internet (server pubblici) e dove i vantaggi in termini di stabilit\u00e0 e affidabilit\u00e0 sono ancor pi\u00f9 apprezzati.\nAmministrazione.\nL'amministrazione, da parte di un utente o un sistemista, di un sistema Linux pu\u00f2 avvenire per via grafica attraverso un pannello di controllo oppure direttamente da riga di comando o terminale virtuale tramite ricorso a una serie di comandi. Quest'ultima modalit\u00e0 \u00e8 tipica delle distribuzioni server che per motivi di semplicit\u00e0 e di carico non presentano interfaccia grafica (per l'elenco e descrizione dei comandi vedi fondo voce).\nVantaggi e svantaggi.\nNumerose distribuzioni sono completamente gratuite, per l'utente privato e per le aziende. Esistono societ\u00e0 (Red Hat, Canonical, SUSE e altre) che, dietro compenso, forniscono supporto tecnico e altri servizi per le proprie distribuzioni commerciali. A questo si aggiunge la possibilit\u00e0 di modificare il sistema migliorando in proprio il codice sorgente, fornito con la licenza GPL, e di distribuirlo liberamente e legalmente, sotto forma di nuove versioni. Il dibattito sui vantaggi e svantaggi di Linux \u00e8 spesso ricompreso all'interno della comparazione tra Microsoft Windows e Linux, molto nota agli addetti ai lavori; perch\u00e9 alcune software house, come ad esempio Adobe, non vogliono fare il porting su varie distribuzioni.\nDistribuzioni.\nNon esiste un'unica versione di Linux, ma esistono diverse distribuzioni (chiamate anche \"distro\"), solitamente create da comunit\u00e0 di sviluppatori (community) o societ\u00e0, che scelgono, preparano e compilano i pacchetti da includere. Tutte le distribuzioni sono sviluppate in maniera indipendente a partire dal kernel Linux comune (sia pur in versioni diverse e spesso personalizzate), e si differenziano tra loro per il cosiddetto \"parco software\", cio\u00e8 i pacchetti preparati e selezionati dagli sviluppatori per la distribuzione stessa, per il sistema di gestione del software, i repository e per i servizi di assistenza e manutenzione offerti.\nEsistono distribuzioni eseguibili direttamente da CD o chiave USB: sono chiamate distribuzioni \"live\" o \"desktop CD\". Una distribuzione live su CD o USB consente di provare la distribuzione ed eventualmente procedere all'installazione del sistema sul proprio computer.\nSviluppo e promozione.\nLinux Foundation e Linux Standard Base.\nLa Linux Foundation \u00e8 un'organizzazione formata dai maggiori produttori di software e hardware il cui obiettivo \u00e8 di migliorare l'interoperabilit\u00e0 tra le diverse distribuzioni.\nAllo scopo, essa ha proposto uno standard aperto e gratuito, chiamato Linux Standard Base (ufficializzato con lo standard ISO/IEC 23360) che definisce una comune ABI (Interfaccia Binaria per le Applicazioni), un unico sistema di pacchettizzazione e una struttura per il file system che preveda le stesse convenzioni sui nomi e le stesse directory basilari in ogni sistema Linux. Molte aziende famose sono entrate nella Linux Foundation tra le quali: Cisco, Huawei, Microsoft, HP, IBM, intel, NEC, Fujitsu, Qualcomm e Samsung.\nEsso al momento costituisce lo standard con maggiore \"appeal\", al quale tutte le maggiori distribuzioni si stanno adeguando. Le distribuzioni possono essere specializzate per differenti utilizzi: supporto a particolari architetture, sistemi embedded, stabilit\u00e0, sicurezza, localizzazione per una particolare regione o lingua o il supporto per le applicazioni in sistema real-time. In pi\u00f9, alcune distribuzioni includono solamente software libero. Attualmente, oltre trecento distribuzioni sono sviluppate attivamente, con circa una dozzina di esse che sono pi\u00f9 famose per l'utilizzo giornaliero.\nI LUG.\nRuolo importante al riguardo \u00e8 svolto dai Linux user group (Gruppi di utenti Linux), anche detti LUG, gruppo formato da sostenitori e promotori del sistema operativo GNU/Linux, che spesso organizzano manifestazioni pubbliche attraverso le quali fanno conoscere Linux e il suo funzionamento a tanti potenziali utenti, aiutando chi si \u00e8 appena avvicinato all'utilizzo di questo sistema operativo nell'installazione e nella configurazione dei propri computer. I LUG sono spesso organizzati come associazioni senza scopo di lucro e la loro principale missione \u00e8 contribuire alla diffusione del software libero e in particolare dei sistemi operativi basati sul kernel Linux.\nLinux Day.\nI LUG italiani ogni anno promuovono e organizzano il Linux Day, una manifestazione che ha lo scopo di promuovere il sistema operativo Linux e il software libero, e avvicinare e aiutare i nuovi utenti, con un insieme di eventi contemporanei organizzati in diverse citt\u00e0 d'Italia. La Italian Linux Society (ILS) stabilisce la data del Linux Day e, a volte, fornisce proprio materiale pubblicitario. La responsabilit\u00e0 dei singoli eventi locali \u00e8 lasciata ai rispettivi gruppi organizzatori, che hanno libert\u00e0 di scelta per quanto riguarda i dettagli delle iniziative locali, nel rispetto delle linee guida generali definite da ILS.\nGiornate tematiche sul software libero e l'open source erano gi\u00e0 state sperimentate in Italia sin dal 1999, grazie alle iniziative del gruppo ErLug (Emilia-Romagna Linux User Group). Fu grazie a queste esperienze, e i dibattiti che ne seguirono, che vennero definite le linee guida dei LinuxDay, successivamente gestite da ILS sul territorio nazionale. Le prime manifestazioni in questa nuova veste vennero proposte a partire dal 2001, per iniziativa di Davide Cerri di ILS, con lo scopo di valorizzare la rete dei LUG italiani organizzando una manifestazione di portata nazionale ma allo stesso tempo delocalizzata sul territorio. Il ruolo di ILS, tuttavia, \u00e8 stato sempre secondario rispetto allo sforzo profuso dai LUG, veri artefici della manifestazione.\nLa prima edizione del Linux Day si \u00e8 tenuta il 1\u00ba dicembre 2001 in circa quaranta citt\u00e0 sparse su tutto il territorio nazionale. Il Linux Day \u00e8 divenuto il principale evento italiano no profit dedicato a Linux e al software libero.\nConfronto con MacOS e Windows.\nLinux ha come principali concorrenti Windows e MacOS. Ogni sistema operativo ha pro e contro, in base alle proprie esigenze."}
{"id": "2527", "revid": "291985", "url": "https://it.wikipedia.org/wiki?curid=2527", "title": "LaTeX", "text": "LaTeX (scritto anche ; pronunciato , e non , perch\u00e9 la X \u00e8 in realt\u00e0 una chi maiuscola) \u00e8 un linguaggio di marcatura per la preparazione di testi, basato sul programma di composizione tipografica ; la versione attuale \u00e8 chiamata LaTeX2\u03b5, mentre LaTeX3 \u00e8 in corso di sviluppo.\nStoria.\nLaTeX venne creato nel 1985 da Leslie Lamport (adesso \u00e8 mantenuto dal LaTeX project team) ed \u00e8 divenuto il principale metodo di utilizzo di \u2014 l'uso diretto di base per la redazione di documenti \u00e8 una circostanza rara.\nDescrizione.\nCaratteristiche.\nFornisce funzioni di desktop publishing programmabili e mezzi per l'automazione della maggior parte della composizione tipografica, inclusa la numerazione, i riferimenti incrociati, tabelle e figure, organizzazione delle pagine, bibliografie e molto altro.\nOltre a documenti stampabili pu\u00f2 inoltre produrre presentazioni della stessa resa grafica grazie alla classe Beamer.\n\u00c8 distribuito con una licenza di software libero e questo lo ha reso disponibile per praticamente qualsiasi architettura: ne esistono pertanto versioni funzionanti per tutti i sistemi operativi, tra cui anche Microsoft Windows, macOS e le varie distribuzioni Linux.\nWYSIWYM in contrapposizione a WYSIWYG.\nAl contrario di editor (o word processor) pi\u00f9 conosciuti quali ad esempio Microsoft Word, WordPerfect, Works, Writer della suite LibreOffice (o OpenOffice.org), che si basano sul paradigma WYSIWYG (\"What You See Is What You Get\", cio\u00e8 \"ci\u00f2 che vedi \u00e8 quello che ottieni\"), con LaTeX si scrive un testo preoccupandosi essenzialmente del contenuto (della \"struttura\") e non della forma.\nIl testo del documento conterr\u00e0 anche delle istruzioni (direttive di LaTeX): per ottenere l'output finale \u00e8 necessario che tale sorgente sia poi compilato.\nQuesto approccio viene anche definito WYSIWYM (\"What You See Is What You Mean\", cio\u00e8 \"ci\u00f2 che vedi \u00e8 quello che intendi\"): con LaTeX l'autore inizialmente pu\u00f2 occuparsi delle convenzioni da usare, ma una volta fissate queste, si pu\u00f2 concentrare soltanto sul contenuto del testo. L'impaginazione, l'indice (generale e analitico), l'inserimento delle figure e delle tabelle sar\u00e0 semi-automaticamente curato da LaTeX.\nIl file prodotto da LaTeX era, in passato, esclusivamente in formato DVI (\"DeVice Indipendent\"). Grazie al contributo degli sviluppatori della comunit\u00e0 \"open source\" ora LaTeX \u00e8 in grado di produrre un file nel pi\u00f9 comune e diffuso standard PDF (\"Portable Document Format\") ed anche in HTML (le eventuali formule matematiche in esso presenti verranno incluse in formato grafico come se fossero immagini, se non in MathML).\n\u00c8 anche possibile, partendo da un file prodotto da LaTeX, ottenere un qualsiasi altro formato, anche \".doc\" di Microsoft Word oppure un \".odt\" (OpenDocument, usato da OpenOffice.org, LibreOffice...) o altro.\nLe classi.\nI documenti redatti con LaTeX possono essere scritti utilizzando diverse \"classi\" (che sono formati standard per alcuni tipi di documento):\nOltre alle classi standard qui sopra elencate, la comunit\u00e0 ha oggi a disposizione un numero enorme e costantemente in crescita di nuove classi scritte per andare espressamente incontro ad una specifica esigenza editoriale: classi per redigere un curriculum vit\u00e6, per pubblicare un articolo scientifico su una specifica rivista, per realizzare presentazioni di elevata qualit\u00e0 estetica (ad esempio con la classe Beamer), ecc.\nLaTeX lavora per \"ambienti\" e \"comandi\"; essi sono definiti sia dalle classi standard sia dai vari \"pacchetti\" (packages - moduli aggiuntivi che \u00e8 possibile caricare al volo, \"on the fly\") che si trovano sui siti dedicati che compongono la \"Comprehensive Archive Network\" (CTAN).\nOgnuna di queste classi ha (alcuni) comandi propri che sono incompatibili con le altre. Ad esempio, la direttiva codice_6 (che indica l'inizio di un capitolo) \u00e8 propria della classe codice_1 ed \u00e8 incompatibile con codice_2 e codice_3, che non hanno capitoli, ma soltanto sezioni (direttiva codice_10). Alcune altre istruzioni sono invece d'ordine generale e possono essere usate senza problemi in ogni classe (ad esempio, istruzioni di enfasi (rilievo) come codice_11).\nUtilizzo e diffusione.\nViene usato soprattutto da economisti, ingegneri, fisici, matematici, informatici, chimici ed accademici (oltre ad avere un impiego commerciale).\nHa trovato un'ampia diffusione nel mondo accademico, grazie all'ottima gestione dell'impaginazione delle formule matematiche (anche il motore di Wikipedia utilizza LaTeX per il rendering delle formule) ed alla gestione dei riferimenti bibliografici resa possibile dal progetto gemello BibTeX.\nEsempio di utilizzo di LaTeX.\nUna digressione su LaTeX e il suo macrolinguaggio non ha senso in queste pagine, perch\u00e9 si tratta di un linguaggio che richiede una certa pratica, impossibile da acquisire in poco tempo: per approfondimenti si rinvia al manuale LaTeX che \u00e8 indicato pi\u00f9 sotto.\nUna formula in LaTeX.\nDi seguito \u00e8 riportato un esempio di scrittura di formula matematica.\nformula_1\nPer ottenere l'espressione precedente occorre scrivere:\n\\int_0^\\infty f(x)\\,dx \\approx \\sum_{i=1}^n w_i e^{x_i} f(x_i)\nIn rete esiste un'amplissima documentazione sulle direttive LaTeX, anche in italiano.\nLaTeX \u00e8 inoltre lo standard nella scrittura di testi matematici e formule chimiche. Si possono inoltre preparare spartiti musicali grazie a macrolinguaggi basati su LaTeX come, ad esempio, \"MusiX\".\nUn esempio pi\u00f9 complesso.\nSoltanto per dare un'idea di com'\u00e8 strutturato un documento in LaTeX, qui sotto \u00e8 un esempio di sorgente per LaTeX scritto per ottenere un articolo standard:\n\\documentclass[a4paper,12pt]{article} % Prepara un documento per carta A4, con un font di dimensione 12pt\n\\usepackage[french,italian]{babel} % Adatta LaTeX alle convenzioni tipografiche italiane,\n% e ridefinisce alcuni titoli in italiano, come \"Capitolo\" al posto di \"Chapter\",\n% se il vostro documento \u00e8 in italiano\n% l'opzione linguistica 'french' \u00e8 necessaria per l'abilitazione della\n% successiva istruzione \u00ab\\frenchspacing\u00bb \n\\usepackage[T1]{fontenc} % Riga da togliere se si compila con PDFLaTeX\n\\usepackage[utf8]{inputenc} % Consente l'uso caratteri accentati italiani\n\\frenchspacing % forza LaTeX ad una spaziatura uniforme, invece di lasciare pi\u00f9 spazio\n% alla fine dei punti fermi come da convenzione inglese: richiede opzione linguistica 'french'\n\\title{Esempio di documento in \\LaTeX} % \\LaTeX \u00e8 una macro che compone il logo \"LaTeX\"\n% I commenti (introdotti da %) vengono ignorati\n% in alternativa a \\date il comando \\today introduce la data di sistema.\n\\maketitle % Genera il titolo sulle istruzioni \\title, \\author e \\date\n\\begin{abstract} % Questo \u00e8 l'inizio dell'ambiente \"abstract\".\n% L'ambiente abstract \u00e8 fatto per contenere un riassunto del contenuto.\nBreve dimostrazione dell'uso di \\LaTeX.\n\\end{abstract} % Qui termina l'ambiente \"abstract\"\n\\tableofcontents % Prepara l'indice generale\n\\section{Testo normale} %\n\u00c8 possibile scrivere il testo dell'articolo normalmente, ed \n\\emph{enfatizzare} alcune parti del discorso. %\nUna riga vuota nel testo indica la fine di un paragrafo.\nQuindi questo \u00e8 un nuovo paragrafo.\n\\section{Formule} %\nLa forza di \\LaTeX\\ sono per\u00f2 le formule, sia in linea (ad esempio \\(y=x^2\\))\n che messe in bella mostra in un'area propria:\n\\[y=\\sqrt{x+y}\\]\n\\section{Poesia} %\nL'ambiente ``verse\" \u00e8 usato per comporre tipograficamente le poesie:\nLa vispa Teresa avea tra l'erbetta\\\\ % la doppia barra inversa forza a capo\nal volo sorpresa gentil farfalletta.\nCome si pu\u00f2 notare, un documento si compone di due parti principali: il \"preambolo\" ed il \"corpo\" del documento vero e proprio. Nel preambolo sono contenute le istruzioni principali che verranno processate, ma non produrranno alcun output specifico: sono le istruzioni relative alla struttura del documento (la lingua, il formato della pagina, il numero di colonne, ...). Segue il corpo del documento vero e proprio, che \u00e8 tutta la parte di testo compresa fra le istruzioni codice_12 e codice_13.\nIl simbolo codice_14 introduce un \"commento\", cio\u00e8 una nota per il redattore che non viene inserita nel documento generato. I commenti possono iniziare in qualunque punto del documento, e terminano al primo carattere di \"ritorno a capo\" incontrato.\nLa \"compilazione\".\nIl file sorgente, pur essendo un file di testo puro, \u00e8 per convenzione salvato con il suffisso codice_15 (oppure, pi\u00f9 raramente, codice_16) come, ad esempio, codice_17.\nUna volta scritto, il sorgente deve essere \"processato\" per creare il file PDF formattato. Si possono usare programmi con GUI, come LyX, oppure usare la riga di comando. Per mezzo del comando (il simbolo codice_18 indica il \"prompt dei comandi\")\n $ latex miodocumento.tex\nOltre a vari altri file, quali codice_19, codice_20, codice_21, viene generato anche un file codice_22 (in formato DVI). Questo pu\u00f2 essere letto direttamente tramite il programma Unix \"xdvi\" (oppure \"Yap\" o \"Windvi\" sotto Windows).\nSe si desidera invece ottenere un file PostScript, bisogna, dopo aver prodotto il DVI, impartire il comando\n $ dvips -t -f miodocumento.dvi -o miodocumento.ps\nche permette di ottenere il file PostScript codice_23 (\u00e8 necessario aver installato un interprete PostScript quale Ghostscript) \u2014 l'opzione codice_24 \u00e8 necessaria se il documento contiene pagine in formato \"landscape\". Per visualizzare il file PostScript si pu\u00f2 utilizzare il programma Unix \"gv\".\nPer ottenere un documento in formato PDF bisogna processare il file sorgente con il comando\n $ pdflatex miodocumento.tex\nSe nel file sono presenti delle figure, esse devono, per essere processate correttamente con PDFLaTeX, essere salvate con il suffisso codice_25, codice_26 oppure codice_27 e non con il suffisso codice_28 o codice_29, come invece \u00e8 necessario per ottenere un file in PostScript.\nQualora siano stati introdotti errori (nella scrittura direttive), il processo di compilazione si blocca alla riga in cui compare l'errore: pu\u00f2 avvenire, come nella programmazione, che l'errore non si trovi in quella riga ma si \"ripercuota\" su quella, e quindi \u00e8 necessario cercarlo all'interno del sorgente.\nLa licenza di distribuzione.\nLaTeX \u00e8 software libero, coperto dalla LaTeX Project Public License (LPPL), una licenza incompatibile con la GNU General Public License, poich\u00e9 richiede che le versioni modificate usino un nome di file modificato;\nquesto \u00e8 stato fatto per far s\u00ec che i file non vengano danneggiati da modifiche inattese o da prodotti di terze parti. Una nuova versione della licenza LPPL compatibile con la GPL \u00e8 in preparazione. La LPPL \u00e8 conforme alle \"linee guida per il free software di Debian\" dalla versione 1.3 in avanti."}
{"id": "2529", "revid": "125702745", "url": "https://it.wikipedia.org/wiki?curid=2529", "title": "Lingua yiddish", "text": "La lingua yiddish, jiddisch o giudeo-tedesco (scritto: \u05d9\u05d9\u05b4\u05d3\u05d9\u05e9 \"yidish\" oppure \u05d0\u05d9\u05d3\u05d9\u05e9 \"idish\", lett. \"giudeo\"/\"giudaico\"; anche chiamata: \u05de\u05d0\u05b7\u05de\u05e2\u05be\u05dc\u05d5\u05e9\u05df \"mame-loshn\", lett. \"lingua-madre\"; in tedesco: \"J\u00fcdisch\" o \"J\u00fcdisch-Deutsch\"; in ebraico: \u05d9\u05d9\u05b4\u05d3\u05b4\u05d9\u05e9\u05c1 \"yiddish\", \u05d0\u05b4\u05d9\u05d3\u05b4\u05d9\u05ea \"id\u00ecth\" oppure \u05d9\u05d4\u05d5\u05d3\u05d9 \"yehud\u00ec\") \u00e8 una lingua germanica occidentale parlata dagli ebrei aschenaziti. \u00c8 utilizzata da numerose comunit\u00e0 in tutto il mondo ed \u00e8 scritta con i caratteri dell'alfabeto ebraico.\nOrigini.\nLa lingua trae le sue origini dalla cultura degli ebrei aschenaziti, sviluppatasi nell'XI secolo in Renania, e poi diffusasi in Italia settentrionale, nei Paesi Bassi, nell'Europa centrale e orientale, nelle Americhe, in Sud Africa, Australia e Israele. Tra i primi nomi dello yiddish vi sono \"loshn ashkenaz\" (\u05dc\u05e9\u05d5\u05df-\u05d0\u05e9\u05db\u05e0\u05d6) e \"taytsh\", per distinguerla dall'ebraico biblico e dall'aramaico, generalmente definiti entrambi come \u05dc\u05e9\u05d5\u05df\u05be\u05e7\u05d5\u05d3\u05e9 (\"loshn-koydesh\" = \"lingua sacra\"). Sono attestati nei secoli XVIII, XIX e XX anche i nomi \"jargon\" e \"mame-loshn\" (\u05de\u05d0\u05b7\u05de\u05e2\u05be\u05dc\u05e9\u05d5\u05df = \"lingua materna\"). Il termine \"yiddish\" non fu molto usato per definire la lingua e la sua letteratura: compare la prima volta solo nel XVIII secolo.\n\u00c8 probabile che tale lingua sia sorta per evitare le persecuzioni, soprattutto \"ad imitazione\" delle altre lingue giudaiche: \u00e8 innegabile comunque la \"coniazione\" di nuove parole diffuse poi anche in quelle; la stessa Qabbalah della tradizione ebraica non nega la credenza in similitudini tra tutte lingue che, secondo la Torah, derivano dall'ebraico, indirettamente o direttamente, malgrado le difficolt\u00e0 semantiche o fonologiche. La gematria ne presenta un esempio anche se quanto qui espresso riguarda un approccio differente, assai complesso.\nSi potrebbe altres\u00ec ammettere anche l'esistenza di parole in yiddish rivelate, quasi similmente al termine onomatopeico e/o all'ispirazione nella musica.\n\u00c8 stato anche proposto che l'origine del substrato germanico dello yiddish sia di fatto il gotico, che dai secoli IV al XVII sopravvisse in Crimea (gotico di Crimea, parlata dai Goti di Crimea).\nL'elemento ebraico sarebbe entrato nello yiddish al tempo della conversione all'ebraismo dei cazari, dominatori di quell'area geografica fino al XIII secolo, avvenuta verso il V-VI secolo, ma questa teoria non \u00e8 accettata dalla maggior parte degli studiosi.\nUn'altra teoria \u00e8 che lo yiddish derivi dalla parlata degli abitanti slavi e baltici dell'area polacca, i quali si convertivano o si spacciavano per ebrei per non venire rapiti e venduti come schiavi, cosa non rara in quelle zone durante tutto il Medioevo.\nAttualmente la lingua yiddish presenta due principali varianti:\nLa differenza pi\u00f9 marcata tra le due \u00e8 l'inclusione di numerosi termini dalle lingue slave nello yiddish orientale. Mentre lo yiddish occidentale \u00e8 ormai poco parlato, lo yiddish orientale \u00e8 ancora largamente diffuso.\nStoria.\nNell'alto tedesco medio si svilupparono in ambito germanofono diversi dialetti tedeschi che venivano utilizzati prevalentemente dalle comunit\u00e0 ebraiche per comunicare tra di loro. Nella maggior parte di questi casi i dialetti parlati contenevano numerosi influssi della lingua ebraica e della lingua aramaica, a partire dall'alfabeto ebraico che veniva utilizzato per scrivere, mentre resta a tutt'oggi ignoto se anche la sintassi abbia risentito di quella utilizzata nella lingua ebraica.\nA causa delle persecuzioni che avvennero nel XIV secolo ed in particolare dopo la pestilenza del 1348, ci furono diversi cambiamenti demografici di rilievo che videro lo spostamento di molte delle comunit\u00e0 ebraiche dall'Europa occidentale in quella orientale, in particolare verso quelle zone che fanno oggi parte della Polonia e della Lituania. La conseguenza fu che la lingua parlata da queste comunit\u00e0 si svilupp\u00f2 in modo indipendente da quella che veniva parlata da coloro che rimasero nell'Europa occidentale. Di rilievo in questo periodo fu lo sviluppo che vide la lingua yiddish all'interno delle comunit\u00e0 rimaste nelle aree germanofone, in particolare quelle che comprendono l'odierna Germania. Mentre lo yiddish occidentale si svilupp\u00f2 prevalentemente in contemporaneo con la lingua tedesca, risentendo in modo maggiore degli influssi del tedesco, lo yiddish parlato in est Europa rimase per lo pi\u00f9 inalterato e risent\u00ec solo in maniera marginale dell'influsso delle lingue slave, conservando quindi ampiamente molti degli influssi gotici. Questo processo di evoluzione della lingua yiddish in due maniere distinte fu alla base della odierna distinzione presente tra lo yiddish occidentale e lo yiddish orientale.\nCon le ondate di emigrazione da parte di molti membri della comunit\u00e0 ebraica a partire dai primi decenni del XIX secolo verso gli Stati Uniti la lingua yiddish si diffuse anche in aree dove si parlava prevalentemente l'inglese. Oggigiorno infatti molte delle comunit\u00e0 ebraiche che utilizzano la lingua yiddish risiedono negli Stati Uniti. Tipicamente per\u00f2 la lingua yiddish viene utilizzata prevalentemente dalle comunit\u00e0 ortodosse e ultraortodosse. In Israele le comunit\u00e0 di chassidim e quelle dei prushim, ebrei lituani discendenti dai discepoli del Gaon di Vilna, parlano yidish nella vita quotidiana. Lo yidish \u00e8 la lingua principale di interi quartieri di Gerusalemme tra cui Mea Shearim, Gheula e Kfar Belz.\nIl XIX secolo viene ritenuto da molti come l'epoca d'oro della lingua yiddish, specialmente dal punto di vista letterario. Grazie alla rinascita della letteratura yiddish in questo periodo e alla espansione delle comunit\u00e0 ebraiche nel mondo occidentale, molti termini di questa lingua sono stati assimilati sotto diversa forma nella lingua inglese ed in quella tedesca.\nLa prima grammatica di yiddish risale alla seconda met\u00e0 dell'Ottocento e fu scritta da Ludwik Lejzer Zamenhof, un ebreo di Bia\u0142ystok (attualmente in Polonia) noto principalmente per aver creato la lingua internazionale esperanto.\nNegli anni venti e trenta del secolo scorso la lingua yiddish fu per qualche periodo utilizzata come lingua ufficiale accanto al russo e al bielorusso nelle regioni della odierna Bielorussia, che all'epoca faceva ancora parte dell'Unione Sovietica.\nCon la seconda guerra mondiale, a causa della persecuzione e dello sterminio degli ebrei, la lingua yiddish \u00e8 stata completamente cancellata dall'Europa orientale: in Polonia, ad esempio, fino al 1939 c'erano ancora circa due milioni di parlanti, ma dal dopoguerra non ne \u00e8 rimasto pressoch\u00e9 nessuno.\nLetteratura in lingua yiddish.\nLa letteratura \u00e8 essenzialmente divisa in tre periodi. Dal 1100 al 1780 circa (fatta in genere di commenti a testi religiosi e qualche raro testo di epica e narrativa per lo pi\u00f9 anonimo), dal 1780 al 1890 (con i racconti del chassidismo e le parabole di Nachman di Breslov e all'opposto i movimenti dell'haskalah) e dal 1864\nIl padre della letteratura yiddish moderna viene considerato Mendele Moicher Sforim, accanto a Sholem Aleichem e Isacco Leyb Peretz. Altri esponenti sono Abraham Goldfaden, Sem\u00ebn An-skij, Sholem Asch, Israel Joshua Singer e il fratello Isaac Bashevis Singer (quest'ultimo nel 1978 insignito del Premio Nobel per la letteratura, ma anche la sorella Esther Kreitman scrisse in yiddish). Altri nomi: Halpern Leivick, Uri Zvi Grinberg, Pinchus Kahanovich (che scriveva con lo pseudonimo di Der Nister), Moyshe Kulbak, Peretz Hirschbein, Mani Leib, Jacob Glatstein, Chaim Grade, Abraham Sutzkever, Abraham Cahan, David Bergelson, Peretz Markish, Itzik Feffer, Leib Kvitko, Shira Gorshman, Itzik Manger, Joseph Opatoshu, Yehiel De-Nur, Chava Rosenfarb, Michael Lev, David Hofstein ecc.\nNel Novecento si \u00e8 fatta largo anche una letteratura (e poesia) yiddish al femminile. Ricordiamo, fra le altre: Kadye Molodowsky, Anna Margolin, Malka Heifetz Tussman e Rochl Korn.\nLa letteratura yiddish conta molti eredi che per\u00f2 non scrivono in lingua, tra i quali Bernard Malamud, Philip Roth, Marek Halter, Nathan Englander e Jonathan Safran Foer. Anche il famoso pittore novecentesco Marc Chagall si ciment\u00f2 nell'ambito poetico scrivendo componimenti non solo in russo e in francese, ma anche in yiddish.\nTeatro yiddish.\nIl teatro yiddish consiste in opere teatrali scritte ed eseguite principalmente da ebrei in yiddish, la lingua della comunit\u00e0 ebraica ashkenazita dell'Europa centrale. La gamma del teatro yiddish \u00e8 ampia: operetta, commedia musicale e riviste satiriche o nostalgiche; melodramma; dramma naturalista; drammi espressionisti e modernisti. Al suo apice, la sua portata geografica era relativamente ampia: dalla fine del XIX secolo fino a poco prima della seconda guerra mondiale, il teatro yiddish professionale poteva essere trovato in tutte le aree maggiormente ebraiche dell'Europa centro-orientale e orientale, ma anche a Berlino, Londra, Parigi, Buenos Aires e New York.\nLe radici del teatro yiddish comprendono le rappresentazioni spesso satiriche tradizionalmente eseguite durante la festa religiosa del Purim (note come \"Purim spiels\"); altre mascherate come la Danza della Morte; il canto dei cantori nelle sinagoghe; il canto laico ebraico e improvvisazione drammatica; esposizione alle tradizioni teatrali di vari paesi europei e alla cultura letteraria ebraica che era cresciuta sulla scia dell'illuminazione ebraica (Haskalah).\nIsrail Bercovici scrisse che \u00e8 attraverso il teatro yiddish che \"la cultura ebraica \u00e8 entrata in dialogo con il mondo esterno\", sia mettendosi in mostra sia importando pezzi teatrali di altre culture.\nTemi come immigrazione, povert\u00e0, integrazione e forti legami ancestrali possono essere trovati in molte produzioni teatrali yiddish.\nProduzioni televisive in lingua yiddish.\nLa serie tv israeliana \"Shtisel\", ambientata nel quartiere di Geula, a Gerusalemme, popolato per lo pi\u00f9 da ebrei ultra-ortodossi charedim, \u00e8 girata in lingua ebraica e lingua yiddish. La serie offre un esempio della diglossia e il bilinguismo delle diverse comunit\u00e0 ebraiche che vi abitano, dove gli anziani parlano soprattutto in yiddish, mentre una parte della nuova generazione parla quasi solo ebraico e non capisce lo yiddish.\nLa serie tv internazionale \"Unorthodox\", ambientata nel quartiere di Williamsburg, a Brooklyn, ruota intorno a una comunit\u00e0 ebraica ultra-ortodossa chassidi che parla yiddish e inglese. Lo yiddish stesso parlato dai protagonisti della miniserie \u00e8 ricco di prestiti dall'inglese."}
{"id": "2530", "revid": "124977528", "url": "https://it.wikipedia.org/wiki?curid=2530", "title": "Lingue retoromanze", "text": "Le lingue retoromanze sono un raggruppamento di lingue neolatine unite da strette affinit\u00e0 e parlate da circa 900.000 persone (1.500.000/2.000.000 di persone se si contano coloro che conoscono una lingua retoromanza ma non la utilizzano quotidianamente) nella parte centro-orientale dell'arco alpino.\nLe lingue riconosciute che ne fanno parte sono il romancio, il ladino ed il friulano; nel complesso queste tre lingue costituiscono l'intero gruppo (alcune fonti indicano come lingua distinta l'anaunico, altri lo considerano semplicemente un dialetto di transizione fra il ladino ed il romancio).\nTerminologia.\nIl termine \u00abladino\u00bb (e il suo corrispettivo tedesco \"Ladinisch\") originariamente era diffuso per indicare le parlate romanze della Val Badia all'interno del contesto austriaco, mentre successivamente si \u00e8 naturalmente esteso alle contigue aree ladinofone delle Dolomiti. Fu per primo il glottologo Graziadio Isaia Ascoli ad analizzare sistematicamente i comuni caratteri delle parlate friulane, dolomitiche e romance, a raggrupparle in un unico gruppo (il retoromanzo, per l'appunto) e a formulare la teoria dell'unit\u00e0 Ladina secondo la quale queste parlate avrebbero un comune antico substrato, pi\u00f9 antico della loro matrice latina, che lo stesso Ascoli identificava in un ipotetico protolinguaggio retico ; fu inoltre con tale teoria che il termine \u00abladino\u00bb acquist\u00f2 una seconda accezione, pi\u00f9 ampia di quella tradizionale, tesa a indicare la totalit\u00e0 delle parlate retoromanze.\n, tuttavia questo uso genera ambiguit\u00e0 dal momento che la stessa espressione \"ladino\" \u00e8 usata per indicare il ladino dolomitico o pi\u00f9 semplicemente ladino, lingua che fa parte del gruppo retoromanzo ma come gi\u00e0 detto non ne \u00e8 unica appartenente.\nUlteriore ambiguit\u00e0 \u00e8 generata dal fatto che la stessa parola \u00abladino\u00bb \u00e8 utilizzata anche relativamente alla lingua giudaico-spagnola, che a dispetto del nome non ha prossimi rapporti di parentela con le lingue retoromanze. Le parlate retoromanze, in epoca alto medioevale, non dovevano differenziarsi dalle restanti parlate romanze dell'Alta Italia. Queste differenziazioni si fecero marcate nel Basso Medioevo, con l'italianizzazione (o meglio toscanizzazione) delle principali parlate gallo-italiche. Gli stati regionali furono, dal Trecento in poi, sempre pi\u00f9 attratti dalla parlata fiorentina, tanto \u00e8 che progressivamente andarono sostituendo il latino, quale lingua della cancelleria e dell'insegnamento, non con i dialetti locali, bens\u00ec con il toscano, cosicch\u00e9 anche il dialetto si and\u00f2 \"italianizzando\" fino a perdere le S finali del plurale e delle coniugazioni e acquisendo termini toscani. Ci\u00f2 non avvenne in aree pi\u00f9 marginali, prive di grandi centri urbani e di cultura, come appunto l'area reto-romanza, che conserv\u00f2 fenomeni linguistici in declino nel resto dell'area gallo-italiana.\nStoria.\nLe popolazioni retoromanze intorno all'anno mille occupavano un'area molto estesa nelle Alpi centro-orientali, che andava dalla Svizzera (Canton Ticino e Canton Grigioni) fino alle Alpi Giulie (attuale Slovenia occidentale).\nSulla genesi di queste popolazioni esistono diverse teorie. Secondo una di queste, il ladino delle Alpi orientali deriva dall'idioma parlato dalle popolazioni del Norico rifugiatesi nelle vallate delle Alpi orientali a partire dal V secolo, fuggendo dalle invasioni dei Rugi, degli Avari e degli Slavi. Questi gruppi, unitisi alle preesistenti etnie celtiche (breoni), erano indicati dalle popolazioni di lingua tedesca come \"Welsch\", opponendoli a s\u00e9 stessi (\"Deutsch\") e agli Slavi (\"Windisch\"), mentre essi stessi si autodefinivano \"latini\" (da cui il termine dialettale \"ladin\"). Il termine si diffuse a partire dal XVIII secolo anche negli ambienti tedeschi (\"Ladinisch\") per designare le popolazioni in via di germanizzazione soggette al Tirolo.\nSecondo lo studioso Carlo Battisti le valli del Sella vennero colonizzate da contadini neolatini soltanto due o tre secoli dopo il 1000 d. C., inviati in quelle valli dal potere religioso-feudale di Bressanone, Novacella e Castel Badia.\nOggi per\u00f2 l'ipotesi comunemente accettata \u00e8 una continuit\u00e0 insediativa nelle valli alpine sin dall'epoca romana. Con la conquista delle Alpi da parte di Roma, la lingua ufficiale latina si impose sui diversi sostrati linguistici delle popolazioni alpine celtiche, retiche e noriche, dando vita a parlate latine volgari a carattere regionale. Da queste basi regionali emersero le tre aree neolatine nelle quali viene suddiviso oggi il mondo retoromanzo: il romancio dei Grigioni, il ladino dolomitico, e il friulano.\nDopo la caduta dell'Impero romano d'Occidente la regione di parlata retoromanza si estendeva ininterrotta dagli attuali Grigioni al Friuli. Nei secoli seguenti le popolazioni alpine, frammentate e prive di strutture politiche e sociali comuni, rimasero per\u00f2 soggette a forti pressioni demografiche, culturali e linguistiche da parte delle popolazioni circumalpine.\nNel V secolo sotto la protezione degli Ostrogoti gli Alemanni si insediarono nella provincia Raetia Secunda, tra il lago di Costanza ed il Reno. Gli Alemanni cercarono ripetutamente di espandere la loro presenza oltre i confini dei territori attribuiti loro da Teodorico il Grande, entrando in conflitto con le popolazioni romaniche, che per\u00f2 riuscirono a mantenere la loro identit\u00e0 culturale. Nel territorio dell'odierno Alto Adige invece i Baiuvari colonizzarono le principali valli alpine, imponendo la loro presenza alle popolazioni locali.\nL'inclusione delle aree alpine nel regno dei Franchi e poi nell'impero carolingio cambi\u00f2 ulteriormente l'assetto politico e sociale della regione. Il potere politico venne centralizzato e dato in feudo ad aristocratici di origine germanica. Cominci\u00f2 cos\u00ec un lento processo di assimilazione che porter\u00e0, attraverso i secoli, ad una graduale riduzione dell'area retoromanza.\nNel territorio dell'odierno Alto Adige l'uso delle lingue germaniche si espanse dal primo medioevo in poi, a partire dalle valli principali, giungendo a una sostanziale compattezza linguistica germanofona sin dal XII e XIII secolo. Ancora nel XVII secolo per\u00f2 alcune zone periferiche, come una parte dell'Alta Val Venosta, confinante con i Grigioni, risultano solo parzialmente germanizzate. L'idioma romanzo sopravvisse nelle valli ladine. La prevalenza della lingua tedesca non escluse continui contatti e presenze di persone e piccoli gruppi di lingua neolatina.\nNei primi secoli dopo il 1000 l'area retoromanza viene ulteriormente ridotta dall'avanzata delle lingue neolatine dell'Italia peninsulare. La parlata trentina/lombardo/veneta si espanse verso nord, a danno delle parlata ladina lungo la val di Fiemme, mentre la lingua veneta si afferma nel Bellunese e fa sentire i suoi influssi fin nel cadorino, ampezzano e nell'alto Cordevole.\nFino al Settecento questo processo di cambiamento della parlata degli strati popolari (la stragrande maggioranza della popolazione) fu una assimilazione culturale spontanea, slegata da ancora inesistenti implicazioni di carattere nazionalistico.\nDivisione.\nLe parlate retoromanze si dividono in tre gruppi: \"romancio\", \"ladino dolomitico\" (o pi\u00f9 semplicemente \"ladino\") e \"friulano\".\nGrigioni: il Romancio.\nIl romancio grigionese o romancio (ISO 639-2: \"roh\") \u00e8 parlato nel cantone svizzero dei Grigioni, \u00e8 la quarta lingua nazionale della Svizzera dal 1937.\nSi divide in:\na) gruppo Renano, parlati nelle aree occidentali e centrali del Grigioni (Val Surselva e Val Sursette):\nb) gruppo Ladino, parlati nelle aree orientali del Grigioni (Engadina e Val Monastero):\nParlate affini a quelle del gruppo engadinese furono in passato presenti nelle contigue aree della val Venosta (oggi in Italia), con influssi da parte del ladino dolomitico.\nDolomiti: il Ladino.\nIl Ladino (\"ladin\") \u00e8 parlato principalmente nelle comunit\u00e0 dolomitiche:\nIn Provincia di Bolzano (\"Bulsan\") e di Trento \u00e8 ufficialmente riconosciuto come lingua e la minoranza ladina viene tutelata con diverse norme riguardanti tra le altre cose l'insegnamento nelle scuole pubbliche. Infatti nelle scuole delle localit\u00e0 ladine dell'Alto Adige la \"lingua ladina\" \u00e8 lingua d'insegnamento assieme al tedesco e italiano.\nRecentemente \u00e8 stato concluso il progetto SPELL che mira alla creazione di una lingua ladina standard.\nFriuli: il Friulano.\nLa lingua friulana (friulano/furlan), (ISO 639-2: \"fur\") si \u00e8 formata, come tale, pi\u00f9 o meno intorno all'anno Mille, ed ha mantenuto durante i secoli un'originalit\u00e0 tutta sua che la rende, ancora oggi, diversa dall'italiano e dagli altri idiomi parlati nei territori limitrofi (veneto, istroveneto). Il friulano \u00e8 parlato nelle province di Gorizia, Pordenone e Udine e nella provincia di Venezia (parte orientale del Mandamento di Portogruaro) da circa persone. Nella parte orientale, tra l'Isonzo e il Timavo, lo spopolamento alto-medioevale con successive immigrazioni venete ma anche morlacche e slave, ha portato a una forma ibrida friulano-veneta (dialetto bisiaco). Ancora nel Rinascimento la valle dell'Isonzo fino ad Idria parlava il ladino con caratteristiche friulane.\nSe ne individuano alcune varianti principali, caratterizzate principalmente da una diversa terminazione vocalica di alcune forme nominali (sostantivi, aggettivi ed articoli), che investe in particolar modo la declinazione del femminile, e dalla loro demarcazione geografica:\nDialetti o lingue?\nI linguisti sono concordi nel definire come lingue autonome (e pertanto non come dialetti o varianti di una stessa lingua) i tre idiomi romancio, ladino dolomitico e friulano.\nAnche a livello politico ed istituzionale, questi idiomi hanno avuto riconosciuto il rango di \"Lingua\" in Svizzera (il Romancio \u00e8 quarta Lingua Nazionale) e in Italia (Ladino e Friulano sono riconosciute come distinte lingue minoritarie) e vengono pertanto insegnate nelle scuole ed utilizzate negli atti pubblici, oltre che nella cartellonistica ufficiale.\nLa legislazione italiana riconosce il Ladino dolomitico con la denominazione pi\u00f9 semplice di \"Ladino\".\nIl gruppo retoromanzo ha tratti in comune con le lingue romanze occidentali, p.es. la lenizione\u00a0\u2013 talvolta fino alla scomparsa\u00a0\u2013 delle intervocaliche (\"latinu\" &gt; \"ladin\") e il plurale in \"-s\" anzich\u00e9 in \"-i\", \"-e\", ma a volte se ne discosta (la \"c\" dinanzi a \"e\" e \"i\" non passa a [\u02a6] &gt; [s] ma diventa [\u02a7] come nel gruppo orientale (italiano centro-meridionale, romeno) (\"romanice\" &gt; \"rumantsch\" [ru\u02c8man\u02a7]).\nEsempi.\nUn esempio di puter. Un popolare proverbio grigionese:\nUn esempio di una leggenda in ladin dolomitan / standard:\nAltri esempi:\nTesti giuridici.\nPer il mutare della situazione politico-normativa negli anni a cavallo tra il XX e XXI secolo si assiste ad una grande produzione di testi normativi nelle varie lingue e dialetti retoromanzi.\nIl Cantone dei Grigioni provvede a tradurre nel \"romancio grigionese\" standard molte leggi federali.\nPer il ladino la strada scelta \u00e8 quella di utilizzare per i testi normativi i singoli dialetti: si hanno pertanto testi in badioto e gardenese in provincia di Bolzano, in fassano in provincia di Trento.\nIn Friuli con legge regionale approvata nel 1996 la grafia \u00e8 stata normalizzata. Viene usata obbligatoriamente nei testi ufficiali, nella toponomastica e nelle scuole. La grafia unica normalizzata \u00e8 utilizzata anche per le varianti della lingua friulana."}
{"id": "2531", "revid": "290309", "url": "https://it.wikipedia.org/wiki?curid=2531", "title": "Laives (Italia)", "text": "Laives (: ; \"Leifers\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, che \u00e8 divenuto citt\u00e0 dal 1985.\nGeografia fisica.\nSi trova a meno di 10 chilometri a sud di Bolzano, sul versante orientale della Valle dell'Adige, in corrispondenza della confluenza tra Adige e Isarco, a 250\u2013270\u00a0m s.l.m.\nCorsi d'acqua.\nIl capoluogo comunale \u00e8 attraversato dal Rio Vallarsa e lambito dal Fosso Landgraben. La frazione di Pineta \u00e8 attraversata dal Rio Dolce e dal Rio Lusina. Nel territorio comunale scorre anche la Fossa di Laives, che a sud dell'abitato prende il nome di Fossa di Bronzolo, che ha per affluente lo stesso Rio Vallarsa.\nOrigini del nome.\nIl toponimo \u00e8 attestato come \"Leiuers\" nel 1237, come \"Livers\" e \"Leivers\" nel 1295 e come \"Leiffers\" e \"Leyfers\" nel 1404 e 1406 e deriva probabilmente dal latino \"clivus\" (\"pendio\") o dal retoromanzo \"liver\" (\"libero\") ovvero area originariamente non coltivata e libera. Gi\u00e0 dal 1333 i documenti riportano, a Bolzano, il cognome di provenienza \"Leiferser\" (persona da Laives).\nStoria.\nNella zona attorno a Laives non si erano insediati solo cavalieri prepotenti che esigevano le gabelle a ogni passaggio, ma la bellezza e la fertilit\u00e0 della terra hanno fatto s\u00ec che principi e castellani scegliessero di dimorarvi, e i monasteri vi coltivassero i loro vigneti. Nonostante le paludi che fino a 140 anni fa ricoprivano la Valle dell'Adige, la regione si popol\u00f2 ben presto, specialmente nelle zone circostanti.\nAlcuni scavi effettuati a Castel Varco (ted. \"Laimburg\"), vicino a Vadena, Bronzolo e Laives, hanno riportato alla luce degli interessanti reperti risalenti al 900 a.C., gran parte dei quali (urne cinerarie, fermagli per capelli in bronzo e ferro, gioielli e monete, queste ultime concentrate nel tesoretto di \"Reif\") sono ora custoditi al Museo archeologico dell'Alto Adige, insieme a \u00d6tzi, l'uomo venuto dal ghiaccio, dove possono essere ammirate anche alcune ricostruzioni di antichi insediamenti.\nUn'ulteriore testimonianza di abitato preistorico, \u00e8 rappresentata dal fortilizio, circondato da un vallo, di \"Trens Birg\" (1200\u00a0m) sul Montelargo (\"Breitenberg\") sopra Laives. Di tale stanziamento, dell'et\u00e0 della pietra pi\u00f9 recente, sono tuttora visibili resti di mura e di abitazioni. Anche la dorsale del Monte di Mezzo a sud del valico di Kreith, \u00e8 designata come zona preistorica, in seguito ai diversi ritrovamenti presso le rovine di Castelchiaro (ted. \"Leuchtenburg\"), le \"Rossz\u00e4hne\" (Denti di cavallo) ed il \"Gmundener Kopf\" (Monte di Ora).\nRisalgono invece all'et\u00e0 del ferro (a partire dal VII secolo a.C.), i ritrovamenti pi\u00f9 antichi di un villaggio retico nell'attuale abitato, nella zona di via Galizia, mentre a qualche secolo dopo risalgono i resti di un altro villaggio retico posto pi\u00f9 a monte. I resti di una delle capanne del nucleo pi\u00f9 antico, la cosiddetta \"Casa 2\" emersa durante gli scavi di un condominio nel 1993, \u00e8 stata smontata e poi rimontata in un parco pubblico poco distante dall'area di ritrovamento, dov'\u00e8 visibile.\nLe prime notizie certe della localit\u00e0 di Laives risalgono al 1189, quando per la prima volta viene citata in documenti ufficiali di cui si ha menzione storica.\nAffinch\u00e9 la Bassa Atesina acquistasse sempre maggiore importanza, come collegamento principale tra nord e sud, vi si trasferirono ben presto diversi nobili. Sorsero cos\u00ec numerosi castelli e fortificazioni, in parte ancor oggi esistenti: la Torre sulla Tinzlleiten nella vicinanze di San Giacomo, la chiesetta di San Pietro sopra Laives, dove anticamente sorgeva Castel Liechtenstein, le rovine di Castel Varco e Castelchiaro sul Monte di Mezzo (\"Mitterberg\") a sud di Vadena, nonch\u00e9 altri 58 ruderi di manieri disseminati a sud di Bolzano.\nCome Comune autonomo, Laives appare per la prima volta soltanto nel 1819, e fino al 1948 era servito dal tram per la citt\u00e0 di Bolzano.\nSituato com'\u00e8 vicino alla citt\u00e0 capoluogo, grazie all'offerta di servizi residenziali pi\u00f9 economici, Laives negli ultimi decenni ha attirato migliaia di residenti dai dintorni, con il conseguente rapido sviluppo da borgo agricolo a citt\u00e0 satellite, con cospicui investimenti realizzati in infrastrutture necessarie alla crescita cittadina.\nNel 1985 Laives \u00e8 stata insignita del titolo di \"citt\u00e0\" (\"Stadt\"), ed \u00e8 quindi la pi\u00f9 \"giovane\" citt\u00e0 dell'Alto Adige. \u00c8 il quarto centro urbano della Provincia per numero di abitanti, dopo Bolzano, Merano e Bressanone.\nStemma.\nLo stemma \u00e8 costituito da una pila d'argento, con i lati ricurvi in campo azzurro e una cappella posta su un monte rosso. L'insegna, simile a quella dei Conti di \"Liechtenstein\" che dimoravano nel castello sul monte \"K\u00f6fele\", raffigura la chiesetta di \"Peterk\u00f6fele\". Lo stemma \u00e8 stato adottato nel 1970.\nEssendo stata la casata dei Liechtenstein proprietaria del castello e amministratrice di Cornedo all'Isarco dal 1385 al 1595 lo sfondo di dello stemma di Laives coincide con quello di Cornedo.\nMonumenti e luoghi d'interesse.\nArchitetture civili.\nMaso Gutleben.\nA Laives sorge l'imponente maso \"Gutleben\" (\"Gutlebenhof\"), risalente al Medioevo. Nel 2011 diventa oggetto di speculazione edilizia.\nMaso Renner.\nNella frazione di Pineta si trova uno dei pi\u00f9 prestigiosi masi dell'Alto Adige: il \"Maso Renner (Rennerhof)\". Il maso \u00e8 sotto tutela e sembra risalire al XVI secolo a proposito della meridiana murale che appare sulla facciata di un edificio presente; non si possono escludere per\u00f2 origini pi\u00f9 remote.\nQuesto maso \u00e8 circondato da molteplici leggende su draghi e creature mitiche. Gli abitanti del maso sono da sempre chiamati i \"Renneri\".\nGli attuali proprietari sono la famiglia dell'ing. Piergiorgio Gazzini, che negli ultimi trent'anni hanno provveduto al restauro di diverse opere d'arte e alla coltivazione delle piantagioni.\nMonumenti naturali.\nTre sono i monumenti naturali tutelati a livello provinciale siti nel comune di Laives. Si tratta di due monumenti botanici (tre grandi castagni a maso Tschuegg e l'acero americano presso la chiesa parrocchiale) e uno geologico (le gole della Vallarsa). Per tutti e tre, la tutela risale al 2001.\nLo stesso acero americano \u00e8 altres\u00ec stato inserito dal ministero delle politiche agricole nell'elenco degli alberi monumentali d'Italia sin dalla prima stesura nel 2017.\nSociet\u00e0.\nAppartenenza linguistica.\nGli abitanti di Laives, durante il censimento del 2011, si sono dichiarati per oltre due terzi di madrelingua italiana e per meno di un terzo di madrelingua tedesca:\nGli attuali residenti nella citt\u00e0 possono essere suddivisi, in base alla lingua e all'origine, principalmente in cinque gruppi:\nSecondo il censimento austroungarico del 1900, la popolazione di Laives era a maggioranza italiana.\nEvoluzione demografica.\nAl 31 dicembre 2015 il comune contava residenti, di cui maschi e femmine.\nEtnie e minoranze straniere.\nSecondo i dati al 31 dicembre 2015 la popolazione straniera residente era di persone, 346 provenienti da Paesi dell'UE e extracomunitari, pari al 9,44% degli abitanti. Le nazionalit\u00e0 maggiormente rappresentate erano:\nCultura.\nCarnevale di Laives.\nTra il capoluogo comunale e la frazione di Pineta si svolge annualmente il Carnevale di Laives, uno dei maggiori a livello regionale.\nMusei.\nLaives ha ospitato il Piccolo museo navale, la pi\u00f9 grande raccolta in Europa di modelli in grande scala di navi da guerra del XX secolo tragicamente affondate. Nel 2002 il museo ha chiuso e i modelli sono stati venduti al Museo storico italiano della guerra di Rovereto.\nTeatro.\nLa compagnia teatrale amatoriale Filodrammatica di Laives, nacque per iniziativa di don Luigi Simoni nel 1947 come filodrammatica oratoriale, per trasformarsi dapprima in compagnia teatrale dialettale maschile e infine in compagnia dialettale mista.\nQuattro sono i teatri nel territorio comunale: due nel capoluogo, il \"Teatro dei Filodrammatici Gino Coseri\" e il \"Teatro Auditorium\" del Centro Don Bosco, uno nella frazione di San Giacomo, il \"Nuovo Teatro\", e uno nella frazione di Pineta, il \"Teatro Delle Muse\".\nGeografia antropica.\nFrazioni.\nIl comune di Laives comprende quattro nuclei urbani separati:\nDegli ultimi tre, le prime due costituiscono, ai sensi dell'articolo 3 dello statuto, una frazione, mentre La Costa \u00e8 una localit\u00e0, ma \u00e8 spesso considerata una frazione anche nella documentazione comunale.\nInfrastrutture e trasporti.\nLaives dispone di una piccola stazione ferroviaria, posta fuori dal centro, sulla ferrovia del Brennero. Vi fermano i treni regionali di Trenitalia per Bolzano e per Verona.\nTre linee collegano il capoluogo comunale a Bolzano, passando per Pineta e San Giacomo; una di queste prosegue per Bronzolo. Una linea interna collega la stazione ferroviaria della cittadina al centro, mentre una seconda collega la frazione di Pineta al capoluogo comunale, per poi proseguire per Bronzolo e Vadena. Tutte le linee sono gestite dalla SASA, societ\u00e0 pubblica di propriet\u00e0 dei comuni di Bolzano, Merano e Laives.\nI collegamenti extraurbani sono offerti anche dalla SAD, che collega la citt\u00e0 a Bolzano, Ora, Egna, Prato all'Isarco e la Val di Fiemme.\nAmministrazione.\nDal 2005 \u00e8 sindaco l'avvocato Giovanni Polonioli, con una coalizione di centro-sinistra formata da UDC, PD, Verdi e SVP. L'opposizione inizialmente comprendeva Alleanza Nazionale, Forza Italia, Lista Civica di Centro, Rifondazione Comunista e Indipendenti Democratici, per un totale di 10 seggi su 30, mentre la maggioranza poteva contare su 20 seggi.\nNel 2006, con la formazione del \"Progetto Alto Adige\", tre consiglieri hanno lasciato la maggioranza e sono affluiti in questo nuovo soggetto politico, schierandosi nell'opposizione. Un ulteriore consigliere ha deciso di uscire dalla maggioranza nel maggio 2007 per dichiararsi indipendente.\nDal 2015 \u00e8 sindaco Christian Bianchi (sostenuto dalla Lega Nord, da Forza Italia, dal Movimento 5 stelle e da altre liste civiche locali)."}
{"id": "2534", "revid": "1745361", "url": "https://it.wikipedia.org/wiki?curid=2534", "title": "Latino (mitologia)", "text": "Latino (in latino \"L\u0103t\u012bn\u016ds\") era il re eponimo dei Latini, l'antico popolo italico pre-romano dell'Italia centrale. Si spos\u00f2 con Amata, da cui ebbe Lavinia, futura sposa di Enea.\nIl mito.\nLe origini.\nSulla sua genealogia le tradizioni sono molto intricate e parecchio contraddittorie; tuttavia numerosi mitografi, tra questi soprattutto Virgilio, si sono impegnati a conferire a questo re un carattere indigeno.\nDi conseguenza esistono due versioni riguardanti la sua nascita. La cosiddetta versione \"ellenizzante\" pone comunque diverse ipotesi:\nLa versione ideata da Virgilio e riportata nell\"'Eneide\" fa di Latino un figlio di Fauno, dio locale indigeno, e della dea di Minturno, chiamata Marica.\nMa anche questa tradizione \u00e8 finita per dare spazio ad un'altra. Secondo la leggenda legata al culto del dio Ercole, Latino era frutto di uno dei suoi amori con una fanciulla del Lazio, a seconda delle versioni:\nLatino in \"Ab Urbe Condita\".\nTito Livio riporta due diverse versioni dell'incontro tra il re Latino ed Enea, avvenuto dopo che gli esuli troiani erano sbarcati nel territorio di Laurentum.\nPer una ci fu uno scontro con gli abitanti del posto, vinto dai troiani, in seguito al quale il re Latino fece la pace con i troiani. Per un'altra versione, il re Latino, con gli eserciti gi\u00e0 schierati, volle sapere dal comandante avversario, chi fossero e quale fosse la loro storia. Venuto a conoscenza della loro identit\u00e0 e della loro storia, pieno di ammirazione, tese la mano ad Enea in segno di pace.\nAl patto pubblico, il trattato di alleanza tra il re Latino ed Enea, segue un patto privato, per il quale Latino concede, in moglie ad Enea, sua figlia Lavinia.\nIl matrimonio tra Enea e Lavinia scaten\u00f2 la rabbia di Turno, re dei Rutuli, cui, precedentemente lo sbarco dei troiani, era stata promessa Lavinia. Pertanto Turno entr\u00f2 in guerra contro sia Enea sia Latino contemporaneamente. I Rutuli furono vinti, ma nello scontro il re Latino mor\u00ec.\nLatino nelle \"Antichit\u00e0 romane\" di Dionigi.\nPer la versione di Dionigi, il re, Latino gi\u00e0 impegnato in una guerra contro i Rutuli, e temendo la forza degli \"invasori\" troiani schieratisi alla \"greca\" all'apparire dei Latini, dopo aver parlamentato con Enea, gli propose un'alleanza, per la quale i Troiani sarebbero stati alleati dei Latini nella guerra contro i Rutuli, in cambio delle terre necessarie per fondare una propria colonia.\nNel racconto di Dionigi, il re Latino mor\u00ec due anni dopo l'arrivo di Enea, quattro anni dopo la presa di Troia, prima che si arrivasse allo scontro definitivo con i Rutuli.\nLatino nell\"'Eneide\".\nSecondo l\"'Eneide\" di Virgilio, poema che esalta il nuovo Impero Romano e in particolare Augusto, Latino accoglie Enea in fuga da Troia, quando approda sul litorale dell'attuale Lazio (dalla regione deriverebbe pertanto il nome). Per creare un'alleanza con l'eroe troiano gli offre la mano della figlia Lavinia, suscitando il risentimento di Turno, un principe locale, cui la fanciulla era stata promessa in sposa. La causa scatenante della guerra nel Lazio \u00e8 per\u00f2 l'uccisione di Almone, giovane cortigiano del re, durante una rissa scoppiata tra Latini e Troiani."}
{"id": "2535", "revid": "775372", "url": "https://it.wikipedia.org/wiki?curid=2535", "title": "Latini", "text": "I Latini furono un antico popolo italico di lingua indoeuropea, storicamente stanziato, a partire dalla seconda met\u00e0 del II millennio a.C., lungo la costa tirrenica della penisola italica, nella regione del \"Latium\". Politicamente frazionati, i Latini condividevano lingua (il latino, una delle lingue italiche appartenenti al sottogruppo delle lingue latino-falische) e cultura. Diedero un contributo determinante alla formazione del popolo di Roma, citt\u00e0 che nel corso del I millennio a.C. avrebbe esteso la lingua e la cultura latina all'intero bacino del Mediterraneo e a buona parte dell'Europa. Per tale ragione il termine \"latino\" \u00e8 spesso impiegato anche come sinonimo di \"romano\".\nNell'Impero bizantino, prevalentemente di lingua greca, tutti gli europei occidentali venivano chiamati \"latini\".\nEtnonimo.\nSecondo un'interpretazione, l'etnonimo deriverebbe dal latino \"Latus\", ovvero \"esteso\", in riferimento al territorio pianeggiante abitato, messo a confronto con l'andamento prevalentemente collinare e montuoso dell'Italia centrale; se l'interpretazione fosse corretta, ne consegue che i Latini fossero gli \"Abitanti della pianura\", distinti dagli abitanti delle limitrofe zone montane, come la Sabina.\nStoria.\nLe origini latine.\nLe tradizioni storico-letterarie.\nEsiodo, nella \"Teogonia\", si occupa della figura di Latino, sovrano di un popolo del Tirreno, i Latini, che per la prima volta sono citati come abitanti del Latium. \nI primi a stabilire una connessione tra il Latium e una citt\u00e0 dell'Asia minore, Troia, attraverso la figura di Enea, furono due scrittori greci del V secolo a.C., Ellanico di Lesbo e Damaste di Sigeo. Oltre un secolo pi\u00f9 tardi lo storico siciliano Timeo di Tauromenio, tra i primi storici greci a interessarsi al mondo Roma e alle sue istituzioni, fa menzione dell'origine troiana dei Penati custoditi in un santuario di Lavinium, citt\u00e0 sacra per le genti latine. Fabio Pittore, Tito Livio, Dionisio di Alicarnasso, Appiano di Alessandria e Cassio Dione accreditano tutti la versione di Ellanico, Damaste e Timeo. Nella sua \"Storia di Roma\", Livio scrive: \u00abfondano una citt\u00e0, Enea le d\u00e0 il nome, da quello della moglie, di Lavinium\u00bb. In quegli stessi anni tale narrazione trover\u00e0 spazio nell\"'Eneide\" di Virgilio.\nSecondo gli storici antichi, e dello stesso Virgilio, dopo la morte del re Latino e, pi\u00f9 tardi, dello stesso Enea, la popolazione autoctona si fuse con i Troiani e diede origine al \"popolo latino\" (XII secolo a.C.).\nLe ipotesi della storiografia moderna.\nSecondo la teoria maggiormente accettata, diversamente dall'ipotesi della storiografia greco-romana di un'origine dall'Asia minore, i Latini, appartenenti alle genti indoeuropee, discesero in Italia nel corso del II millennio a.C., provenienti forse dall'Europa centrale danubiana.\nSecondo Theodor Mommsen, che formul\u00f2 la propria tesi soprattutto su basi linguistiche, la migrazione latina avvenne via terra, seguendo il percorso naturale dato dalla dorsale appenninica da nord a sud, seguendo il versante occidentale della penisola. La migrazione del gruppo latino si sarebbe estesa dal Lazio fino all'attuale Calabria. In seguito ai successivi arrivi di Sanniti e Greci, la presenza di popolazioni latine si sarebbe contratta, fino a coincidere con il Latium Vetus (o Latium Priscum), che grosso modo era delimitato dal Tevere a nord, dai Monti Prenestini e da un breve tratto del fiume Trerus a est, dai Monti Lepini e i Monti Ausoni a sud, e dal mar Tirreno a occidente. La presunta presenza di genti latine nelle terre a sud del Lazio \u00e8 comunque definita dal Mommsen non documentabile. Per lo storico tedesco la presenza di genti latine in Campania (tra i quali lo studioso annovera gli Ausoni), si desume dal nome di alcune localit\u00e0 campane come Nola (citt\u00e0 nuova) o Volturnus (dal latino volvere), che attesterebbero la presenza di genti latine prima dell'arrivo dei Sanniti e dei Greci. Per quanto riguarda la presenza di genti latine nelle terre che poi sarebbero state occupate dai Lucani e Bruzi, \u00e8 definita dal Mommsen probabile, anche se non documentabile.\nAnche le altre popolazioni italiche di epoca storica, quali Umbri, Volsci, Piceni, Marsi e Sabini, appartenevano al gruppo di popolazioni di lingua indoeuropea, stanziatesi in Italia a seguito di migrazioni via terra, lungo la dorsale appenninica, seguendo un percorso da nord a sud, successive a quella dei Latini. \nInvece le prime evidenze archeologiche ascrivibili a una popolazione di lingua indoeuropea, distinta da una precedente cultura appenninica, risalgono a non prima del XIII a.C. L'archeologia rileva che dalla fine dell'et\u00e0 del bronzo il territorio a sud del Tevere fu caratterizzato dalla cosiddetta \"facies laziale\" o cultura laziale (X-VI secolo a.C.), regionalizzazione della precedente cultura protovillanoviana (collegabile con la civilt\u00e0 dei campi di urne dell'Europa centrale) che uniform\u00f2 l'area tirrenica della Toscana e del Lazio fra il XII e il X secolo a.C. sovrapponendosi alla cultura appenninica che dominava la regione nei secoli precedenti. Secondo David W. Anthony, queste popolazioni di cultura protovillanoviana erano originarie della regione dell'attuale Ungheria orientale, mentre secondo l'archeologo Kristian Kristiansen, queste originavano dalla regione compresa tra la Moravia e l'Austria.\nAlla cultura laziale viene associata la formazione dell\"'ethnos\" latino che sul finire del secondo millennio a.C. si era gi\u00e0 costituito in una serie di comunit\u00e0 (menzionate da Plinio il Vecchio) che avevano come centro principale \"Alba \u00abLonga\u00bb\"\nDal XII all'VIII secolo a.C..\n\u00c8 ormai generalmente accertato che una popolazione, diversa da quella precedentemente residente, sia arrivata nel \"Latium\" in epoca protostorica. Tale popolo, sulla base di considerazioni di tipo linguistico e di una serie di rinvenimenti archeologici, viene identificato coi Latini. \nTra i reperti archeologici pi\u00f9 antichi, risalenti a un periodo che va dall'XI al IX secolo a.C., quelli di Gabi e della vicina necropoli dell'Osa, di Lavinium e di Ficana.\nNe fa fede l'improvvisa comparsa di sepolcri che utilizzavano il rito dell'incenerazione, laddove invece i sepolcri di epoche precedenti utilizzavano esclusivamente il rito dell'inumazione. I primi sepolcri contraddistinti da questo nuovo rito sono databili attorno al X secolo a.C., e comparvero prima nella zona dei Colli Albani, a sud dell'attuale Grottaferrata, per poi diffondersi in altre parti del \"Latium\", Roma compresa. Sulla base di queste considerazioni, troverebbe riscontro la tradizione romana che indicava in questo gruppo collinare il fulcro della nazione latina.\nIn questa prima et\u00e0 del ferro, la forma di popolamento dei Latini si articolava in una serie di raggruppamenti rurali autonomi, con spesso al centro un borgo fortificato (\"oppidum\"), e strettamente collegati fra di loro. Profondamente sentito era all'epoca il senso di un'origine, di un'appartenenza e di culti comuni, che indusse molte di queste entit\u00e0 a dare vita a delle vere e proprie federazioni o leghe. Queste, pur avendo originariamente un carattere religioso, col tempo riuscirono a darsi degli ordinamenti comuni che disciplinavano la difesa del territorio, il commercio ed altre materie di interesse generale. La Lega albense fu forse la pi\u00f9 antica fra le federazioni del \"Latium vetus\": era costituita da una trentina di centri, i cosiddetti \"populi albenses\", ricordati da Plinio il Vecchio. Centro di questo ampio raggruppamento urbano era la citt\u00e0 di Alba Longa, rasa al suolo attorno alla met\u00e0 del VII secolo a.C. da Roma (al tempo di Tullo Ostilio), che si sostitu\u00ec ad essa nella direzione della Lega. Ancora il quarto re di Roma, Anco Marzio, li vinse. Alla fine di questo stesso secolo e in quello successivo, molti altri centri latini furono assorbiti nello stato romano. Dionisio di Alicarnasso, Strabone e Plinio si sono soffermati, nelle loro opere, sulle comunit\u00e0 pi\u00f9 antiche del Latium Vetus, molte delle quali erano gi\u00e0 scomparse da secoli quando i tre scrittori si accinsero a descriverle. Di alcune non si riesce neppure a stabilirne esattamente l'esatta ubicazione e fra queste la stessa Alba Longa.\nSecondo la storiografia tradizionale uno sviluppo propriamente urbano di Roma e del Latium si era iniziato a delineare solo nel periodo fra la fine del VII secolo a.C. e la prima met\u00e0 del secolo successivo. Negli ultimi tre decenni tale impostazione \u00e8 stata messa in discussione dalle ricerche, dai ritrovamenti e dagli importanti contributi dottrinari di un gruppo di archeologi e storici, non solo italiani, con alla testa Andrea Carandini. Nel 1988 venne scoperta la prima cinta muraria di Roma databile attorno al 725 a.C., mentre ancor prima erano gi\u00e0 venute alla luce significative testimonianze, dell'VIII secolo a.C., relative alle citt\u00e0 di Praeneste e Tibur, i due massimi centri, dopo Roma, del mondo latino, fino almeno all'assorbimento del Latium Vetus nello Stato romano. \n\u00c8 difficile stabilire una linea netta di demarcazione fra fenomeno urbano e protourbano, purtuttavia \u00e8 evidente che gi\u00e0 a partire dal 750 a.C. circa, alcuni centri, per struttura e dimensioni, potevano essere equiparati a delle vere e proprie citt\u00e0 sul modello di quanto era gi\u00e0 avvenuto in Etruria un paio di generazioni prima e nel sud peninsulare con i primi stanziamenti ellenici. Questi ultimi sembrano essere addirittura posteriori a quelli etruschi o latini che quindi potrebbero essere sorti in forma autonoma, perseguendo cio\u00e8 un modello di sviluppo del tutto autoctono.\nDal VII al VI secolo a.C..\nNegli ultimi decenni del VII secolo a.C. ed ancor pi\u00f9 nel corso del VI secolo a.C., si era andato affermando in tutto il territorio latino, in quasi tutta la Campania, ed in parte della pianura padana, la supremazia etrusca che si protrasse fino alla fine del VI secolo a.C. e che a Roma corrispose, secondo la tradizione, agli ultimi tre re appartenenti alla dinastia dei Tarquini (Tarquinio Prisco, Servio Tullio e Tarquinio il Superbo). Sappiamo, inoltre, che Servio Tullio fece costruire un tempio a Diana a Roma, quale santuario federale dei Latini. In questa citt\u00e0, sempre secondo gli storici latini e greci, il periodo monarchico etrusco ebbe termine nel 509 a.C.\nCon la battaglia di Aricia (504 a.C.), i Latini, grazie anche all'appoggio di un contingente cumano, sconfissero gli Etruschi di Chiusi, che miravano a prendere il posto della spodestata dinastia dei Tarquini o, secondo un'altra teoria, prestare loro aiuto. Il provvidenziale intervento degli alleati latini permise a Roma di conservare gli ordinamenti repubblicani, che si era da poco dati, per altri cinque secoli, e nel contempo infranse, e per sempre, le mire espansionistiche etrusche nel Latium centro-meridionale.\nSuccessivamente nel Latium Vetus si scatenarono cruente lotte fra Roma ed i pi\u00f9 importanti centri della regione, Tusculum in particolare, per il controllo del territorio. Nonostante Tusculum godesse dell'appoggio della maggior parte delle citt\u00e0 latine, Roma riusc\u00ec, con la battaglia del Lago Regillo (496 a.C.), a sconfiggere le rivali e ad imporre loro la sua egemonia, sancita, qualche anno pi\u00f9 tardi (493 a.C.), dal \"Foedus Cassianum\". Questo trattato, che prese il nome dal console romano Spurio Cassio Vecellino, regol\u00f2 le relazioni fra Roma e le altre citt\u00e0 latine per oltre un secolo e mezzo, fino a quando venne sostituito da una serie di rapporti bilaterali fra l'Urbe ed i vari centri del Latium nel quadro di una politica di definitivo assorbimento della regione nello Stato romano (338 a.C.).\nV secolo a.C..\nAgli albori dell'et\u00e0 repubblicana inizi\u00f2 anche quel grande movimento colonizzatore del popolo romano-latino, che, spesso sotto altre forme, ma con finalit\u00e0 non troppo dissimili, accompagn\u00f2 l'espansione di Roma fino a tarda et\u00e0 imperiale. La spinta iniziale fu dovuta con ogni probabilit\u00e0 al sostenuto tasso d'accrescimento della popolazione del Latium Vetus in epoca etrusca, che comport\u00f2 un forte surplus demografico non assorbibile in ambito regionale.\nI primi centri in cui vennero dedotte colonie latine furono Cora (501 a.C.) e Signia (495 a.C.), cittadine di pi\u00f9 antica ed incerta origine. Entrambe erano poste in zona di occupazione volsca. Segu\u00ec un anno pi\u00f9 tardi Velitrae, anche essa contesa ai volsci (494 a.C.), come Anzio, la cui colonizzazione (467 a.C.) fu effimera, perch\u00e9 una decina d'anni pi\u00f9 tardi tornava in possesso dei suoi precedenti abitatori volsci. La crisi politica, economica e demografica del V secolo imped\u00ec nuovi stanziamenti fino al 416 a.C. quando venne dedotta una colonia a Labici, in un territorio per\u00f2 gi\u00e0 saldamente latino.\nIl definitivo ritiro degli Etruschi a nord del Tevere, seguito a breve distanza dalla dura sconfitta subita nella battaglia navale di Cuma (474 a.C.) ad opera dei siracusani, determin\u00f2 un improvviso ripiegamento in s\u00e9 stesso di questo popolo ed un abbandono della sua politica di grande potenza nel Mediterraneo centrale. La Campania etrusca cadde in potere dei Sanniti e dei loro alleati pochi decenni pi\u00f9 tardi ed il Latium Vetus, tassello importante della politica dei Tirreni in Italia centro-meridionale, ed esso stesso parte integrante del loro mondo da oltre un secolo, dovette affrontare una grave situazione politica esterna, oltre che interna (lotte sociali), che rischi\u00f2 di comprometterne per sempre lo sviluppo, attentando alla sua stessa esistenza.\nNel corso del V secolo a.C., il Latium e le regioni limitrofe del Piceno, del Sannio e della Campania, furono sconvolte dall'espansione di alcuni popoli italici, primi fra tutti i Sanniti, gli Equi ed i Volsci. Questi ultimi costituivano una nazione fiera ed aggressiva stanziata fra i Monti Lepini ed il Liri e, fin dai primi decenni del V secolo a.C., riuscirono ad impegnare la Lega Latina e Roma, in una serie interminabile di guerre di logoramento. La roccaforte volsca di Anzio fu espugnata ed occupata dai romani nel 468 a.C., ma persa una decina d'anni pi\u00f9 tardi, mentre le colonie latine di Signia e Norba latina, sui monti Lepini, furono costrette a patire un perenne stato d'assedio.\nIn questi conflitti i Volsci furono spesso appoggiati dagli Equi, altro popolo estremamente bellicoso le cui sedi erano situate fra l'alto corso dell'Aniene, i Monti Ernici ed il lago Fucino, a cavallo fra le attuali regioni del Lazio e dell'Abruzzo. Gli Equi, durante alcuni anni riuscirono persino ad occupare la seconda citt\u00e0 latina per importanza, Praeneste, spingendosi fino alle propaggini orientali dei Colli Albani, sul monte Algido (458 a.C.). Qui furono fermati, da un dittatore entrato nella leggenda: Lucio Quinzio Cincinnato. A rendere ancor pi\u00f9 drammatico questo gi\u00e0 fosco quadro ci pensarono i Sabini che, fra il 495 a.C. ed il 449 a.C., scesero anch'essi ripetutamente in armi contro i Latini. L'importante e potente centro etrusco di Veio infine, da sempre rivale di Roma, mantenne durante tutto il V secolo a.C. una costante pressione militare sulle frontiere settentrionali del \"Latium Vetus\" che, in almeno tre occasioni sfoci\u00f2 in aperto conflitto: nel 485 a.C.-475 a.C. circa, nel 438 a.C.-425 a.C. ed infine nel 405 a.C.-396 a.C., conclusosi quest'ultimo con la distruzione della citt\u00e0 ad opera di Roma.\nCon ben quattro fronti bellici quasi costantemente aperti, a nord quello etrusco, ad est quello sabino, a sud-est quello equo ed a sud quello volsco, sembrava che il popolo latino e con esso la citt\u00e0 di Roma, dovessero perire ed uscire per sempre dalla grande storia.\nIl forte sentimento di appartenenza a una stessa stirpe, unitamente alla consapevolezza di poter essere travolti e sterminati dai popoli limitrofi, spinsero tuttavia i Latini a trovare le forze per liberare la propria terra dagli invasori. Nel 431 a.C. con la celebre battaglia del Monte Algido, gli Equi vennero ricacciati dal Latium Priscum; nel 426 a.C. fu la volta di Fidenae, citt\u00e0 alleata di Veio, espugnata e distrutta da un esercito romano. L'appoggio degli Ernici, che fin dal 486 a.C. avevano aderito al \"Foedus Cassianum\", permise a Roma ed alla Lega Latina, nell'anno 406 a.C., la realizzazione di un'impresa epica: la conquista della volsca Anxur, situata ad oltre cinquanta chilometri dalle frontiere meridionali del Latium Vetus. Dieci anni pi\u00f9 tardi (396 a.C.) grazie al genio militare di Furio Camillo, la resistenza di Veio ebbe termine, la citt\u00e0 venne rasa al suolo ed il suo territorio incorporato nello stato romano. Con Veio cadde uno dei centri etruschi pi\u00f9 importanti e prestigiosi dell'epoca, fulcro civilizzatore dell'intero Lazio.\nLe offensive condotte dal popolo latino negli ultimi decenni del V secolo a.C. avevano fortemente ridimensionato le mire espansioniste di Etruschi, Sabini, Equi e Volsci sul \"Latium vetus\". Pochi anni pi\u00f9 tardi tuttavia, un'orda celtica che aveva valicato l'Appennino seminando terrore e distruzione al suo passo, si diresse verso Roma.\nIV secolo a.C. - dal 400 al 350 a.C..\nNel corso del V secolo a.C. alcuni popoli di origine celtica, chiamati dai Latini Galli, avevano occupato gran parte delle prealpi e della pianura padana. Nel 390 a.C. una spedizione di Galli capitanata da un certo Brenno, superato l'Appennino Tosco-Emiliano era penetrata in Etruria da dove marci\u00f2 su Roma. Un esercito inviato dall'Urbe per arrestare gli invasori venne sconfitto sull'Allia, poche miglia pi\u00f9 a nord del Tevere. A Roma donne, vecchi e bambini furono evacuati nelle citt\u00e0 vicine mentre i difensori si rifugiarono nell'arx capitolina. Le insegne sacre furono invece inviate a Caere, importante centro etrusco alleato di Roma nell'ultimo, decisivo conflitto con Veio. La citt\u00e0 latina, rimasta deserta, venne saccheggiata ed incendiata e solo il pagamento di un forte riscatto e la fermezza di Furio Camillo riuscirono ad allontanare l'orda che si diresse verso sud, in Apulia.\nIn seguito alla grave sconfitta della Battaglia del fiume Allia e al Sacco di Roma che ne segu\u00ec, i romani modificarono radicalmente l'armamentario dei soldati e le tattiche di guerra.\nErano stati arroganti, rifiutando di punire gli ambasciatori (della gens Fabia) che avevano ucciso un capo senone (violando il voto di non toccare armi), invece di risolvere la diatriba tra Etruschi e Senoni; erano stati presuntuosi, i tribuni militari schierarono l'esercito \u00absenza aver scelto in anticipo uno spazio per il campo, senza aver costruito una trincea che potesse fungere da riparo in caso di ritirata, dimentichi, per non dire degli uomini, anche degli d\u00e8i, non essendosi minimamente preoccupati di trarre i dovuti auspici e di offrire sacrifici augurali\u00bb, ma furono capaci di trarre insegnamento dai propri errori (che quasi avevano portato alla distruzione di Roma) e di capire i limiti del loro esercito e di provvedere in merito.\nL'invio delle sacre vestimenta a Caere, e non in un'altra citt\u00e0 latina, nel corso dell'incursione galla, pu\u00f2 essere interpretato in vario modo ma certo \u00e8 che nel 386 a.C. Praeneste denunci\u00f2 il \"Foedus Cassianum\" sostenendo apertamente prima i Volsci poi gli Equi che, con i Falisci e gli etruschi di Tarquinia si levarono nuovamente in armi contro Roma. Anche Tusculum, pur non partecipando direttamente alla contesa, permise che un nutrito gruppo di suoi volontari si integrasse nell'esercito prenestino. I tempi della solidariet\u00e0 latina sembravano svaniti per sempre.\nDopo un ennesimo tentativo dei Volsci di penetrare in territorio romano respinto da Furio Camillo, un esercito formato da Prenestini, Equi e volontari di Tuscolo si mosse contro Roma (383 a.C.). L'Urbe era allora impegnata a soccorrere la citt\u00e0 alleata di Sutrium, cinta d'assedio dagli Etruschi di Tarquinia e dai loro alleati Falisci. Nonostante la scarsit\u00e0 di forze romane presenti in citt\u00e0, i prenestini vennero messi in fuga nei pressi di Porta Collina. La pace che segu\u00ec rispett\u00f2 le libert\u00e0 di Praeneste, ma non di Tusculum, citt\u00e0 che venne definitivamente assorbita nello Stato romano (381 a.C.).\nFra il 362 a.C. ed il 358 a.C. la guerra divamp\u00f2 sulle sponde del Trerus: gli Ernici si ribellarono, e soltanto a prezzo di un notevole sforzo accompagnato da lunghe trattative diplomatiche, furono riportati all'obbedienza da Roma. Tibur, terza citt\u00e0 latina per importanza, ne approfitt\u00f2 per scendere in guerra contro l'Urbe, dopo aver assoldato mercenari Galli (361 a.C.). Due nuovi conflitti, prima contro i Volsci, che vennero sconfitti (357 a.C.), e poi contro gli Etruschi di Tarquinia, obblig\u00f2 Roma ad attendere ben sette lunghi anni prima di riuscire a piegare definitivamente la resistenza di Tibur, cui fu offerta una pace onorevole (354 a.C.). Nel 353 a.C. Caere pass\u00f2 definitivamente nella zona di influenza romana che si estese cos\u00ec, da quell'anno, sul miglior porto dell'Etruria meridionale. Ma ormai l'Urbe aveva perso molti dei suoi alleati latini nella lotta contro i propri nemici tradizionali: solo pochi centri relativamente popolosi (Norba e Signia in particolare), e un certo numero di nuclei minori del Latium, erano restati al suo fianco.\nGli avvenimenti che sconvolsero il Latium nella prima met\u00e0 de IV secolo e che abbiamo cercato di sintetizzare nel precedente capitolo meritano una spiegazione. Perch\u00e9 dopo una serie ininterrotta di vittorie combattute e vinte da Roma e dai suoi alleati della Lega negli ultimi tre decenni del V secolo a.C. esplose nella regione una vera e propria guerra civile fra Latini? Quali furono le motivazioni che spinsero tanti prestigiosi centri del Latium Vetus a rinunciare a un grande progetto collettivo di espansione in Italia centrale e a levarsi in armi contro Roma e le citt\u00e0 restatele fedeli?\nLa conquista di Veio del 396 a.C. aveva ulteriormente consolidato la posizione di assoluta supremazia che Roma godeva nella Regione. Sembrava ormai profilarsi per molte citt\u00e0 latine il rischio di venire definitivamente assorbite dal potente Stato romano.\nLa presa ed il saccheggio di Roma (ma non della rocca capitolina) da parte dei Galli nel 390 a.C. fu certo un evento luttuoso nella sua storia, ma si tratt\u00f2 di una breve parentesi e la ricostruzione della citt\u00e0 procedette ad un ritmo cos\u00ec sostenuto da indurci a credere che l'incendio tramandatoci dalla storiografia antica dovette interessare solo alcune zone dell'Urbe. Un importante studioso di questo periodo ritiene che agli inizi del IV secolo a.C. la popolazione di Roma torn\u00f2 con ogni probabilit\u00e0 ai livelli della fine dell'et\u00e0 monarchica (509 a.C.), fissati da Tito Livio, Dionisio di Alicarnasso ed Eutropio in circa 80.000 abitanti. Anche allora, agli albori della Repubblica, le citt\u00e0 della Lega avevano cercato di liberarsi dell'ingombrante tutela di Roma, ma senza successo.\nDopo la crisi del V secolo a.C., che, mettendo in pericolo la sopravvivenza stessa del Latium Vetus, aveva in qualche modo ricompattato il mondo latino, Roma era tornata ad essere pi\u00f9 potente e florida che mai. Con la conquista di Veio, come si \u00e8 gi\u00e0 rilevato, i rapporti di forza fra Roma e i suoi alleati vennero ulteriormente modificati a favore dell'Urbe. Le citt\u00e0 pi\u00f9 importanti del Latium (Praeneste e Tibur), temettero di perdere le proprie libert\u00e0 e si armarono contro Roma. In loro aiuto accorsero anche altri importanti centri del Latium Vetus, fra cui Tusculum, severamente punito da Roma con la perdita delle libert\u00e0 civiche. Nella prima met\u00e0 del IV secolo a.C. l'Urbe fu in grado non solo di respingere con successo gli attacchi delle citt\u00e0 latine, ma anche tutte le offensive sferrate ripetutamente contro di essa da Etruschi, Falisci, Volsci ed Equi. Attorno al 350 a.C., subito dopo l'ultima guerra contro Tarquinia, che permise a Roma di consolidare la sua influenza sull'Etruria meridionale e di assorbire nel suo Stato l'importante porto di Caere, il destino dei Latini appariva ormai segnato.\nIV secolo a.C. - dal 350 al 300 a.C..\nSul finire degli anni quaranta del IV secolo a.C. le due potenze egemoni in Italia centrale, Roma da una parte, e la Federazione sannita dall'altra, si affrontarono per il possesso della Campania settentrionale. La guerra (343 a.C.-341 a.C.), che si concluse con un nulla di fatto, permise per\u00f2 ai romani di inserirsi nelle contese interne di una regione ricca e popolosa e di entrare in possesso di Capua, la maggiore e pi\u00f9 florida citt\u00e0 campana del tempo, consegnatasi ai romani tramite l'istituto della \"deditio\" (343 a.C.). Capua era in quell'epoca al centro di una fitta rete di alleanze e di rapporti commerciali con molte citt\u00e0 limitrofe che passarono tutte nell'orbita romana.\nI Latini, preoccupati di questa nuova espansione di Roma verso Sud, decisero di passare in azione e, con l'appoggio di alcune citt\u00e0 campane che mal sopportavano l'egemonia dell'Urbe nella loro regione, arruolarono un esercito che penetr\u00f2 in Campania attraverso la valle del Trerus (340 a.C.). Le forze latino-campane vennero sconfitte nella battaglia del Vesuvio da un esercito romano, rafforzato, con ogni probabilit\u00e0, da un contingente sannita. I superstiti furono costretti a ripiegare oltre il fiume Garigliano ma andarono incontro a una nuova disfatta presso Trifano. Nei Campi Fenectani, in territorio appartenente al Latium Adiectum si consum\u00f2 l'ultimo atto della tragedia: un esercito costituito dai Latini di Prenestae, Tibur ed altri centri minori, venne interamente decimato da Romani (338 a.C.). Da quel momento le citt\u00e0 del Latium Vetus cessarono di esistere come entit\u00e0 politiche autonome e la loro storia conflu\u00ec per sempre in quella di Roma, espressione massima di quella stessa civilt\u00e0 sviluppata dal popolo latino in tanti secoli di storia.\nSociet\u00e0.\nData l'esiguit\u00e0 della propria base territoriale (non superiore ai 2.000\u00a0km\u00b2), la popolazione latina non poteva, in epoca preromana, superare le 60.000 o 70.000 unit\u00e0. Tale popolazione si articolava originariamente, come si \u00e8 gi\u00e0 accennato, in \"populi\", comunit\u00e0 per lo pi\u00f9 di modeste dimensioni che nell'et\u00e0 di Tarquinio il Superbo raggiunsero il numero di quarantasette, distribuite in diciannove o venti \"distretti\", entit\u00e0 territoriali unite spesso fra di loro in federazioni. I \"populi\" fin dagli inizi dell'et\u00e0 del ferro, diedero vita a dei centri urbani o protourbani governati da re locali e dalle forti aristocrazie autoctone. Il potere di queste ultime, sviluppatosi a partire dall'VIII secolo a.C. non fu solo un fenomeno laziale, ma coinvolse anche l'Etruria meridionale tirrenica: originato dalla nascita della propriet\u00e0 privata terriera e dalla lotta fra le aristocrazie locali per l'accaparramento fondiario si basava \u00ab...sulla dipendenza di vasti gruppi di clientes, forza-lavoro agricola e militare composta da non consanguinei e annessa alla \"familia\" allargata...\u00bb. Una societ\u00e0 aristocratica, contraddistinta da \u00ab...segni del potere sempre pi\u00f9 vistosi e sempre pi\u00f9 largamente attinti dallo strumentario del fasto regale orientale...\u00bb si consolid\u00f2 nel corso dei secoli successivi dando luogo a profonde divisioni sociali, che nella citt\u00e0 di Roma si sarebbero protratte per buona parte dell'et\u00e0 repubblicana. Tale societ\u00e0 divenne anche il motore di sviluppo di organismi statali, fra cui quello romano, che, sebbene non poggiati su basi razziali ed aperti a nuovi apporti etnici, si incentravano su un comune sistema di valori aventi originariamente, come punti di riferimento, la virt\u00f9 individuale in tutte le sue manifestazioni ed una visione aristocratica della vita che permeava di s\u00e9 l'intera collettivit\u00e0.\nReligione.\nLe credenze religiose del Latium arcaico erano prevalentemente legate alla natura animata (animali e piante) ed inanimata (il fuoco, l'acqua, il vento ecc.) o alle forze soprannaturali che presiedevano l'esistenza umana (la saggezza, la morte, il concepimento e la nascita ecc.). Fra gli animali erano sacri il \"piculus\" (picchio), capace di predire il futuro, il \"serpens\" o \"draco\" (serpente, oggetto di culto nel tempio di \"Juno\" a Lanuvio), l\"'aper\" (cinghiale) ed il \"lupus\" (lupo).\nIl fuoco trovava una doppia incarnazione in Vesta e in \"Vulcanus\" (Vulcano), mentre la vitalit\u00e0 della natura selvatica era racchiusa nel Dio \"Faunus\" (Fauno). Particolare oggetto di culto erano la terra (\"Terra mater\"), il cielo (\"Juppiter\", ovverosia Giove) e la donna giovane in grado di generare e riprodurre la stirpe (\"Juno\", Giunone, da jun di juvenis, giovane). Grande importanza avevano tutte le divinit\u00e0 legate all'agricoltura, e che assicuravano il sostentamento umano: Flora (la dea che presiede la fioritura del grano), \"Mater Matuta\" (la dea che protegge la maturazione del frumento), Cerere, ecc. Anche alcuni luoghi fisici, evocanti la storia del \"nomen\" latino potevano essere oggetto di culto, come \"Tiber\" (Tevere). Particolare devozione, infine, era riservata agli dei protettori del focolare e della stirpe come i \"Lares\" ed i \"Penates\" (Lari e Penati).\nLa religione non solo condizionava la vita sociale dei Latini, ma anche quella politica. La comunanza religiosa costituiva infatti, insieme a quella linguistica, il legame pi\u00f9 forte che univa fra di loro le tante realt\u00e0 territoriali ed umane in cui si articolava, all'epoca, il Latium Vetus. Spesso la credenza negli stessi riti, divinit\u00e0, luoghi di culto, spingeva gruppi di villaggi e, pi\u00f9 tardi, di citt\u00e0, a costituire delle vere e proprie Federazioni o Leghe. Celebre a questo proposito fu la Lega albense, cui abbiamo fatto precedentemente accenno, raccolta attorno al santuario di \"Juppiter\" sul \"Mons Albanus\", la quale serv\u00ec successivamente da archetipo alla Lega latina.\nDiritto.\nI Latini si caratterizzarono sempre per un'accentuata e rigida concezione legalitaria che si rifletteva in ogni ambito della vita pubblica e privata. In epoca arcaica le liti e le controversie venivano risolte tramite un'azione individuale che per\u00f2 doveva conformarsi a determinate consuetudini e godere del necessario consenso sociale. Con lo sviluppo delle prime citt\u00e0-stato la giustizia pass\u00f2 ad essere amministrata dall'autorit\u00e0 pubblica, personificata frequentemente dallo stesso \"rex\" che spesso era anche guida spirituale della comunit\u00e0 e suo pontifex maximus cio\u00e8 sommo sacerdote. Spettava a lui legiferare e designare le persone, o gli organi collegiali, che lo coadiuvassero in questa sua funzione.\nNel corso della prima met\u00e0 del V secolo a.C. venne viepi\u00f9 avvertita l'esigenza di una codificazione scritta del diritto che impedisse abusi ed interpretazioni arbitrarie della normativa soprattutto a detrimento delle classi sociali pi\u00f9 deboli. Alcuni storici inquadrano questo fenomeno nell'ambito di una progressiva democratizzazione della societ\u00e0 latina del tempo e nella lotta da parte delle classi popolari per assicurarsi quegli strumenti di tutela (e di certezza) giuridica necessari alla propria emancipazione sociale ed economica.\nNel 451 a.C.-450 a.C. la citt\u00e0 latina pi\u00f9 potente e popolosa, Roma, si diede un suo primo ordinamento giuridico scritto, attingendo ampiamente a quelle che erano le antiche tradizioni e le concezioni etiche della nazione latina. Si avverte in questo codice, universalmente conosciuto come \"Leggi delle XII Tavole\", il forte senso di integrit\u00e0 e austerit\u00e0 tipico del popolo latino e la sua profonda avversione per tutto ci\u00f2 che attentasse alle regole dell'onore e della fedelt\u00e0, sia verso lo Stato, che nei confronti della propria famiglia. Tutti i cittadini erano inoltre tenuti al rispetto della propriet\u00e0 privata ed alla correttezza nei rapporti economici: esemplari erano le pene previste per il debitore insolvente.\nLe \"Leggi delle XII Tavole\" hanno un'importanza storica enorme: con esse era stato posto infatti il primo tassello di quello che sarebbe stato il futuro ordinamento giuridico romano, base indiscussa della moderna giurisprudenza di tanta parte del mondo contemporaneo.\nEconomia.\nIn epoca protostorica domina in tutto il Latium Vetus un'economia di tipo primario piuttosto diversificata: agricoltura (farro, orzo, miglio e fave in particolare ma anche cipolle e finocchi), ed allevamento (bovini e suini), in pianura, pastorizia transumante preferentemente, ma non solo, sui rilievi. Le colture della vite e dell'olivo furono introdotte non prima del VII secolo a.C., quando gi\u00e0 noccioli, peri e meli erano presenti da tempo sul territorio. La caccia doveva inizialmente occupare un posto non trascurabile nell'alimentazione latina data la ricchezza nel territorio della fauna selvatica (lepri e colombi in particolare, pi\u00f9 rari i cervidi).\nLe attivit\u00e0 manifatturiere presenti in zona erano di tipo metallurgico, legate in particolare all'agricoltura (utensili vari: zappe, asce, vomeri ecc.) ed all'attivit\u00e0 bellica (armi). Col tempo si svilupp\u00f2 anche una forma di artigianato locale tesa a soddisfare richieste meno primarie: vasellame in particolare, ma anche oggetti di pasta vitrea ed ambra rilevati in molti insediamenti (Colle della Mola, Narce ecc.).\nPer quanto riguarda le attivit\u00e0 commerciali, con ogni probabilit\u00e0 conobbero una notevole espansione in et\u00e0 etrusca e cio\u00e8 a partire dal VII-VI secolo a.C. con lo sviluppo urbano di Roma, Praeneste, Tibur ed altri importanti nuclei abitati latini. Ricordiamo che il \"Latium Vetus\" era all'epoca un importante punto di transito fra l'Etruria propriamente detta, le importanti citt\u00e0 campane cadute sotto l'influenza etrusca (Capua, Pompei ecc.) ed i ricchi centri italioti del Tirreno (Neapolis, Cuma, ecc.).\nLingua.\nLingua dei Latini, della citt\u00e0 di Roma e del suo Impero, fu il latino, idioma di origine indoeuropea forse distaccatosi da un precedente ceppo italo-celtico, e conosciuto nella prima fase del suo sviluppo come proto-latino.\nIl latino delle origini costituiva, insieme al falisco e ad altre lingue affini, una lingua a s\u00e9 stante rispetto agli altri idiomi italici ugualmente indoeuropei che, diffusi nell'Italia continentale e raggruppati in massima parte nella grande famiglia osco-umbra, erano stati introdotti nella Penisola in epoca successiva a quella riscontrabile per le lingue latino-falische. Il latino presentava caratteristiche grammaticali, sintattiche e lessicali che lo imparentavano, da una parte, con gli idiomi celtici e germanici, dall'altra con le aree indoeuropee pi\u00f9 orientali (di lingua tocaria e indoaria). La prima iscrizione rinvenuta in protolatino \u00e8 contenuta nella fibula praenestina, monile fabbricato attorno alla met\u00e0 del VII secolo a.C. e rinvenuto a Palestrina (l'antica \"Preneste\") nell'Ottocento; mentre una letteratura propriamente latina inizi\u00f2 a svilupparsi solo in et\u00e0 romana, a partire dal III secolo a.C.\nCultura.\nLe origini della civilt\u00e0 latina.\nIn epoca arcaica (XII secolo a.C.-VIII secolo a.C.) l'etnia latina presentava un livello di sviluppo sociale e civile paragonabile a quello di altre popolazioni appenniniche da cui ben poco si differenziava, almeno a giudicare dalla scarsa documentazione in nostro possesso. Tipica del mondo latino del tempo era la forma di insediamento che si articolava in villaggi di piccole dimensioni (generalmente al di sotto dei 20 ettari), e contraddistinti da un tipo di economia stanziale di carattere agropecuario. Come abbiamo gi\u00e0 rilevato precedentemente, le manifatture esistenti, tutte di modestissime dimensioni, erano specializzate nella fabbricazione di utensili agricoli, armi, o oggetti domestici di ceramica o di metallo con ben scarse pretese artistiche.\nLe abitazioni dei primi Latini erano generalmente costituite da capanne o altre modeste edificazioni in legno, che solo partire dalla fine del VII secolo a.C. verranno sostituite da case in pietra o laterizi. La societ\u00e0 doveva strutturarsi su base patriarcale o tribale in cui il capo trib\u00f9 svolgeva anche la funzioni sacerdotali. La religione, prima dell'impatto con le civilt\u00e0 etrusca ed ellenica, era di tipo naturalistico, e svolse un ruolo importante di aggregazione fra i vari villaggi in cui si articolava il Latium, i quali si riconoscevano in divinit\u00e0, credenze e riti comuni.\nUna forte spinta all'elaborazione di una cultura e di strutture sociali pi\u00f9 articolate ed evolute fu dovuta, nel corso dell'VIII secolo a.C. a una prima fioritura di nuclei urbani (o protourbani) nel Latium Vetus ed alla fondazione delle prime colonie greche nell'Italia meridionale ed in Sicilia. In ogni caso l'impronta ellenica sul Lazio inizi\u00f2 ad essere chiaramente percepibile negli ultimi decenni di questo stesso secolo (VIII secolo a.C.) con l'inizio del movimento coloniale che ebbe come epicentro le coste dell'Italia meridionale tirrenica e ionica e della Sicilia (la fondazione di Siracusa \u00e8 del 734 a.C.).\nLatini, Greci e Punici.\nLa costituzione delle prime colonie greche in Campania attorno alla met\u00e0 dell'VIII secolo ebbe una grande importanza storica non solo per la nazione latina, ma anche per molti altri popoli stanziati nell'Italia peninsulare, che ricevettero dai contatti con la civilt\u00e0 ellenica un forte impulso al proprio sviluppo. Sono degli ultimi decenni di questo secolo i primi oggetti di lusso di produzione greca ritrovati a Roma ed in altre citt\u00e0 latine che stimolarono oltretutto una produzione locale riscontrabile in molti centri del Latium vetus (Praeneste, Tibur, Satricum ecc.). Tale produzione, generalmente di imitazione, fu in un primo tempo di livello nettamente inferiore ai modelli originali. Gi\u00e0 nel corso del VII secolo a.C., tuttavia, era riuscita ad affinarsi notevolmente dando vita a una fiorente produzione artigianale.\nI Greci non si limitarono per\u00f2 ad introdurre in alcune parti d'Italia la propria arte o nuove tecniche di lavorazione manifatturiera, ma anche le proprie istituzioni politiche e militari ed uno strumento che rivoluzioner\u00e0 la storia del popolo latino anche se si diffuse nel Latium Vetus attraverso l'intermediazione etrusca: la scrittura. In quegli stessi anni, tra il IX e VIII secolo iniziava in Sicilia e Sardegna la penetrazione commerciale fenicia che qualche secolo pi\u00f9 tardi si sarebbe tradotta, tramite Cartagine, in un rapporto che legava le citt\u00e0 delle Isole anche politicamente (per quanto riguarda la Trinacria l'occupazione punica interess\u00f2 solo la sua parte occidentale). Secondo eminenti archeologi i Sardi godevano di privilegi che di seguito saranno rispettati pure con la colonizzazione punica. La differenza tra dominati e alleati \u00e8 stata ipotizzata attraverso gli oggetti trovati in contesti funebri.\nLatini ed Etruschi.\nIn un momento storico non facilmente determinabile ma che dovette prodursi negli ultimi due o tre decenni del VII secolo a.C. Roma e tutto il Latium Vetus iniziarono a ruotare nell'orbita etrusca. L'evoluto popolo degli Etruschi, all'apogeo della propria potenza, dischiuse ai Latini le porte di una civilt\u00e0 nuova e raffinata. Grande \u00e8 il debito che essi contrassero nei confronti di questo importante gruppo etnico, debito spesso misconosciuto dagli stessi storici latini.\nGli Etruschi introdussero nel Latium molte delle proprie credenze religiose (fra cui le pratiche divinatorie degli aruspici ed il culto dei morti), proprie istituzioni politiche di tipo oligarchico, alcune delle quali sopravvissero anche in et\u00e0 repubblicana, e un'amministrazione efficiente. L'alfabeto etrusco (di derivazione greco-occidentale) pur se modificato per potersi adattare ad un idioma indoeuropeo come il latino, fu adottato da tutte le citt\u00e0 del \"Latium Vetus\", Roma compresa. Furono etrusche le tecniche costruttive che permisero a Roma, a Praeneste e a Tibur, di sostituire le proprie capanne ed altre abitazioni fatiscenti, con delle case in pietra ricoperte di tegole, acquistando delle inequivocabili connotazioni urbane (ma tale trasformazione dovette, con ogni probabilit\u00e0, prodursi ancor prima che iniziasse una vera e propria egemonia etrusca sul Latium Vetus).\nIl Lazio \"etrusco\" divenne anche un grande consumatore di beni di lusso ed artistici. Gli sfarzosi arredi funerari scoperti a Praeneste, testimoniano l'improvviso imporsi nella regione, non solo di un'arte nuova, ma di una prosperit\u00e0 materiale sconosciuta fino ad allora. Nacque in questo periodo, ma si svilupp\u00f2 soprattutto nei secoli successivi, un'arte latina di ispirazione italico-etrusca contraddistinta da un accentuato realismo e che sopravvisse, soprattutto nella ritrattistica, fino ad et\u00e0 imperiale. Popolarissima fra le classi medie, verr\u00e0 definita dagli studiosi, senza nessuna accezione spregiativa, arte plebea o popolare. Il dominio etrusco, forse esercitato pi\u00f9 strettamente a Roma che non in altri importanti centri latini, dur\u00f2 oltre un secolo ed ebbe termine sul finire del VI secolo a.C.\nLa fine della civilt\u00e0 latina.\nIl tramonto dell'egemonia etrusca sul Latium Vetus determin\u00f2 un'improvvisa emarginazione della regione che venne tagliata fuori dalle grandi correnti di traffico internazionale che ne avevano determinato lo sviluppo nei decenni precedenti. A partire dal 470 a.C. circa e per quasi un secolo (fino almeno al 390 a.C.-385 a.C.), assistiamo cos\u00ec ad un progressivo impoverimento materiale del popolo latino che si riflett\u00e9, oltre che sul piano economico, anche su quello culturale. Per Roma, la cui situazione \u00e8 senz'altro meglio documentata che per le altre citt\u00e0, non si conoscono, di questo periodo, grandi realizzazioni civili o militari. \u00c8 significativo che l'Urbe, come ha fatto notare un grande archeologo italiano, Ranuccio Bianchi Bandinelli, non possedesse all'epoca, fra le associazioni artigiane esistenti, n\u00e9 tagliapietre, n\u00e9 pittori, n\u00e9 scultori.. Solo dopo l'incursione gallica (390 a.C.) il Latium Vetus torn\u00f2 a prosperare: ne fanno fede i corredi e gli arredi tombali, pi\u00f9 raffinati che in passato, e in taluni casi artisticamente pregevoli."}
{"id": "2536", "revid": "287204", "url": "https://it.wikipedia.org/wiki?curid=2536", "title": "Luis Sep\u00f9lveda", "text": ""}
{"id": "2537", "revid": "2034231", "url": "https://it.wikipedia.org/wiki?curid=2537", "title": "Licenza artistica", "text": "La licenza artistica (in inglese \"Artistic License\", il nome fa riferimento all'espressione \"licenza poetica\") \u00e8 una licenza software utilizzata per certi pacchetti di software libero, tra i pi\u00f9 noti, l'implementazione standard di Perl e la maggior parte dei moduli di CPAN, che sono doppiamente licenziati sotto la licenza artistica e la GNU General Public License (GPL). La licenza, scritta da Larry Wall, ha come scopo definire le condizioni sotto le quali un pacchetto software pu\u00f2 essere copiato, garantendo al detentore del Copyright un certo controllo sugli sviluppi del pacchetto, mentre all'utente \u00e8 permesso l'uso e la distribuzione del pacchetto e il diritto di fare alcune ragionevoli modifiche.\nConcetti chiave.\nLa distribuzione delle versioni modificate del pacchetto o dei software all'interno di questo \u00e8 possibile, in breve, a patto che venga allegata una nota che chiarisca come e quando i singoli file siano stati modificati, in pi\u00f9 \u00e8 obbligatorio che le versioni modificate diventino di pubblico dominio o vengano rinominate e vengano esplicitate chiaramente le differenze rispetto alla versione originale o che vengano utilizzate unicamente all'interno di organizzazioni private. La distribuzione dei programmi del pacchetto in forma eseguibile \u00e8 possibile, in breve, a patto che venga allegata e indicato dove reperire la versione standard o venga allegata la versione leggibile da computer.\n\u00c8 data facolt\u00e0 di trarre compenso dalla distribuzione del pacchetto o dal dare supporto all'utilizzo di questo, ma non \u00e8 possibile trarre profitto dal pacchetto in s\u00e9.\nLicenza artistica 1.0.\nTra le varie versioni esistenti, la pi\u00f9 nota \u00e8 la Artistic License (Perl) 1.0, che per essere tale deve comprendere la clausola:\nLicenza artistica chiarificata.\nSe \u00e8 o no una licenza del software libero \u00e8 una questione molto discussa. \u00c8 stata criticata dalla Free Software Foundation per il fatto che \u00e8 \"troppo vaga; alcuni passaggi sono troppo complicati per ci\u00f2 che vogliono spiegare e il significato non \u00e8 chiaro\".Viene suggerito di non utilizzare questa licenza da sola, ma \u00e8 raccomandato utilizzare la doppia-licenza AL/GPL, com'\u00e8 stato fatto per i progetti Perl. In risposta a ci\u00f2, Bradley M. Kuhn, che pi\u00f9 successivamente ha lavorato per la Free Software Foundation, ha fatto un cambiamento minimo per chiarificare i passaggi ambigui. Questa fu distribuita come \"Licenza artistica chiarificata\", ed \u00e8 stata approvata dall'FSF. \u00c8 utilizzata dagli emulatori SNEeSe e FakeNES, il Paros Proxy e NcFTP.\nLicenza artistica 2.0.\nIn risposta al processo di Request for Comments per migliorare la posizione in quanto a licenziamento di Perl 6, la bozza di Kuhn \u00e8 stata ampiamente riscritta da Roberta Cairney e Allison Randal per renderla pi\u00f9 semplice da leggere e per chiarezza legale, operazione suggerita dalla comunit\u00e0 Perl. Tutto ci\u00f2 \u00e8 sfociato nella \"Licenza artistica 2.0\" che \u00e8 stata approvata sia come Licenza Libera e Open Source. Le principali differenze rispetto alla versione 1.0, a parte la riformulazione dei concetti, riguardano l'inserimento della possibilit\u00e0 di rilicenziare copie modificate del pacchetto in questione, sotto la licenza artistica o altre licenze compatibili (GPL, MPL, Apache, ecc...) e una protezione da eventuali diatribe in materia di brevetti.\nEra stata programmata per l'adozione dall'implementazione standard di Perl quando la versione 6 \u00e8 stata distribuita, ed \u00e8 stata utilizzata da Parrot virtual machine fino alla versione 0.4.13.\nLa OSI raccomanda che tutti gli sviluppatori e i progetti licenzino i loro prodotti con la Artistic License adottando la Artistic License 2.0."}
{"id": "2539", "revid": "124534068", "url": "https://it.wikipedia.org/wiki?curid=2539", "title": "Licenza open source", "text": "Una licenza \"open source\" \u00e8 una licenza \u2013 concessa dal detentore di un diritto d'autore \u2013 utilizzata prevalentemente sul software informatico, che pu\u00f2 tuttavia riguardare qualsiasi altro ambito nel quale si applica la normativa sul diritto d'autore. \nLa particolarit\u00e0 delle licenze open source \u00e8 che gli autori invece di vietare, permettono non solo di usare e copiare, ma anche di modificare, ampliare, elaborare, vendere e quant'altro, tutto questo senza imporre obblighi a ricompensare economicamente gli autori.\nL'esempio pi\u00f9 lampante (e noto al largo pubblico) sono le centinaia di distribuzioni GNU/Linux: un sistema operativo completo di migliaia di applicativi anche di elevatissimo valore, spesso allegate a riviste ad un costo limitato, a sola copertura dei costi di produzione e distribuzione del supporto, e/o liberamente scaricabili (senza infrangere nessuna legge) dai siti ufficiali su Internet.\nLa GNU Free Documentation License, l'unica licenza originariamente utilizzata da Wikipedia, \u00e8 un esempio di licenza open source.\nNatura ed obiettivi delle licenze open source.\nLo scopo primario delle licenze open source non \u00e8 la gratuit\u00e0 del software, ma la sua sopravvivenza ovvero la certezza che vi sia la possibilit\u00e0 per chiunque e in qualunque momento, anche futuro, di apportare miglioramenti o comunque modifiche al programma, e di installarlo senza alcuna limitazione.\nPer alcuni esponenti della comunit\u00e0 del software libero, come Stallman, lo scopo primario \u00e8 la libert\u00e0 del software in s\u00e9, in quanto pi\u00f9 importante rispetto agli aspetti tecnologici. Secondo Stallman, il \"software\" dovrebbe essere liberamente utilizzabile prima di tutto perch\u00e9 non \u00e8 etico brevettarlo, e, solo in secondo luogo, perch\u00e9 \u00e8 di migliore qualit\u00e0.\nLa definizione di Open Source.\nStoria.\nIl termine \"open source\" venne coniato agli inizi del 1998 su iniziativa di Bruce Perens, Eric S. Raymond, Hall, Tim O'Reilly, Linus Torvalds e altri importanti sviluppatori della \"comunit\u00e0 Free Software\", come allora veniva chiamata. L'obiettivo principale era quello di rendere l'idea del software libero pi\u00f9 accettabile all'ambiente commerciale, evitando le posizioni intransigenti di Stallman e contemporaneamente evitare l'equivoco generato dalla parola \"free\" in inglese (che significa sia \"gratuito\" che \"libero\"). La parola \"source\" stava a sottolineare il fatto che un software non \u00e8 tanto il programma eseguibile, quanto il suo punto di partenza, il sorgente appunto. \nMolto attivo fu soprattutto il Raymond, che cercava la licenza migliore in occasione della distribuzione pubblica del codice sorgente di Netscape Navigator. L'obiettivo era proprio quello di rendere il prodotto accettabile nelle aziende evitando l'uso della ristrettiva licenza GPL.\nDefinizione.\nLa Open Source Definition definisce quali licenze possono essere considerate open source. Questa definizione \u00e8 stata fatta dalla fondazione Open Source Initiative (OSI) che tuttora gestisce il marchio creato \"ad hoc\". La definizione deriva dalle regole (dette Debian Free Software Guidelines) che si era dato il progetto Debian per scegliere quali software includere nella propria distribuzione GNU/Linux.\nSecondo questa definizione \u00e8 evidente che perch\u00e9 una licenza sia open source non si deve soltanto di avere accesso al codice sorgente, ma anche il permesso a chiunque di mettere mano al codice sorgente e contemporaneamente il permesso di ridistribuirlo, il tutto senza che alcuno possa pretendere anche il minimo compenso, per\u00f2 senza impedire di chiedere un compenso a chi \u00e8 disposto a pagarlo.\nSecondo la Open Source Definition affinch\u00e9 si possa parlare di una licenza open source \u00e8 necessario che tale licenza soddisfi contemporaneamente tutte le condizioni sotto indicate.\nLe licenze.\nLa OSI ha una lista di licenze open source. Perch\u00e9 una licenza vada in questa lista deve rispettare la Open Source Definition e deve seguire un processo di approvazione. La Free Software Foundation (FSF) ha a sua volta una lista di licenze ritenute libere (nella lista ci sono anche licenze ritenute da alcuni erroneamente libere e la spiegazione del perch\u00e9 non lo sono), per ognuna c'\u00e8 scritto se \u00e8 compatibile o no con la GNU General Public License. La lista delle licenze open source (secondo la definizione OSI) e la lista delle licenze libere (secondo la definizione della FSF) sono quasi coincidenti, ma ci sono alcune eccezioni (vedi Comparazione di licenze libere).\nIn generale le licenze open source non sono a priori reciprocamente compatibili. Il titolare dei diritti d'autore pu\u00f2 comunque distribuire il proprio codice con diverse licenze, sia open source che commerciali. Questo vale sia per l'iniziatore del progetto che per gli autori che contribuiscono al progetto, ciascuno per il proprio codice. Questa possibilit\u00e0, detta pure dual-licensing o dual-system viene effettivamente praticata, p.es. dalla Sun per la propria Suite Star Office, ma anche da Larry Wall per l'interprete Perl.\nNel novembre del 2001, Netscape ha deciso di rendere pubblico il codice del proprio browser anche sotto la licenza GPL - cosicch\u00e9 il progetto Mozilla viene distribuito con le licenze NPL, MPL, GNU GPL e GNU LGPL - per venire incontro alla comunit\u00e0 degli sviluppatori di progetti open source soggetti alla GPL. Il risultato attuale \u00e8 che parti del codice sorgente sono soggette a una o pi\u00f9 di queste licenze; lo staff di Mozilla lavora per cercare di distribuire tutto il codice sotto la triplice licenza MPL/LGPL/GPL."}
