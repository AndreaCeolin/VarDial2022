{"id": "20086", "revid": "1543377", "url": "https://it.wikipedia.org/wiki?curid=20086", "title": "Parabiago", "text": "Parabiago (\"Parabiagh\" In dialetto milanese, \"Parabiacum\" in latino) \u00e8 un comune italiano di abitanti della citt\u00e0 metropolitana di Milano in Lombardia, situato a circa 20\u00a0chilometri a nord-ovest dal capoluogo lombardo, sull'asse del Sempione.\nIl capoluogo comunale sorge tra il fiume Olona, il canale Villoresi, la Statale del Sempione e la ferrovia Domodossola-Milano.\n\u00c8 soprannominata \"La citt\u00e0 della calzatura\", a causa del sorgere di numerose industrie calzaturiere sul suo territorio, e della sua affermazione tra gli anni settanta e novanta, assieme a Vigevano, di \"principale polo calzaturiero a livelli internazionali nel nord Italia\".\nGrazie al D.P.R. del 27 novembre 1985 \u00e8 insignita del titolo di citt\u00e0.\nGeografia fisica.\nTerritorio.\nIl territorio ha una superficie di 14,17\u00a0km2 ed \u00e8 distribuito su un suolo che ha un'altitudine compresa tra i 164 m ed i 189 m s.l.m., con un'ambientazione tipica dell'alta Val Padana.\nSecondo la Classificazione sismica la citt\u00e0 \u00e8 in \"zona 4\" (sismicit\u00e0 molto bassa), come stabilito dall'ordinanza PCM n. 3274 del 20/03/2003.\nVi scorrono il fiume Olona ed il canale Villoresi.\nClima.\nIn base alle medie climatiche dell'ENEA per la citt\u00e0 di Milano, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, luglio, \u00e8 di .\nOrigini del nome.\nL'etimologia \u00e8 probabilmente da attribuirsi all'era preistorica o protostorica, infatti pare derivi da una parola composita, \"Para-blacum\", \"Para-blacus\" o \"Para-llacus\", con il significato di \"vicino a terreni ammollati (o paludi)\" e farebbe pensare al sorgere di alcune palafitte in prossimit\u00e0 dell'Olona.\nStoria.\nAntichit\u00e0.\nParabiago ha origini antichissime: dal primo insediamento palafitticolo della Cultura di Canegrate (XIII secolo a.C.), si \u00e8 passati ad un modesto villaggio insubre (IV secolo a.C.), fino ad un abitato pi\u00f9 sviluppato sotto la dominazione dell'Impero Romano (I secolo a.C. - V secolo d.C.), del quale sono giunti ai giorni nostri alcuni reperti archeologici, di cui il pi\u00f9 importante \u00e8 senza dubbio la Patera di Parabiago (IV secolo). Da Parabiago passava l'antica via Severiana Augusta, strada romana consolare che collegava Milano con il Verbano. Da un punto di vista amministrativo, in epoca romana, l'antica \"Parablacum\" faceva parte della \"regio XI Transpadana\".\nMedioevo.\nTra i secoli VI, VII Parabiago \u00e8 capoluogo di un contado autonomo denominato \"Comitatus Parabiagi\", probabilmente corrispondente alla Burgaria, retto da Conti di un ramo dei Sambonifacio; durante questo periodo la Regina longobarda Teodolinda concede il permesso di aprire un piccolo corso d'acqua artificiale detto \"Riale\" o \"R\u00f6ngia\", che attingeva le acque dal fiume Olona\nNel periodo compreso tra il XIII ed il XIV secolo i \"Crivelli de Parabiaco\", discendenti dai Sambonifacio, reggono la Contea di Parabiago e la Contea di Burgaria; il borgo \u00e8 gi\u00e0 capopieve, elencato nel \"Liber Notiti\u00e6 Sanctorum Mediolani \" dallo storico Goffredo da Bussero.\nDurante i secoli successivi Parabiago ha una lenta decadenza, difatti subisce ben due saccheggi, nel 1449 ad opera di Francesco Sforza e nel 1527 per mano borbonica, oltre a due epidemie (nel 1529 e nel 1540).\nTregua di Parabiago.\nLe ambizioni politiche dell'Arcivescovo Leone da Perego, e la sua volont\u00e0 di escludere il popolo dal governo del Comune di Milano, portarono all'insurrezione del \"Commune populi\" nel luglio 1257, guidata da Martino della Torre, ed alla successiva cacciata del ceto nobiliare dalla citt\u00e0. Le tensioni giunsero al culmine nell'agosto dello stesso anno, quando tra il Seprio e la Burgaria, si mossero gli eserciti delle due fazioni. La guerra civile venne scongiurata in data 29 agosto, con la firma della Tregua di Parabiago avvenuta sul sagrato della chiesa dei Santi Gervasio e Protasio.\nBattaglia di Parabiago.\nCon la morte di Galeazzo I Visconti (1327), il figlio unico Azzone, gli succedette con il titolo di \"Vicario Imperiale di Milano\", comprato dall'Imperatore Ludovico il Bavaro. Nel 1332, gli si associarono gli zii Luchino e Giovanni Arcivescovo \"ambrosiano\", formando cos\u00ec una sorta di triumvirato. L'esclusione dal governo dell'altro zio Lodrisio, Signore del Seprio, scaten\u00f2 da parte di quest'ultimo un desiderio di rivalsa che, dopo una serie di inutili congiure, si allea con Mastino II della Scala, Signore di Verona ed acerrimo nemico di Azzone. La controversia giunse al culmine con lo scontro armato nella Battaglia di Parabiago (21 febbraio 1339), la quale si concluse con la vittoria dei milanesi, agevolati da un'apparizione miracolosa di Sant'Ambrogio.\nEpoca moderna.\nIl periodo compreso tra il Cinquecento ed il Seicento, risulta essere tempo di decadenza per la cittadina lombarda: nel 1582 San Carlo Borromeo toglie il ruolo di capopieve di Parabiago alla chiesa cittadina, declassandola in Parrocchia all'interno della Pieve di San Magno Legnano; nel 1625 Villastanza diventa Parrocchia indipendente, distaccandosi dal suo capoluogo. Dal punto di vista amministrativo, tuttavia, la Pieve di Parabiago fu mantenuta.\nSul finire del XVII secolo si registrano due eventi modestamente rilevanti: in data 26 settembre 1658, il Marchese Camillo Castelli acquista per s\u00e9 e per la sua discendenza il \"Feudo di Parabiago\"; mentre nel 1668 un gruppo di Monaci Cistercensi si insedia presso il monastero di Sant'Ambrogio della Vittoria.\nIl Settecento fu nuova epoca di splendore per Parabiago sotto il governo austriaco.\nNel marzo dell'anno 1700 Don Claudio Cavalleri e suo fratello Filippo fondano il \"Collegio Cavalleri\", rinomata scuola rivolta ai figli delle famiglie nobili milanesi.\nIl medico parabiaghese Giuseppe Giannini opera sul campo e scrive saggi di medicina.\nComincia l'opera artistica di Giuseppe Maggiolini, ricordato come \"Maestro d'Intarsio\"; le sue conoscenze in campo artistico, portano nel suo paese natio l'architetto Giuseppe Piermarini, incaricato di disegnare la facciata della Chiesa dei S.S. Gervasio e Protasio.\nNel 1798, a causa della Rivoluzione francese, la Pieve civile viene soppressa e la citt\u00e0 sottoposta al distretto di Legnano, mentre l'Ordine cistercense viene soppresso e quindi il monastero di Sant'Ambrogio della Vittoria chiude.\nTra l'Ottocento ed il 1945.\nNel 1845 viene restaurata la \"Pieve di Parabiago\".\nTra il 1850 ed il 1900, l'agricoltura diventa attivit\u00e0 d'appoggio all'industria tessile e cotoniera, difatti le coltivazioni di cereali e viti, vengono definitivamente sostituite dal gelso e dall'allevamento dei bachi da seta.\nSi risentono anche a Parabiago gli effetti della Rivoluzione industriale: si inaugurano la linea ferroviaria Milano-Gallarate (1860) ed il Canale Villoresi (1884); nel 1899 Paolo Castelnuovo fonda la prima fabbrica di scarpe, Parabiago \u00e8 destinata a diventare la \"Citt\u00e0 della calzatura\"; nel 1900 Felice Gajo acquista il \"Cotonificio Gadda\", sul quale fonda la futura \"Unione Manifatture di Parabiago\", assorbendo anche il \"Cotonificio Muggiani\" di Rho.\nNel 1907 nella villa di Felice Gajo viene rinvenuta la Patera di Parabiago, splendido piatto d'argento risalente alla seconda met\u00e0 del IV secolo.\nNel periodo tra le due guerre la cittadina comincia a conoscere i primi cambiamenti del XX secolo: nell'anno 1923 un parabiaghese di nome Libero Ferrario, vince a Zurigo i primi Campionati del mondo di ciclismo su strada per la categoria Dilettanti; nel 1928 viene definitivamente interrato l'antico \"Riale\", di origini longobarde, che per pi\u00f9 di 1200 anni ha portato l'acqua potabile del fiume Olona nel centro del paese; infine durante gli anni trenta scompaiono la bachicoltura e la coltivazione del gelso, ritenute ormai obsolete.\nIn data 2 dicembre 1940 il \"Decreto Reale numero 1858\" autorizza il Comune di Parabiago a mutare la denominazione della frazione \"Tiracoda\" in \"Villapia\".\nDal secondo dopoguerra ad oggi.\nNegli anni sessanta anche per la cittadina, come per il resto d'Italia, si ebbe il boom economico e demografico. L'industrializzazione aveva preso definitivamente piede, i piccoli calzaturieri artigianali si tramutarono in industrie, anche di medie e grandi proporzioni, sorsero grandi stabilimenti metalmeccanici e chimici e, con l'immigrazione dal Mezzogiorno, Parabiago cresceva di popolazione.\nNel 1974 apre il garden Crespi Bonsai, opera di Luigi e Luisa Crespi, che si svilupper\u00e0 nel corso dei seguenti decenni fino a diventare il principale polo italiano per la ricerca, lo sviluppo e la conservazione dei bonsai, con tanto di fondazione del pi\u00f9 importante museo d'Italia in proposito, proprio a Parabiago.\nIl D.P.R. del 27 novembre 1985 porta al 26 ottobre del 1986, quando l'allora Presidente del Consiglio Bettino Craxi giunge in visita con lo scopo di celebrare la cerimonia di \"promozione\" del comune e, con la simbolica consegna della pergamena al sindaco Renzo Fontana, sancisce la nomina di Parabiago a Citt\u00e0.\n\u00c8 anche il periodo in cui lo sport parabiaghese per eccellenza, il ciclismo, raggiunge il suo apice: nel 1972 il 55\u00ba Giro d'Italia, grazie agli sponsor Rancilio e Termozeta, arriva in paese, la 15\u00aa tappa con arrivo e partenza da Parabiago e dopo un turno di riposo, avviene la successiva partenza della 16\u00aa tappa; nel 1982 Giuseppe Saronni \u00e8 il secondo parabiaghese Campione del mondo, questa volta per la categoria professionisti.\nNegli anni novanta, Mani pulite colpisce anche la politica della cittadina, vengono arrestati alcuni degli esponenti dei governi municipali precedenti; nel frattempo circa il 70% della produzione industriale locale \u00e8 rivolto nel campo calzaturiero, Parabiago \u00e8 conosciuta in Italia e all'estero come la \"Citt\u00e0 della calzatura\".\nNell'anno 2000 all'interno del territorio comunale, viene avvistato per la prima volta in Italia ed in Europa un coleottero chiamato \"Anoplophora chinensis malasiaca\" (comunemente Cerambice dalle lunghe antenne o impropriamente Tarlo asiatico), originario dell'Estremo Oriente, introdotto per errore dal Giappone, che nel giro di qualche mese, ha provocato un grave disastro ecologico per la Regione Lombardia.\nSimboli.\nStemma.\nNel \"Codice Araldico Cremosano\" (XV secolo) lo scudo di Parabiago viene descritto come segue: \"d'argento all'albero di verde nodrito nella pianura erbosa e al gallo al naturale passante sulla stessa\" in questa descrizione l'albero non \u00e8 ben chiaro a quale specie appartenga. Uno scudo simile, ove per\u00f2 il gallo \u00e8 nero bargigliato con una \"P\" nel cantone destro del capo ed una \"A\" sul cantone sinistro del capo, \u00e8 illustrato nello stemmario della \"Biblioteca Trivulziana\" di Milano ed \u00e8 attribuito alla famiglia dei \"de Parabiago\" (probabilmente i Crivelli) feudataria del luogo, qui invece l'albero \u00e8 pi\u00f9 precisamente una quercia.\nGallo.\nIn araldica il gallo \u00e8 simbolo di \"vigilanza\", \"ordine\", \"vittoria\", e stando alla posizione strategica del borgo in antichit\u00e0, ovvero sul Sempione a pochi chilometri da Milano, la vigilanza calzerebbe, come pure la vittoria (dei milanesi) se si rammenta la Battaglia di Parabiago svoltasi nel 1339.\nIl gallo per\u00f2 potrebbe anche avere una diversa interpretazione, se si prende in considerazione l'origine celtica (insubri) del borgo.\nCurioso infine \u00e8 il ritrovamento nel territorio comunale, datato 1712 e ricordato negli annali, di una statuetta bronzea, probabilmente di et\u00e0 imperiale romana, raffigurante un soldato con il capo ricoperto da un elmo, che con una mano sostiene il proprio mantello, mentre l'altra si appoggia su di un gallo.\nElementi vegetali.\nLa simbologia araldica della pianura erbosa indica sicuramente la \"fertilit\u00e0\".\nPer quanto riguarda l'albero, secondo il \"Codice Cremosano\" a causa dell'incertezza, non \u00e8 possibile fornire una spiegazione valida del suo significato, mentre se \u00e8 proprio una quercia, come illustrata nella \"Biblioteca Trivulziana\", allora significherebbe \"forza\", \"potenza\", \"nobilt\u00e0\", \"antico dominio\", e farebbe ricondurre al ruolo di Parabiago nel Contado di Burgaria.\nBandiera.\nIn data 16 ottobre 2006, durante una delibera del Consiglio del Comune di Parabiago, il sindaco ha annunciato l'adozione di una bandiera per la cittadina, risultante da un'elaborazione vincitrice, tra un totale di 98, di un concorso di disegno indetto per le scuole elementari. Essa \u00e8 un rettangolo \"tagliato\": nella met\u00e0 in alto a sinistra sono rappresentati quattro rettangolini azzurri in campo giallo, che si sovrappongono negli angoli in direzione diagonale, e rappresentano le frazioni; nella met\u00e0 in basso a destra vi \u00e8 lo scudo dei \"De Parabiaco\" (come descritto sopra) in campo azzurro, a rappresentare il capoluogo.\nRicorrenze.\nIl 21 febbraio si celebra l'Anniversario della Battaglia di Parabiago;\nMonumenti e luoghi d'interesse.\nArchitetture religiose.\nAll'interno del Comune di Parabiago (frazioni comprese), attualmente esistono dieci chiese consacrate al culto, di cui una prepositurale (Santi Gervasio e Protasio) e tre parrocchiali (Santi Lorenzo e Sebastiano, Ges\u00f9 Crocifisso e Santa Elisabetta).\nIn passato la cittadina fu capopieve, come testimonia gi\u00e0 nel 1220 Goffredo da Bussero (\"Liber Notiti\u00e6 Sanctorum Mediolani\"), e comprendeva anche Arluno, Canegrate, Cantalupo (frazione di Cerro Maggiore), Casorezzo, Cerro Maggiore, San Vittore ed Uboldo, e dal 1845 San Giorgio su Legnano; lo stesso cronista indica una lista delle chiese e degli altari presenti nella pieve, e nel territorio comunale cita come luoghi di culto \"Santi Gervasio e Protasio, San Siro\" (scomparsa)\", San Vincenzo\" (scomparsa)\", San Martino\" (scomparsa)\", Santa Maria\" (attuale \"Madonna della Neve\" a Ravello)\", San Lorenzo, San Michele\".\nChiese.\nLa chiesa prepositurale intitolata ai \"santi Gervasio e Protasio\", patroni parabiaghesi: probabilmente gi\u00e0 esistente nel V secolo, l'attuale edificio venne costruito nel 1610 su ordine del vescovo di Milano san Carlo Borromeo, che nel 1570 visit\u00f2 il borgo di Parabiago; arricchita tra il 1780 e il 1781, da una facciata in stile neoclassico progettata dall'illustre architetto Giuseppe Piermarini, conserva tutt'oggi uno splendido organo.\nLa chiesa di Sant'Ambrogio della Vittoria, costruita nel 1339 in onore al santo patrono milanese per ricordare il suo intervento miracoloso nella battaglia di Parabiago; durante il Seicento venne costruito al suo fianco un piccolo convento dai monaci di san Barnaba e sant'Ambrogio ad Nemus ed infine tra il 1708 ed il 1713, i monaci cistercensi diedero vita ad un grandioso progetto di ricostruzione di chiesa e monastero, che \u00e8 quello degli edifici tuttora esistenti; attualmente il campanile \u00e8 privo di campane, secondo una diceria popolare sarebbero stati i soldati napoleonici, o addirittura Napoleone stesso, a portarle via durante la Campagna d'Italia, ma in realt\u00e0 vennero donate al santuario di Saronno nel 1798 alla soppressione dell'ordine cistercense. L'intero complesso \u00e8 stato dichiarato monumento nazionale nel 1913.\nIl santuario della Madonna di Dio il S\u00e0, sul confine con Nerviano, risalente alla fine del Quattrocento, attribuita a Donato Bramante e dichiarata monumento nazionale il 4 giugno 1914, con l'annesso piccolo lazzaretto o cimitero; \u00e8 particolare perch\u00e9 \u00e8 sita all'interno del comune di Parabiago, ma dipende dalla parrocchia di Nerviano. Nel gennaio del 2007, si sono svolti i lavori per il restauro dell'edificio e la sostituzione della copertura, quest'ultima era precedentemente in situazione di pericolo crollo.\nLa chiesetta di San Michele, dedicata all'Arcangelo Michele e costruita probabilmente nella prima met\u00e0 del Seicento.\nIl santuario di San Felice, molto probabilmente dedicato a san Felice martire, perch\u00e9 sulla facciata il santo \u00e8 rappresentato in abiti militari d'epoca romana, venne costruito nel 1940 con una mastodontica cupola quadrata, che croll\u00f2 il 20 gennaio 1950 e venne poi ricostruita in dimensioni pi\u00f9 contenute.\nA San Lorenzo, la parrocchiale dei santi Lorenzo e Sebastiano, del 1929.\nIn frazione Ravello, la chiesa della Madonna della Neve costruita nel Settecento su un edificio gi\u00e0 esistente nel Trecento, la facciata fu eseguita su probabile disegno di Giuseppe Maggiolini. Festa patronale il 5 agosto.\nNel quartiere \"Oltre-ferrovia\", la parrocchiale di Ravello intitolata al Ges\u00f9 Crocifisso, di costruzione moderna e sede delle attivit\u00e0 amministrative ecclesiastiche della frazione.\nA Villastanza, la parrocchiale di santa Elisabetta, edificata a partire dal 1620 su decreto del cardinale Federico Borromeo.\nNella frazione di Villapia, la chiesetta di Sant'Anna, del 1938; proprio grazie alla collaborazione popolana della sua edificazione, nel 1940 la frazione assunse il nome attuale a sostituire l'antico \"Tiracoda\".\nMonumenti.\nIl collegio Cavalleri per i nobili, ebbe sede nella piazza centrale cittadina (attuale piazza Maggiolini), in un edificio settecentesco, che attualmente versa in condizioni pessime, e fu arricchito nel corso dei decenni da un salone teatro interno e da una torre astronomica tutt'oggi visibile; fu fondato nel marzo del 1700 dai fratelli don Carlo Filippo e don Claudio Cavalleri, rimase attivo fino al 1857.\nLa \"prima\" e la \"seconda bottega\" dell'intarsiatore Giuseppe Maggiolini, situate anch'esse in piazza ma ai lati opposti l'una dall'altra, entrambi edifici del Settecento.\nPalazzi e ville.\nVilla Maggi-Corvini o pi\u00f9 semplicemente Villa Corvini (\"V\u00edla C\u00f9rv\u00efn\") ma tradizionalmente Palazzo Corvini con annesso parco, splendido edificio tardo-rinascimentale costruito nel Cinquecento,dove nacque nel 1821 il pittore romantico Giovanni Corvini, abbandonata poco prima della seconda guerra mondiale e finalmente ristrutturata alla fine degli anni novanta, oggi \u00e8 sede di mostre temporanee e di un centro servizi.\nPalazzo Castelli o popolarmente chiamato \"la Torre\" (\"la T\u00fcr\"), iniziato sul finire del Settecento e mai portato a termine a causa dell'estinzione della famiglia Castelli.\nAncora nel capoluogo comunale, le novecentesche, entrambe in stile vagamente liberty, Villa Gajo (1907), nota anche come \"Villa Ida Lampugnani\", dimora del senatore Felice Gajo, industriale e uomo politico, all'inizio del Novecento fu sindaco di Parabiago, e Villa Castelnuovo (1922), costruita dall'industriale Paolo Castelnuovo.\nIn Villastanza vanno menzionati il Palazzo Mantegazza, edificato nel 1840 da un ricco signore di nome Francesco Mantegazza e dalla morte di costui, avvenuta nel 1872, di propriet\u00e0 dell'ospedale Fatebenesorelle di Milano, e l'antica Villa Gagliardi ove pare nacque Carlo Cattaneo, durante un soggiorno estivo dei genitori.\nMulini e Cascine.\nDa annoverare lungo il fiume Olona alcuni mulini, testimonianza delle attivit\u00e0 agricole del passato, che assieme ai mulini pi\u00f9 celebri di Canegrate e San Vittore Olona danno il nome al Parco dei Mulini; da nord a sud:\nMulino Rancilio o Mulino del Miglio, con la Fornace Rancilio nelle vicinanze; l'isolino sull'Olona con ruderi del Mulino Corvini e resti dell'imboccatura del \"Riale\" o \"R\u00f6ngia\"; il Mulino Bongini, il Mulino Moroni gi\u00e0 Mulino Gajo e il Mulino Bert nelle vicinanze di San Lorenzo\nImportante ricordare anche le cascine presenti nel Parco del Roccolo: a Ravello, \u00e8 famosa la Cascina Ravellino, attualmente sita tra il centro della frazione e i bordi del Parco del Roccolo, ma un tempo si trovava in aperta campagna e tra i suoi poderi agricoli, aveva un esteso vigneto ove si coltivava una qualit\u00e0 autoctona di uva per la produzione di un particolare vino locale, oggi estinta; ai bordi del \"Bosco della Brughierezza\" (al confine con Busto Garolfo) le cascine Raimondi, Santa Maria, Bocca Rosa, San Giacomo e Zanaboni; in fondo al quartiere \"Calara\", verso il confine con Casorezzo, si trova la Cascina Rancilio; infine presso Villapia, al confine con Arluno, la Cascina Frisasca.\nLuoghi naturali.\nSul fiume Olona, all'interno del territorio comunale, si possono distinguere alcuni isolini, come l'isolino con i ruderi del \"Mulino Corvini\" situato vicino alla rotonda tra via Resegone e via Filarete, che per mezzo di due ponticelli \u00e8 attraversabile pedonalmente, nei suoi pressi esiste ancora il \"Mulino del Miglio\" e recentemente \u00e8 stato dissotterrato il tratto iniziale del \"Riale\" (detto anche \"R\u00f6ngia\").\nAree protette.\nI boschi ed i prati nei pressi delle frazioni di Ravello, Villastanza e Villapia, fanno parte del Parco Agricolo Sovracomunale del Roccolo. Istituito nel 1991 tra i Comuni di Parabiago, Busto Garolfo, Casorezzo, Arluno, Canegrate e Nerviano (dal 1997), riconosciuto tale nel 1994 dalla Regione Lombardia, si estende per circa 15.000.000 di m2, ed \u00e8 atto alla difesa di fauna, flora e attivit\u00e0 agricole locali. Viene caratterizzato dalla presenza di specie arboree autoctone (quercia, ciliegio, pino silvestre) ed altre specie introdotte dall'uomo (robinia, castagno, quercia rossa, prunus serotina). Attualmente \u00e8 in progetto una sua estensione fino al Bosco WWF di Vanzago.\nAttualmente in via di istituzione, \u00e8 il nuovo Parco Agricolo Sovracomunale dei Mulini, che dal Parco Castello di Legnano scenderebbe lungo le rive del fiume Olona attraversando i Comuni di Canegrate, San Vittore Olona e Parabiago, fino al Monastero degli Olivetani di Nerviano; il parco sar\u00e0 punto di slancio per il recupero e la salvaguardia delle acque del fiume.\nAltro progetto interessante \u00e8 rappresentato dal Parco Villoresi, una cintura di verde pubblico che attraverserebbe le province di Milano e di Monza-Brianza, lungo le rive del Canale Villoresi; per ora \u00e8 in fase di realizzazione soltanto la \"Pista Ciclabile Villoresi\", destinata a diventare la \"spina dorsale\" della futura area verde.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti a Parabiago con regolare permesso di soggiorno risultavano , le nazionalit\u00e0 pi\u00f9 rappresentate erano:\nLingue e dialetti.\nNel comune \u00e8 diffuso il dialetto lombardo occidentale, detto anche dialetto insubre, nelle varianti parabiaghese, sanlorenzino, ravellese e villastanzese, parlate situate linguisticamente tra il legnanese ed il meneghino.\nReligione.\nLa maggioranza della popolazione \u00e8 cristiana cattolica. L'immigrazione di cittadini comunitari ed extra-comunitari ha portato all'insediamento di minoranze di musulmani, ortodossi e buddisti.\nNel Comune sono presenti 4 parrocchie cattoliche appartenente all'Arcidiocesi di Milano, Zona Pastorale IV di Rho, Decanato del Villoresi. La sede parrocchiale pi\u00f9 antica \u00e8 quella dei Santi Gervasio e Protasio, nonch\u00e9 fino al 1972 sede della Pieve di Parabiago.\nCultura.\nIstruzione.\nA Parabiago l'istruzione ha avuto importanza fin dal XVIII secolo, periodo in cui era attivo il \"Collegio Cavalleri per Nobili\", al quale e famiglie nobili milanesi \"mandavano\" i loro figli in et\u00e0 adolescenziale. L'edificio \u00e8 ancora presente (in condizioni di avanzato degrado) nel centro cittadino, in \"Piazza Maggiolini\", distinguibile dalla \"Torre astronomica\".\nAttualmente, riguardo all'istruzione infantile, primaria e secondaria, la cittadina dispone di 1 asilo nido comunale, 1 scuola materna statale e 4 scuole materne paritarie, 4 scuole elementari statali e 1 scuola elementare paritaria, 3 scuole medie statali e una scuola media paritaria. Mentre per l'istruzione di tipo superiore, viene riportato l'elenco qui sotto. Non vi sono sedi universitarie.\nMusei.\nEcomuseo del Paesaggio.\nL'Ecomuseo del Paesaggio \u00e8 un'istituzione culturale nata nel 2007 per studiare, conservare, valorizzare e presentare la memoria collettiva della comunit\u00e0 e del territorio che la ospita, delineando linee coerenti per lo sviluppo locale. La sua titolarit\u00e0 \u00e8 stata assunta dal Comune di Parabiago tramite l'ufficio \"Agenda 21 Parabiago\". Al gruppo promotore hanno aderito, insieme al Comune (assessorati alle politiche ambientali, urbanistica ed istruzione) diverse associazioni di volontariato e scuole. Sono stati attivati un Forum di discussione e alcuni gruppi di lavoro che hanno progettato la mappa della comunit\u00e0 e il piano di Azione dell'Ecomuseo e stanno realizzando azioni per lo sviluppo locale sostenibile.\nTeatro.\nA Parabiago nacque Felice Musazzi anima e fondatore della nota compagnia de \"I Legnanesi\" (nato tra l'altro in fraz. San Lorenzo), divenuta celebre grazie alle numerose commedie di successo recitate in dialetto locale.\nNata invece nella frazione Villastanza l'attrice Franca Rame, moglie del Premio Nobel Dario Fo. La Rame \u00e8 figlia di commedianti di giro che sostavano con la compagnia in Parabiago proprio nel periodo in cui nacque.\nMusica.\nIn citt\u00e0 ha sede anche il prestigioso coro polifonico Ensemble vocale Calycanthus diretto dal compositore Pietro Ferrario.\nParabiago \u00e8 anche un fervido \"laboratorio musicale\" del genere Punk rock. Grazie infatti all'importanza dei due istituti statali d'istruzione superiore, ovvero il \"Liceo Cavalleri\" e l\"'I.T.C.G. Maggiolini\", i giovani parabiaghesi possono confrontarsi con ragazzi di varie cittadine e paesi dell'Alto Milanese e scambiare cos\u00ec interessi ed opinioni. Grazie a ci\u00f2, nacquero negli anni novanta due \"Punk Band\" tra le pi\u00f9 famose d'Italia: i Punkreas ed i Gasnervino.\nCucina.\nCome in gran parte del milanese, anche a Parabiago il piatto tipico principale della cucina locale \u00e8 la Cass\u0153ula, che nella variante indigena della lingua insubre si dice casoeura o cas\u00f6ra (pron. \"kas\u0153ra\" per entrambi i casi), consumata in feste popolari come la \"Sagra di San Michele\".\nPer \"dolce tipico\" parabiaghese, si pu\u00f2 citare la ros\u00fcm\u00e1da parabiagh\u00ebsa (pron. \"ros\u0153um\u00e1da parabiagh\u0153sa\"), una sorta di bevanda a base di uova sbattute, zucchero e rhum o grappa (mentre nel resto della Lombardia il vino rosso); nella versione \"soft\" per i pi\u00f9 piccoli \u00e8 senza alcool, molto nutriente e ricca di calorie, da consumarsi in periodi invernali.\nGeografia antropica.\nSuddivisione storica.\nCentro storico.\nIn centro si distinguono quattro antichi \"rioni\" che prendono il nome dalle vie principali: \"Sant'Antonio\", tra \"Piazza Maggiolini\" e la stazione; \"San Michele\", verso \"Piazza Mercato\"; \"Santa Maria\", lungo la via omonima che collega con Nerviano; \"Sant'Ambrogio\", sulla strada che conduce alla frazione San Lorenzo; ai quali si \u00e8 aggiunto in secoli pi\u00f9 recenti un quinto denominato \"Sant'Anna\", lungo la \"via IV Novembre\" e la ferrovia.\nQuartieri periferici.\nLa periferia \u00e8 idealmente divisa in quattro quartieri, prettamente residenziali: \"Calara\" dopo la ferrovia, oltre il cimitero e sulla strada per Casorezzo; \"Oltrestazione\", talvolta confusa con Ravello, a causa della continuit\u00e0 urbanistica con la frazione; \"Madonna di Dio il s\u00e1\", verso il confine nervianese; \"Costa Canegrate\", nei pressi del confine con il comune omonimo.\nEconomia.\nParabiago \u00e8 una cittadina prevalentemente industriale, ma in passato fu un attivo borgo agricolo, si coltivavano cereali, vite, gelsi e bachi da seta; settore che era a rischio e che oggi si tenta di preservare con l'istituzione dei due \"Parchi Agricoli Sovracomunali\" del Roccolo e dei Mulini (o Media Valle Olona).\nRisulta abbastanza attivo il terziario, oltre all'attivit\u00e0 estrattiva nelle cave della frazione San Lorenzo.\nIndustria.\nSettore principale dell'economia comunale, nonch\u00e9 artefice del popolamento negli scorsi decenni, \u00e8 senza ombra di dubbio l'Industria.\nCampo maggiormente rilevante \u00e8 il calzaturiero, tanto importante da darle l'appellativo di \"Citt\u00e0 della calzatura\"; ebbe inizio nel 1899 con l'istituzione della prima fabbrica per la produzione di scarpe da donna, ad opera di Paolo Castelnuovo e soci: da allora in paese si svilupp\u00f2 una sorta di \"Artigianato\", spesso e volentieri \"casalingo\", che dette in tempi pi\u00f9 recenti linfa vitale per lArtigianato Industriale\" locale, portando Parabiago ai primi posti in Italia, in concorrenza con Vigevano, e nel mondo. Negli anni novanta le aziende operanti in questo settore erano il 70% circa, attualmente per\u00f2 il panorama artigianale specifico sente un periodo di crisi, \u00e8 infatti messo in difficolt\u00e0 dalla concorrenza estera (soprattutto cinese); resiste ancora il \"fiore all'occhiello\" della calzatura parabiaghese, la Fratelli Rossetti\"', specializzata in scarpe di lusso e conosciuta in tutto il mondo.\nIl tessile \u00e8 ancora presente sul territorio con la ReDe, specializzata nella produzione di calze. Questo settore ebbe inizio con Felice Gajo e la sua Unione Manifatture di Parabiago all'inizio del novecento fu attiva anche in altri comuni del milanese.\nDa menzionare il passato glorioso di due fabbriche di elettrodomestici: la Termozeta di San Lorenzo e la Rancilio macchine per caff\u00e8 di Villapia, un tempo all'avanguardia nei rispettivi campi, ed entrambe sponsor del Giro d'Italia negli anni settanta e ottanta. Delle due, soltanto la seconda ha ancora sede in loco.\nPer l'industria chimica, va ricordata la multinazionale Icap-Sira di San Lorenzo, la quale ha come prodotti principali collanti, coloranti e polimeri.\nInfrastrutture e trasporti.\nLa frazione San Lorenzo \u00e8 attraversata dalla strada statale 33 del Sempione.\nLa stazione di Parabiago, situata sulla ferrovia Domodossola-Milano, \u00e8 servita dalla linea S5 del servizio ferroviario suburbano di Milano esercita da Trenord nell'ambito del contratto di servizio stipulato con la Regione Lombardia.\nFra il 1880 e il 1966 la frazione San Lorenzo era servita dalla tranvia Milano-Gallarate, gestita dalla STIE.\nSport.\nCalcio.\nL'Associazione Calcio Parabiago \u00e8 chiamata affettuosamente dagli anziani \"Piccolo Torino\" a causa delle maglie color granata e per i successi passati nel campionato di Serie C.\nPallavolo.\nla squadra maschile ha partecipato al campionato di serie B e C1.\nLa squadra femminile ha invece raggiunto al termine della stagione 2015-2016 la Serie D.\nRugby.\nL'Unione Sportiva Rugby Parabiago milita in serie A; in citt\u00e0 si sono anche svolte delle partite casalinghe della Nazionale Italiana Under 16 valevoli per il Torneo Sei Nazioni; nel 2007 si \u00e8 svolta per la prima volta in Parabiago una partita in casa della Nazionale Italiana Under 21 per il \"Sei Nazioni\", al campo sportivo \"Rino Venegoni\".\nAtletica leggera.\nPer quanto riguarda l'atletica leggera, gli atleti di Parabiago gareggiano per la \"Pro Sesto\", societ\u00e0 fondata nel 1957 diramata in provincia di Milano e che ha accolto nella sua rosa podi italiani, atleti azzurri e partecipazioni alla serie Oro dei Campionati italiani di societ\u00e0 di atletica leggera.\nCiclismo.\nSi svolge ogni anno per le vie della citt\u00e0 una gara \"Memorial\" ed il traguardo volante della Coppa Bernocchi\nNel 1972, durante il 55\u00ba Giro d'Italia, si svolse la 15\u00aa tappa, con arrivo e partenza da Parabiago, un turno di riposo in citt\u00e0 e la successiva partenza della 16\u00aa tappa con arrivo a Livigno.\nNei giorni 15, 16 e 17 giugno 2007, si sono disputati a Parabiago, i primi Campionati mondiali di handbike."}
{"id": "20094", "revid": "322321", "url": "https://it.wikipedia.org/wiki?curid=20094", "title": "Pogliano Milanese", "text": "Pogliano Milanese (\"Pojan\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia. Comune dell'ex circondario di Gallarate, mandamento di Rho, fino al 1926 era detto soltanto \"Pogliano\", l'attributo \"Milanese\" venne aggiunto per distinguerlo da altre comunit\u00e0 omonime in provincia di Como e di Torino.\nPossiede una frazione denominata Bettolino.\nGeografia fisica.\nIl comune si trova nel comparto 1 del comprensorio milanese al confine con il comprensorio Ticino-Olona. Il territorio si estende con andamento pianeggiante lungo un asse longitudinale in direzione nord-est e sud-ovest, ed \u00e8 attraversato in zona centrale dal fiume Olona. Per la sua collocazione geografica (km 20 da Milano e km 15 da Legnano), Pogliano si trova in un'area di forte concentrazione urbana, praticamente in una zona baricentrica rispetto a due grossi bacini industriali: Milano e Legnano.\nStoria.\nAntichissime sono le origini di Pogliano. Il suo nome \u00e8 di origine latina, deriva da \"Publi Agmina\", cio\u00e8 accampamenti di Publio, che sta ad indicare che qui risiedettero anticamente tali accampamenti e che si svolsero guerriglie contro i Cimbri ed i Teutoni che erano scesi in questa zona per saccheggiare, ma furono sconfitti dall'esercito Romano. Del fatto sono rimasti resti archeologici di valore nella zona dove ora sorge il cimitero. Vari sono i cronisti che parlano della storia di Pogliano, L'Amati nel suo dizionario geografico, la descrive come l'antica \"Polliamin\", terra lombarda a nord-ovest di Milano, situata in una piccola e prospera pianura bagnata dal fiume Olona, che nasce dai monti del varesotto nell'oasi naturale del Parco Regionale Campo dei Fiori, bagna i territori di Legnano, Nerviano e Rho e sbocca a Milano a Bocca Ticinese. Ancora secondo l'Amati, Pogliano fu paese agricolo: gi\u00e0 ai suoi tempi, precisa, prosperavano cereali di ogni genere, i prati erano tenuti bene, era ricchissima la coltivazione del gelso e quindi sviluppato l'allevamento del baco da seta. Il terreno argilloso e piuttosto arido era reso fertile da un intelligente sistema di irrigazione.\nCuriosit\u00e0.\nCome molte localit\u00e0 italiane, anche Pogliano Milanese ebbe una sua emittente radiofonica nell'era del massimo sviluppo del fenomeno (1975-1985). Si chiamava Radio Fox, e trasmise dal 1979 al 1980 sui 94,300\u00a0MHz in modulazione di frequenza dal retro di un negozio di hi-fi. La copertura era limitata a Pogliano Milanese ed ai paesi limitrofi, mentre i programmi consistevano prevalentemente in musica con qualche contributo informativo locale.\nEconomia.\nL'economia poglianese attraverso i secoli.\nPer molti secoli l'economia feudale dette al paese un carattere prettamente agricolo. L'agricoltura peraltro era favorita dalla sua posizione pianeggiante e dalla presenza del fiume Olona e del canale Villoresi, le cui acque favorivano l'irrigazione dei campi. Testimoniano questa economia agricola le numerose cascine-fattorie oggi ancora esistenti e i Mulini: la Cassinetta, la Grassina, il Mulino Litta, il Mulino Ragno e il Mulino san Giulio. Molte propriet\u00e0 di famiglie nobili vennero vendute e nacquero piccole propriet\u00e0 private, mentre la nascente industria assorbiva la manodopera e le produzioni della preesistente organizzazione agricola. La Filanda era situata nel centro del paese, dove ora sorge la Biblioteca: vi venivano portati i bozzoli da seta il cui allevamento era diffusissimo tra i Poglianesi.. Dopo la seconda guerra mondiale si verific\u00f2 un cambiamento quasi radicale: crollato il mercato della seta e quindi l'allevamento del baco, diminuita l'importanza dell'economia agricola, l'industrializzazione provoc\u00f2 un esodo massiccio dall'agricoltura, specialmente nel corso degli anni Cinquanta. Numerose industrie sorsero verso gli anni Sessanta, ubicate soprattutto nella zona verso Bettolino, dove la strada statale del Sempione diventava importante mezzo di comunicazione, consentendo un rapido spostamento delle merci sulle pi\u00f9 importanti arterie. L'attivit\u00e0 industriale abbraccia oggi diversi settori: metalmeccanico, chimico, alimentare, tessile. Grossi complessi produttivi e molte attivit\u00e0 artigianali, tutti di altissimo livello specialistico, oltre che validissime organizzazioni commerciali formano quel poliedrico sistema economico che rappresenta la risorsa vitale per la continuit\u00e0 del lavoro poglianese. A rendere complesso e composito il sistema contribuiscono anche settori meno appariscenti, ma altrettanto importanti, consentendo una salda tenuta anche in momenti difficili con un apporto economico non solo importante, ma addirittura essenziale. L'attivit\u00e0 agricola \u00e8 svolta da pochi contadini. Esistono sempre a conduzione familiare allevamenti di polli e selvaggina, con una concezione ed un'organizzazione prettamente moderna e razionale, che dimostra ampiamente la laboriosit\u00e0 e la versatilit\u00e0 della gente di Pogliano.\nInfrastrutture e trasporti.\nLa stazione di Vanzago-Pogliano, situata sulla ferrovia Domodossola-Milano, \u00e8 servita dalla linea S5 del servizio ferroviario suburbano di Milano esercitata da Trenord nell'ambito del contratto di servizio stipulato con la Regione Lombardia.\nFra il 1880 e il 1966 la frazione Bettolino era servita dalla tranvia Milano-Gallarate, gestita dalla STIE.\nAmministrazione.\nL'attuale Amministrazione \u00e8 il risultato delle Elezioni Amministrative del giorno 26 maggio 2019 che ha rilevato una affluenza alle urne del 70,74%.\nIl partito Insieme per Pogliano ha ricevuto 2385 voti (51,78%) ed \u00e8 stato perci\u00f2 eletto sindaco il candidato Carmine Lavanga.\nL'opposizione \u00e8 composta dal partito Vivere Pogliano, che ha ottenuto 1753 voti (38,06%) e dal partito sostenitore del Movimento 5 Stelle, che ha invece ottenuto 468 voti (10,16%)."}
{"id": "20095", "revid": "123345488", "url": "https://it.wikipedia.org/wiki?curid=20095", "title": "Pozzo d'Adda", "text": "Pozzo d'Adda (\"Pozz\" in dialetto locale, AFI: , e semplicemente Pozzo fino al 1862) \u00e8 un comune italiano di abitanti della citt\u00e0 metropolitana di Milano in Lombardia. Il comune \u00e8 situato a circa 25\u00a0chilometri a nord-est del capoluogo.\nStoria.\nIl paese si trova a met\u00e0 strada tra Bergamo e Milano. Il nome deriva dalla conformazione del terreno alluvionale, caratterizzato da numerosi pozzi.\nUn importante documento del 1015 contiene la prima probabile attestazione dell'esistenza del luogo di Pozzo. La prima attestazione certa e documentata dell'esistenza del luogo di Pozzo risale al 1252: consiste in una pergamena del monastero di sant'Ambrogio riguardante una permuta di terre a Inzago, firmata da un piccolo proprietario terriero residente in \"Pozzo di Vaprio\". Pozzo, dunque, era connotata come pertinenza di Vaprio d'Adda. Nel 1345 Pozzo \u00e8 riconosciuto come comune, comparendo nello \"Statuto delle strade e delle acque\".\nData la sua estrema vicinanza a Vaprio e a Trezzo, tra il X ed il XV secolo, Pozzo fu coinvolto nelle guerre che si svolgevano nelle vicinanze del fiume Adda.\nNel 1862 viene aggiunto \"d'Adda\" dopo il nome del paese: pi\u00f9 che al fiume che bagna molti paesi limitrofi, ma che non attraversa il paese, sembra riferirsi alla nobile famiglia d'Adda che fu feudataria del paese.\nAll'altezza del XVIII miglio lungo l'antica strada romana che collegava Bergamo a Milano si trova la frazione Bettola, il cui nome sembra derivare da una piccola costruzione di ristoro che sorgeva in quel luogo.\nFino alla fine dell'Ottocento Pozzo e Bettola rimasero dei centri prevalentemente agricoli. Solo nella seconda met\u00e0 del XX secolo si ebbe l'arrivo di alcune grosse aziende metalmeccaniche ed imprese artigiane che hanno assorbito parte della manodopera locale.\nNel territorio comunale sono presenti due parrocchie: una nel capoluogo dedicata a sant'Antonio abate e una nella frazione, dedicata al Santissimo Redentore. Inizialmente le due parrocchie seguivano riti diversi: romano nel capoluogo e ambrosiano nella frazione. Il motivo dei due riti diversi si spiega in quanto la parrocchia di Pozzo faceva parte del vicariato foraneo di Trezzo sull'Adda, di rito romano, quella di Bettola faceva parte del vicariato foraneo di Inzago, di rito ambrosiano. Nel 2005 \u00e8 stata costituita l'unit\u00e0 pastorale tra le due parrocchie e nel 2007, pertanto, si \u00e8 unificato il rito e si \u00e8 adottato unicamente quello ambrosiano, proprio dell'arcidiocesi di Milano.\nMonumenti e luoghi d'interesse.\nNel comune si possono osservare la ex chiesa parrocchiale di sant'Antonio abate, edificio polifunzionale; la nuova chiesa parrocchiale, anch'essa dedicata a sant'Antonio abate, consacrata nel 1901; l'oratorio della Beata Vergine Addolorata e la chiesa di sant'Elisabetta, edifici cinquecenteschi presenti nella frazione Bettola; la chiesa dedicata al Santissimo Redentore, consacrata nel 1910 e situata nella frazione; palazzo Dugnani, villa Montalto e villa Brizzolara, ville presenti nel comune appartenute ai nobili che abitavano in paese.\nLa vecchia parrocchiale.\nLa vecchia chiesa di sant'Antonio abate venne costruita probabilmente attorno al 1554 ed inizialmente era costituita da una sola navata e da un altare dedicato alla Beata Vergine della Neve. Nella prima parte del Seicento assunse la forma barocca che ancora oggi \u00e8 possibile vedere e, nel corso dello stesso secolo, la volta della chiesa fu decorata da pitture del Montalto, non visibili ai giorni nostri in quanto corrose dall'umidit\u00e0 e dal tempo a causa dello stato di abbandono in cui era la chiesa prima dell'opera di restauro.\nFin dalla sua costituzione la chiesa fu dedicata a sant'Antonio abate e pare facile capirne il motivo: tale santo era patrono degli animali, indispensabili per la sopravvivenza del paese.\nA causa dell'aumento della popolazione la vecchia chiesa non riusciva pi\u00f9 a contenere i fedeli che volevano partecipare alle varie funzioni e verso la fine dell'Ottocento si inizi\u00f2 a costruire una chiesa nuova, pi\u00f9 grande, consacrata nel 1901 e sempre dedicata a sant'Antonio abate. Con il passare del tempo la vecchia chiesa cadde in disuso e in degrado ma, dopo un restauro \u00e8 stata adibita ad edificio polifunzionale e sede del centro culturale \"Lumen Gentium\".\nCultura.\nBiblioteca.\nLa biblioteca di Pozzo si trova in un edificio adiacente a Villa Brizzolara, ora palazzo comunale, e fa parte del sistema bibliotecario CUBI.\nScuole.\nScuola dell'infanzia.\nNella frazione Bettola \u00e8 presenta la scuola dell'infanzia che accoglie tutti i bambini con un'et\u00e0 compresa fra i 3 e i 6 anni. Recentemente ha subito un'opera di ristrutturazione a ampliamento.\nScuola primaria e secondaria di primo grado.\nSul territorio comunale \u00e8 presente una sezione staccata dell'Istituto Comprensivo \"Armando Diaz\" di Vaprio d'Adda che comprende la scuola primaria di primo e di secondo grado. Inizialmente le classi della scuola primaria di primo grado erano suddivise tra il plesso di Pozzo e quello della frazione Bettola, mentre la primaria di secondo grado era solo a Bettola. Oggi, invece, le classi della primaria e secondaria di primo grado si trovano all'interno della nuova scuola, inaugurata il 7 maggio 2011, costruita a met\u00e0 strada fra il capoluogo e la frazione. \u00c8 una scuola molto avanzata tecnologicamente e tutte le aule sono dotate di lavagna interattiva. Proprio per questo \u00e8 una delle cinque scuole pi\u00f9 tecnologiche d'Italia. La scuola \u00e8 solo una delle strutture de \"La cittadella del libero pensiero\". Nei prossimi anni verranno costruiti un centro giovani, un centro anziani, una biblioteca, e una piscina scoperta.\nSociet\u00e0.\nAmministrazione.\nDalle elezioni comunali del 3 e 4 ottobre 2021 \u00e8 in carica la lista civica \"1 di NOI\".\nViabilit\u00e0 e trasporti.\nIl comune \u00e8 attraversato nella frazione dalla ex strada statale 525 del Brembo. \u00c8 collegato con il capolinea di Gessate della linea verde della metropolitana milanese, attraverso l'autolinea Z311 (Vaprio d'Adda-Gessate), esercitata da Nord-Est Trasporti. Nelle immediate vicinanze si trova il casello dell'autostrada A4 di Trezzo sull'Adda."}
{"id": "20096", "revid": "322321", "url": "https://it.wikipedia.org/wiki?curid=20096", "title": "Pozzuolo Martesana", "text": "Pozzuolo Martesana (\"Pozzoeu\" in dialetto milanese, : , e semplicemente Pozzuolo fino al 1864, rinvenuto come Pozzolo nella grafia settecentesca) \u00e8 un comune italiano di abitanti della citt\u00e0 metropolitana di Milano in Lombardia.\nFa parte del territorio della Martesana: vi ha sede uno degli stabilimenti del gruppo dolciario Ferrero.\nStoria.\nDal punto di vista archeologico le pi\u00f9 antiche attestazioni nel territorio di Pozzuolo Martesana sono riferibili ad una tomba romana di et\u00e0 imperiale rinvenuta nella frazione Bisentrate e ad alcune sepolture di epoca longobarda, databili entro la prima met\u00e0 del VII secolo, rinvenute nel 2011 lungo il percorso dell'autostrada BreBeMi, a sud dell'attuale abitato. \nLa pi\u00f9 antica attestazione del nome \u00e8 invece documentata da una pergamena conservata nell'archivio capitolare della Curia vescovile di Bergamo relativa ad un atto di vendita stipulato (\"Actum vico Pociolo\") nel marzo del 1044 per la vendita di alcuni beni in Medolago.\nNel 1191 \u00e8 invece attestato il nome \"Pozolo\" in un'altra pergamena relativa alla vendita di alcuni terreni proprio a Pozzuolo Martesana.\nA partire dal XIII secolo \u00e8 documentata la sua appartenenza alla pieve di Gorgonzola.\nIn et\u00e0 napoleonica (1809) furono aggregati a Pozzuolo i comuni di Bisentrate e Trecella, e due anni dopo Bellinzago. Tutti i centri recuperarono l'autonomia con la costituzione del Regno Lombardo-Veneto.\nNel 1864 Pozzuolo assunse il nome ufficiale di \"Pozzuolo Martesana\", per distinguersi da altre localit\u00e0 omonime.\nNel 1869 Bisentrate e Trecella furono aggregati definitivamente a Pozzuolo Martesana.\nAmbiente.\nLocalit\u00e0 storica della Martesana e del Parco dell'Alto Martesana, nel corso del 2012, il territorio comunale \u00e8 stato interessato da profonde trasformazioni urbanistiche e paesaggistiche, per lo pi\u00f9 riconducibili all'edificazione in area agricola di un polo logistico DHL, di una cava di prestito e pi\u00f9 in generale di infrastrutture riferibili ai cantieri BreBeMi e T.E.M., che hanno condotto alla sottrazione di ampie porzioni di terra messa a coltura e all'abbattimento di decine di alberi, taluni secolari, di interesse del \"PLIS\" locale e tutelati dal Parco dell'Alto Martesana, nella cui fondazione nel 2009 Pozzuolo Martesana fu tra i comuni capofila.\nGeografia antropica.\nSecondo l'ISTAT, il territorio comunale comprende il centro abitato di Pozzuolo Martesana, le frazioni di Bisentrate e Trecella e le localit\u00e0 di Cascina Piola, Cascina Porro e Rotta, Cascina San Giuseppe e Cascina Solcia."}
{"id": "20098", "revid": "121659969", "url": "https://it.wikipedia.org/wiki?curid=20098", "title": "Annapurna", "text": "LAnnapurna (: ; nome femminile; in \"hindi\" \"Annap\u016br\u1e47a\") \u00e8 un massiccio montuoso himalayano situato in Nepal centrale, comprendente l\"Annapurna I\", la cima pi\u00f9 alta che raggiunge gli 8.091\u00a0m s.l.m., il decimo monte pi\u00f9 alto della Terra, e altre cime comprese all'interno del cosiddetto Santuario dell'Annapurna, noto anche per il famoso percorso escursionistico dell'Annapurna Circuit.\nDescrizione.\nConformazione.\nIl massiccio dell'Annapurna comprende 6 cime principali:\nAscensioni.\nTecnicamente non \u00e8 l'ottomila pi\u00f9 difficile da scalare ed \u00e8 stato il primo ad essere conquistato dall'uomo, ma \u00e8 considerato quello pi\u00f9 pericoloso al mondo per le continue valanghe che cadono dai suoi versanti, detenendo con un valore superiore al 40% il pi\u00f9 alto rapporto tra numero di morti e numero di alpinisti giunti in vetta.\nPrima ascensione.\nNel 1950, malgrado la scarsa esperienza di spedizioni alpinistiche extra-europee, i francesi organizzarono quella che sarebbe diventata la prima spedizione a raggiungere la vetta di un ottomila.\nNe facevano parte Maurice Herzog, in qualit\u00e0 di alpinista e capo-spedizione, gli alpinisti Jean Couzy, Marcel Schatz, Louis Lachenal, Gaston R\u00e9buffat e Lionel Terray, il medico Jacques Oudot, il regista cinematografico Marcel Ichac, gli ufficiali di collegamento Francis de Noyelle e il nepalese Ghan Bikram Rana. Sul posto furono assoldati 8 portatori d'alta quota.\nLa partenza dalla Francia avvenne il 30 marzo; dopo aver raggiunto Pokhara, capoluogo della regione, la spedizione si assest\u00f2 nella localit\u00e0 di Tukucha, da cui prese ad esplorare la zona per individuare la migliore via di accesso e di salita. Il campo base fu installato solo il 22 maggio, allorch\u00e9 pot\u00e9 iniziare l'ascensione vera e propria. Per superare i 3.478 metri di dislivello tra il campo base e la vetta furono necessari 5 campi intermedi, e la mattina del 3 giugno i due alpinisti Herzog e Lachenal riuscirono ad arrivare in vetta, la prima di un ottomila ad essere scalata. Contrariamente a quanto avvenne nella maggior parte delle prime ascensioni dei restanti ottomila, la spedizione francese non fece uso di ossigeno, e percorse i 680 metri di dislivello tra l'ultimo campo e la vetta in 8 ore, a una media di salita di 85 metri l'ora.\nIl prezzo del successo ottenuto fu altissimo: la scarsa esperienza, l'equipaggiamento inadeguato e il peggioramento delle condizioni atmosferiche furono tra le cause per cui Herzog e Lachenal riportarono accecamenti e congelamenti estesi di mani e piedi; Lachenal sub\u00ec amputazioni ad entrambi i piedi.\nPrima ascensione femminile.\nLa prima ascensione femminile fu compiuta nel 1978 da una spedizione statunitense, chiamata \"American Women's Himalayan Expedition\" e guidata da Arlene Blum. Il 15 ottobre raggiunsero la vetta Vera Komarkova e Irene Miller, insieme a due portatori d'alta quota. Altre due alpiniste, Alison Chadwick-Onyszkiewicz e Vera Watson, persero la vita durante la salita.\nPrima ascensione invernale.\nLa prima ascensione invernale fu realizzata da Jerzy Kukuczka e Artur Hajzer il 3 febbraio 1987. Kukuczka guidava la spedizione polacca di cui facevano parte anche Wanda Rutkiewicz e Krzysztof Wielicki. Per Kukuczka si trattava della terza prima invernale di un ottomila, dopo il Dhaulagiri (1985) e il Kangchenjunga (1986), o della quarta, considerando l'ascesa come secondo team del Cho Oyu (1985)."}
{"id": "20102", "revid": "1305772", "url": "https://it.wikipedia.org/wiki?curid=20102", "title": "Galizia (Spagna)", "text": "La Galizia (in spagnolo \"Galicia\", in galiziano \"Galicia\" o \"Galiza\") \u00e8 una comunit\u00e0 autonoma nel nord-ovest della Spagna. Confina a nord-est col golfo di Biscaglia, a ovest con l'oceano Atlantico, a est con le Asturie e la Castiglia e Le\u00f3n e a sud col Portogallo. La Galizia \u00e8 composta da quattro province: A Coru\u00f1a, Pontevedra, Ourense e Lugo.\nGli abitanti della Galizia sono chiamati galleghi (o galiziani; in gallego \"galegos\", in spagnolo \"gallegos\").\nToponomastica.\nIl nome deriva dal latino \"Gallaecia\": l'attuale comunit\u00e0 infatti occupa gran parte dell'antica provincia romana, la Galizia appunto. Il nome originario in latino deriva a sua volta da quello delle antiche trib\u00f9 celtiche\nche erano insediate nell'area a nord del fiume Duero, che i Romani chiamavano \"Gallaeci\" o \"Callaeci\" (i famosi \"galli\"), mentre tra i greci erano conosciuti come \u03ba\u03b1\u03bb\u03bb\u03b1\u03b9\u03ba\u03bf\u03b9, \"Kallaikoi\" (le trib\u00f9 erano state menzionate da alcuni autori, fra tutti Erodoto)."}
{"id": "20104", "revid": "1568601", "url": "https://it.wikipedia.org/wiki?curid=20104", "title": "Broad Peak", "text": "Il Broad Peak (conosciuto in passato anche come K3) \u00e8 una montagna del massiccio del Gasherbrum, la dodicesima pi\u00f9 alta della Terra con i suoi 8.047\u00a0m s.l.m., situato sul confine tra Cina e Pakistan, nella catena del Karakorum, a circa 8\u00a0km dal K2.\nDescrizione.\nToponimo.\nL'esploratore britannico Thomas George Montgomerie, durante la campagna di rilevamento del Karakoram nel 1856, lo chiam\u00f2 K3, ma quando William M. Conway scopr\u00ec che la sua parte sommitale era lunga quasi 2\u00a0km lo ribattezz\u00f2 Broad Peak, ovvero \"Cima Larga\". Il nome in lingua balti \u00e8 \"Faichan Langri\"; la trasposizione letterale \"Phalchan Kangri\" non \u00e8 invece accettata dai Balti.\nConformazione.\nIl Broad Peak \u00e8 costituito da 4 cime principali:\nSimilarmente al vicino K2, il Broad Peak si trova ad oltre 80 km dal pi\u00f9 vicino centro abitato, Askole, distanza percorribile solo a piedi in quanto compresa nel ghiacciaio Baltoro.\nAscensioni.\nPrima ascensione.\nLa prima ascensione del Broad Peak fu compiuta il 9 giugno 1957 dalla spedizione austriaca composta da Marcus Schmuck, Fritz Wintersteller, Kurt Diemberger e Hermann Buhl. Gli alpinisti non utilizzarono n\u00e9 l'ossigeno, n\u00e9 portatori di alta quota.\nNella stessa spedizione Marcus Schmuck e Fritz Wintersteller realizzarono la prima salita dello Skil Brum Peak (7360\u00a0m) il 19 giugno 1957 in puro stile alpino in 53 ore.\nPrima ascensione femminile.\nLa prima ascensione femminile \u00e8 stata compiuta dalla polacca Krystyna Palmowska il 30 giugno 1983.\nPrima ascensione invernale.\nLa prima ascensione invernale \u00e8 stata effettuata il 5 marzo 2013 dai polacchi Maciej Berbeka, Adam Bielecki, Tomasz Kowalski e Artur Ma\u0142ek, lungo la via normale sul versante ovest. Il 6 e 7 marzo Bielecki e Ma\u0142ek hanno fatto ritorno al campo base, mentre Maciej Berbeka e Tomasz Kowalski, che avevano bivaccato a 7.900 metri e con i quali si erano persi i contatti radio dal 6 marzo, non hanno fatto ritorno e dall'8 marzo sono stati dati per dispersi. Per Berbeka si \u00e8 trattato della terza salita invernale di un ottomila dopo il Manaslu nel 1984 e il Cho Oyu nel 1985, mentre per Bielecki della seconda, dopo il Gasherbrum I nel 2012. La spedizione \u00e8 stata guidata da Krzysztof Wielicki, gi\u00e0 autore anch'egli della prima salita invernale di tre ottomila, l'Everest nel 1980, il Kangchenjunga nel 1986 e il Lhotse nel 1988."}
{"id": "20106", "revid": "1568601", "url": "https://it.wikipedia.org/wiki?curid=20106", "title": "Cho Oyu", "text": "Il Cho Oyu (\"la Dea Turchese\") con i suoi 8.201 m s.l.m., \u00e8 la sesta montagna pi\u00f9 elevata della Terra, situato sul confine tra Cina e Nepal, all'interno della catena dell'Himalaya e distante circa 20\u00a0km ad ovest dell'Everest.\nAscensioni.\n\u00c8 stato il quinto ottomila a essere scalato (1954), dopo l'Annapurna (1950), l'Everest (1953), il Nanga Parbat (1953) e il K2 (1954). Proporzionalmente, \u00e8 considerato l'ottomila meno impegnativo, ed \u00e8 quello che presenta il tasso di mortalit\u00e0 pi\u00f9 basso. Per queste sue caratteristiche, e per la facilit\u00e0 di accesso al campo base, \u00e8 anche l'ottomila che registra il maggior numero di scalate effettuate, subito dopo l'Everest.\nPrimi tentativi.\nNel 1951 gli alpinisti Tom Bourdillon e William Hutchinson Murray, facenti parte di una spedizione inglese guidata da Eric Shipton, raggiunsero il colle Nangpa La nelle vicinanze del Cho Oyu dal lato cinese. La spedizione aveva come scopo principale l'esplorazione dell'Everest, e il Cho Oyu fu un obiettivo secondario.\nNel 1952 le pareti del Cho Oyu e alcune vette circostanti furono esplorate nuovamente da una spedizione inglese, sempre guidata da Shipton. Vi facevano parte, tra gli altri, gli alpinisti Edmund Hillary, George Lowe, Tom Bourdillon, Charles Evans e Alfred Gregory. Fu scelto il Cho Oyu in seguito al mancato permesso per l'Everest, ma la spedizione fu comunque utilizzata come allenamento per la salita dell'Everest dell'anno successivo, che sarebbe stato un successo per Hillary e Tenzing Norgay. Fu esplorata sia la parete sud-est, nepalese, da parte di Evans e Gregory, che la parete nord da Hillary e Lowe.\nPrima ascensione.\nLa prima ascensione fu compiuta il 19 ottobre 1954 dagli austriaci Herbert Tichy, Joseph J\u00f6chler e dallo sherpa Pasang Dawa Lama, lungo il versante nord ovest. La spedizione divent\u00f2 famosa per l'utilizzo dello stile alpino senza ossigeno, in netto contrasto con lo stile pesante dell'epoca.\nPrima ascensione femminile.\nLa prima ascensione femminile fu realizzata il 13 maggio 1984 da V\u011bra Kom\u00e1rkov\u00e1 e Dina \u0160t\u011brbov\u00e1, facenti parte di una spedizione cecoslovacca. Komarkova aveva gi\u00e0 salito in prima femminile l'Annapurna nel 1978.\nPrima ascensione invernale.\nLa prima ascensione invernale fu compiuta il 12 febbraio 1985 da Maciej Berbeka e Maciej Pawlikowski (via ripetuta tre giorni dopo da Andrzej Heinrich e Jerzy Kukuczka), facenti parte di una spedizione polacca.\nAltre salite.\nNel seguente elenco sono riportati gli altri eventi pi\u00f9 significativi riguardanti il Cho Oyu."}
{"id": "20108", "revid": "15756", "url": "https://it.wikipedia.org/wiki?curid=20108", "title": "Dhaulagiri", "text": "Il Dhaulagiri (\"Montagna Bianca\") \u00e8 un massiccio montuoso himalayano, la cui vetta pi\u00f9 elevata raggiunge i 8.167\u00a0m s.l.m., rappresentando la settima montagna pi\u00f9 alta della Terra e la maggiore cima situata interamente in un'unica nazione (Nepal).\nStoria.\nLa montagna si trova in Nepal all'interno della catena dell'Himalaya, 35\u00a0km a ovest dell'Annapurna, separato da esso dalla valle Kali Gandaki. Fu scoperto nel 1808 e venne ritenuto per circa 30 anni, fino alla scoperta del Kangchenjunga, il monte pi\u00f9 alto della Terra.\nConformazione.\nIl Dhaulagiri \u00e8 un massiccio composto da 10 cime:\nAscensioni.\nPrima ascensione.\nLa prima ascensione fu compiuta il 13 maggio 1960 da una spedizione svizzero/austriaca guidata da Max Eiselin, insieme a Kurt Diemberger, Peter Diener, Ernst Forrer, Albin Schelbert, Nyima Dorji and Nawang Dorji. Fu la prima spedizione himalayana supportata da un aereo, che per\u00f2 si schiant\u00f2 durante l'avvicinamento. L'aereo, un Pilatus PC-6, fu successivamente abbandonato sulla montagna.\nPrima ascensione femminile.\nLa prima ascensione femminile fu compiuta da Lutgaarde Vivijs il 6 maggio 1982, facente parte di una spedizione belga, lungo la via normale.\nPrima ascensione invernale.\nLa prima ascensione invernale fu realizzata il 21 gennaio 1985 da Jerzy Kukuczka e Andrzej Czok, facenti parte di una spedizione polacca, lungo la via normale.\nAltre salite.\n17 maggio 2006 Nives Meroi e Romano Benet conquistano la cima pi\u00f9 alta."}
{"id": "20109", "revid": "118638122", "url": "https://it.wikipedia.org/wiki?curid=20109", "title": "Gasherbrum I", "text": "Il Gasherbrum I (noto anche come Hidden Peak o K5) \u00e8 una montagna del massiccio del Gasherbrum, situato nella regione Himalayana del Karakorum, rappresentando, con i suoi 8.068\u00a0m s.l.m., l'undicesima montagna pi\u00f9 alta della Terra.\nDescrizione.\nToponimo.\nGasherbrum nella lingua locale significa \"splendido picco\". Il Gasherbrum I venne chiamato K5 (che indicava la quinta vetta del Karakorum) da Thomas George Montgomerie nel 1856, quando questi individu\u00f2 per primo le vette del Karakorum, da pi\u00f9 di 200\u00a0km di distanza, durante la Grande Indagine Trigonometrica dell'India. Nel 1892, William Martin Conway forn\u00ec un nome alternativo, \"Hidden Peak\" (Picco Nascosto), con riferimento alla sua collocazione remota.\nConformazione.\nSi trova nella parte inferiore di una dorsale ad arco che va da nord a sud, rivolta ad ovest, lungo la quale passa il confine tra Pakistan e Cina. Questa dorsale \u00e8 delimitata dal ghiacciaio del Baltoro ad ovest e dal ghiacciaio Urdok ad est.\nSi possono distinguere tre versanti principali:\nAscensioni.\nPrimi tentativi.\nNel 1934 una spedizione internazionale guidata da G\u00fcnter Dyhrenfurth e sponsorizzata dall'industria cinematografica esplor\u00f2 la parte superiore del ghiacciaio del Baltoro, compiendo diverse ascensioni, tra cui il versante meridionale del Gasherbrum I. Facevano parte della spedizione come alpinisti, tra gli altri, il piemontese Piero Ghiglione, anche inviato per la Gazzetta del Popolo, lo svizzero Andr\u00e9 Roch e il tedesco Hans Ertl. Il 23 giugno installarono il campo base su una morena del ghiacciaio Abruzzi. Da qui Dyhrenfurth and Roch risalirono il ghiacciaio Gasherbrum meridionale fino a 6.250\u00a0m, dove trovarono la cresta nord-ovest e la parete ovest troppo ripide per essere salite. Decisero quindi di tentare dalla lunga cresta sud-est, partendo dal \"Conway Saddle\", un colle raggiunto per la prima volta da una spedizione guidata da Ardito Desio nel 1929. Ertl e Albert Hocht, dopo aver installato diversi campi, furono poi respinti dalle condizioni meteorologiche.\nNel 1936 il Gasherbrum I fu esplorato dalla prima spedizione francese in Himalaya, guidata da Henry de S\u00e9gogne. Ne facevano parte, tra gli altri, gli alpinisti Pierre Allain, Raymond Leininger e Marcel Ichac. Il 26 maggio fu installato il campo base, alla base del Baltoro Kangri (7.312\u00a0m), una montagna a sud del Gasherbrum I. Fu salito uno sperone sul versante meridionale, su roccia friabile, che si ricongiunge con la cresta proveniente da sud-est. Il 20 giugno fu attrezzato il campo 5, a 6.700 metri. Da qui si spinsero fino a circa 7.000 metri, ma dovettero poi ritirarsi per l'aggravarsi delle condizioni meteorologiche.\nPrima ascensione.\nLa prima ascensione fu compiuta il 5 luglio 1958 da Pete Schoening e Andy Kauffman, membri della spedizione statunitense guidata da Nicholas B. Clinch.\nPrima ascensione femminile.\nLa prima ascensione femminile fu compiuta nel 1982 dalla francese Marie-Jos\u00e9 Valen\u00e7ot, facente parte di una spedizione svizzero-francese, insieme al marito Sylvain Saudan, due alpinisti francesi e un pakistano. Nell'occasione Saudan comp\u00ec la prima discesa con gli sci dalla vetta al campo base.\nPrima ascensione invernale.\nLa prima ascensione invernale \u00e8 stata compiuta il 9 marzo 2012 dai polacchi Adam Bielecki e Janusz Go\u0142\u0105b. Sono saliti per la \"via dei Giapponesi\" e non hanno utilizzato ossigeno supplementare.\nPrima ascensione di sci-alpinismo.\nLa prima ascensione con gli sci \u00e8 stata compiuta nel 1982 dallo svizzero Sylvain Saudan che con la sua impresa compie il record assoluto della prima discesa integrale con gli sci di una montagna di 8000 metri. \nConcatenamenti.\nIl concatenamento pi\u00f9 evidente \u00e8 quello con il Gasherbrum II, anch'esso un ottomila, che si trova a nord-ovest e da cui \u00e8 separato dal Gasherbrum La, un colle di 6.600 metri. Questo concatenamento \u00e8 stato realizzato per la prima volta in una settimana, tra il 23 e il 30 giugno 1984, da Reinhold Messner e Hans Kammerlander, senza passare dal campo base, senza rifornimenti di materiale e viveri preventivi, e senza incontrare altri alpinisti. Questo concatenamento ha rappresentato anche il primo concatenamento assoluto di due ottomila. I due salirono prima il Gasherbrum II dalla via normale del 1956 lungo la cresta sud-ovest con due bivacchi, per poi discendere dopo un bivacco per un nuovo itinerario, per la parete sud. Da qui raggiunsero il colle Gasherbrum La, tra Gasherbrum I e II, dove bivaccarono per la quarta volta. Il 27 giugno salirono per la parete nord-ovest fino a 7.400 metri dove bivaccarono sotto una bufera. Il giorno successivo raggiunsero la vetta del Gasherbrum I e con scarsissime condizioni di visibilit\u00e0 ridiscesero per la cresta ovest. Quindi, dopo un ultimo bivacco, arrivarono al campo base.\nAltre salite.\nNel seguente elenco sono riportati gli altri eventi pi\u00f9 significativi riguardanti il Gasherbrum I."}
{"id": "20112", "revid": "429561", "url": "https://it.wikipedia.org/wiki?curid=20112", "title": "Abraham Lincoln", "text": "Fu il sedicesimo presidente degli Stati Uniti d'America, dal 4 marzo 1861 fino al suo assassinio avvenuto nell'aprile 1865. Guid\u00f2 l'Unione alla vittoria nella guerra di secessione americana, la pi\u00f9 cruenta mai esplosa fino ad allora nonch\u00e9 la pi\u00f9 grave crisi morale, costituzionale e politica dell'intera storia degli Stati Uniti d'America. Grazie alla vittoria bellica, riusc\u00ec a mantenere uniti gli Stati federati; rafforz\u00f2 il governo federale e modernizz\u00f2 l'economia del Paese.\nNato in una capanna di tronchi in mezzo ai boschi nei pressi di Hodgenville nel Kentucky, crebbe in quello che allora si chiamava West, inizialmente nell'Indiana (facente parte dell'ex Territorio del nord-ovest). In gran parte autodidatta, riuscir\u00e0 a diventare avvocato nell'Illinois e uno dei leader del Partito Whig, fino a essere eletto membro del parlamento statale ove prest\u00f2 servizio per otto anni. Fu eletto deputato alla Camera dei rappresentanti nel 1846. Era favorevole a una rapida modernizzazione economica e si oppose alla guerra Messico-Stati Uniti (1846-1848). Dopo un solo mandato ritorn\u00f2 a casa per riprendere la propria attivit\u00e0 legale. Rientrato nella politica attiva nel 1854, divenne ben presto uno dei capi del neonato Partito Repubblicano, che conquist\u00f2 subito la maggioranza nello Stato dell'Illinois. Partecip\u00f2 alla campagna per le elezioni di medio termine del 1858 candidandosi alla carica di senatore; prese parte a una serie di dibattiti molto pubblicizzati con il suo avversario, il leader del Partito Democratico e senatore in carica Stephen A. Douglas, esprimendosi contro l'espansione della schiavit\u00f9 nei territori dell'Ovest. Fu sconfitto per poco, e Douglas fu rieletto.\nDopo essere stato proposto come vicepresidente alla convention repubblicana per le elezioni presidenziali del 1856, nelle elezioni presidenziali del 1860 risult\u00f2 capace di assicurarsi la candidatura a presidente in qualit\u00e0 di moderato, sebbene la maggior parte dei delegati avessero votato altri candidati nelle prime votazioni. Pur non ottenendo alcun sostegno negli Stati schiavisti del profondo Sud, riusc\u00ec a conquistarsi i favori del Nord e venne cos\u00ec eletto presidente degli Stati Uniti d'America. Sebbene vi fossero stati dei tentativi per colmare le differenze tra Nord e Sud, la vittoria di Lincoln spinse sette Stati sudisti che praticavano la schiavit\u00f9 a ritirarsi dall'Unione e a formare gli Stati Confederati d'America, ancor prima del suo insediamento. L'attacco confederato a Fort Sumter e l'immediatamente successiva battaglia unirono l'intero Nord dietro la bandiera dell'Unione. Come leader della corrente politica moderata, Lincoln trov\u00f2 sostegno tra i Democratici favorevoli alla guerra, i cosiddetti War Democrats, ma dovette confrontarsi da una parte con i Repubblicani Radicali, che chiedevano un trattamento pi\u00f9 duro verso i ribelli, e dall'altra con i Democratici ostili alla guerra, chiamati Copperhead, che lo disprezzavano. Elementi filo-secessionisti complottarono ripetutamente contro di lui. Lincoln reag\u00ec contrapponendo i suoi avversari l'uno contro l'altro con una strategia politica attentamente pianificata e facendo appello al popolo degli Stati Uniti con le sue abilit\u00e0 di oratore.\nIl suo discorso di Gettysburg, il pi\u00f9 significativo e famoso fra quelli da lui pronunciati, \u00e8 considerato una delle pietre miliari dell'unit\u00e0 e dei valori della nazione americana; un'icona del patriottismo, del repubblicanesimo, della parit\u00e0 di diritti, dell'ideale di libert\u00e0 e della democrazia. Sospese l\"habeas corpus\", che poteva tutelare gli ufficiali del Maryland che stavano ostacolando la guerra dell'Unione, portando alla controversa sentenza \"Ex parte Merryman\" della corte federale di giustizia. Evit\u00f2 il potenziale intervento britannico disinnescando l'incidente diplomatico conosciuto come \"affare Trent\". Supervision\u00f2 da vicino lo sforzo bellico, specialmente la selezione dei generali, tra cui il suo uomo di maggior successo, Ulysses S. Grant. Prese importanti decisioni sulla strategia di guerra dell'Unione, incluso un rigido blocco navale che paralizz\u00f2 completamente il commercio del Sud. Mentre la guerra progrediva, le sue mosse in direzione dell'abolizionismo culminarono con il suo primo ordine esecutivo, il Proclama di emancipazione del settembre 1862, che decretava la liberazione di tutti gli schiavi dai territori degli Stati Confederati d'America a partire dal 1\u00ba gennaio 1863; us\u00f2 l'esercito dell'Unione per proteggere gli schiavi fuggitivi, incoraggi\u00f2 gli Stati cuscinetto a mettere fuori legge la schiavit\u00f9 e spinse il Congresso alla promulgazione del XIII emendamento costituzionale, che band\u00ec definitivamente la schiavit\u00f9 in tutto il Paese nel 1865.\nAbile statista e profondamente coinvolto nelle questioni di potere in ogni Stato, Lincoln si conquist\u00f2 l'appoggio decisivo dei Democratici pro-guerra e gest\u00ec la sua campagna di rielezione nelle elezioni presidenziali del 1864. Anticipando la conclusione della guerra, fu a favore di una visione moderata dell'Era della Ricostruzione, cercando di riunire rapidamente la nazione attraverso una politica di riconciliazione generosa, di fronte alle divisioni persistenti e aspre. La sera del Venerd\u00ec santo del 1865, 14 aprile, cinque giorni dopo la resa del generale confederato Robert Edward Lee, Lincoln fu vittima di un attentato compiuto dal simpatizzante sudista John Wilkes Booth che gli spar\u00f2 mentre era a teatro; Lincoln mor\u00ec all'alba del giorno dopo.\n\u00c8 a tutt'oggi considerato, sia dalla storiografia sia dall'opinione pubblica in generale, uno dei presidenti pi\u00f9 importanti e popolari al tempo stesso. L'operato della presidenza di Abraham Lincoln ha avuto una duratura influenza sulle istituzioni politiche e sociali degli Stati Uniti d'America.\nFamiglia.\nOrigini e giovinezza.\nAbraham Lincoln nacque il 12 di febbraio del 1809, secondogenito di Thomas Lincoln I (1778-1851) e Nancy Hanks (1784-1818), in una capanna di tronchi costituita da un'unica stanza dell'azienda agricola di \"Sinking Spring Farm\", nei pressi di Hodgenville nel Kentucky (l'odierno Abraham Lincoln Birthplace National Historical Park).\nGli venne posto il nome del nonno paterno. Il padre, un abile fabbro ferraio e falegname, discendeva da Samuel Lincoln (1622-90), un emigrante inglese originario di Hingham, nel Norfolk, che and\u00f2 a stabilirsi nell'omonima Hingham nel Massachusetts ad appena 16 anni. I nipoti di Samuel iniziarono la migrazione familiare in direzione del West, passando per il New Jersey, la Pennsylvania e la Virginia.\nIl nonno paterno del futuro presidente, il capitano Abraham Lincoln, si trasfer\u00ec nella contea di Jefferson, in Kentucky, con tutta probabilit\u00e0 all'inizio del 1780; qui sei anni pi\u00f9 tardi rimase ucciso durante un'incursione effettuata dai nativi americani durante la guerra indiana del Nord-Ovest. I suoi figli, tra cui Thomas di otto anni e mezzo, assistettero impotenti all'attacco. Dopo l'omicidio del padre, il giovane Thomas inizi\u00f2 la propria grande avventura verso la frontiera del West, lavorando saltuariamente nel Tennessee prima di spostarsi con tutta la famiglia nella contea di Hardin, sempre in Kentucky, nei primi anni del XIX secolo.\nLa madre, cresciuta con la famiglia benestante dei Berry, viene generalmente considerata figlia di Lucy Hanks, seppur non sia mai stata rinvenuta alcuna attestazione della nascita di Nancy. Secondo William Ensign, autore di \"The Ancestry of Abraham Lincoln\", ella sarebbe stata figlia di Joseph Hanks; tuttavia il dibattito \u00e8 destinato a continuare sull'ipotesi se sia o meno nata all'interno di un legittimo vincolo matrimoniale. Un altro ricercatore, Adin Baber, sostiene invece che Nancy sia stata presumibilmente la figlia di Abraham Hanks e Sarah Harper della Virginia.\nThomas Lincoln e Nancy Hanks si sposarono il 12 giugno del 1806 nella contea di Washington, in Kentucky, per poi trasferirsi quasi subito a Elizabethtown, nel medesimo Stato; divennero genitori di tre figli: Sarah, nata il 10 febbraio del 1807; Abraham, il 12 febbraio del 1809 e Thomas, che mor\u00ec durante la prima infanzia. Nel corso del tempo a Thomas capit\u00f2 di affittare diverse fattorie, tra cui \"Sinking Spring\", al cui interno nacque Abraham; tuttavia una controversia sorta sugli effettivi diritti terrieri e i titoli relativi all'affitto costrinse i Lincoln a spostarsi nuovamente.\nNel 1811 la famiglia si trasfer\u00ec per 13\u00a0km verso nord, a \"Knob Creek Farm\", dove Thomas riusc\u00ec ad acquisire titoli per 93 ettari di terreno. Dopo quattro anni un concorrente, in un'ennesima disputa territoriale, prov\u00f2 a far espellere la famiglia dalla fattoria; dei 330 ettari che Thomas deteneva inizialmente nel Kentucky ne perse pi\u00f9 di 81 in controversie sui titoli di propriet\u00e0.\nFrustrato per la mancanza di sicurezza fornita dal sistema giudiziario locale, egli vendette la terra che ancora gli rimaneva e cominci\u00f2 a pianificare un graduale spostamento che avrebbe dovuto portarlo fin nell'Indiana, dove i tribunali sembravano essere pi\u00f9 affidabili e pertanto la capacit\u00e0 di mantenere la terra pi\u00f9 certa.\nNel 1816 i Lincoln attraversarono a nord il fiume Ohio in direzione dell'Indiana, un territorio libero dove non si praticava la schiavit\u00f9 come i precedenti; si fermarono nella foresta della \"Hurricane Township\" nella contea di Perry, in Indiana (la loro terra diverr\u00e0 parte della contea di Spencer quando questa fu creata nel 1818).\nA tutt'oggi la fattoria viene conservata come parte del \"Lincoln Boyhood National Memorial\". Nel corso della campagna per le elezioni presidenziali del 1860 Abraham raccont\u00f2 che la migrazione familiare fu dovuta soprattutto alle difficolt\u00e0 incontrate nel mantenere il possesso della terra.\nDurante gli anni trascorsi tra il Kentucky e l'Indiana, Thomas lavor\u00f2 come agricoltore, stipettaio e carpentiere. Arriv\u00f2 a essere proprietario di aziende agricole, beni immobili e di bestiame. Pagava le tasse, partecipava alle giurie popolari, valutava immobili per l'acquisto, prestava servizio nelle pattuglie che dovevano ritrovare gli schiavi fuggitivi rifugiatisi nelle campagne circostanti e li custodiva come prigionieri. I coniugi Lincoln furono anche membri e partecipanti attivi di una chiesa separata del Battismo la quale aveva norme morali restrittive e si opponeva all'uso di bevande alcoliche, alla danza e alla schiavit\u00f9.\nDopo un anno dall'arrivo della famiglia in Indiana, Thomas dichiar\u00f2 un podere pari a 65 ettari di terra. Dopo qualche difficolt\u00e0 finanziaria, riusc\u00ec a ottenere la propriet\u00e0 di 32 ettari in quella che \u00e8 divenuta in seguito nota come \"Little Pigeon Creek Community\". Prima della partenza della famiglia per l'Illinois nel 1830, Thomas aveva acquisito altri 20 acri adiacenti alla sua propriet\u00e0.\nDurante la giovent\u00f9 di Lincoln nell'Indiana ebbero modo di verificarsi diversi eventi familiari significativi. Il 5 ottobre del 1818 Nancy Lincoln mor\u00ec a causa di un'intossicazione dovuta a latte contaminato, lasciando il marito Thomas coi due figli, Sarah di 11 anni e Abraham di 9 anni oltre a Dennis Hanks, cugino orfano diciannovenne. Il 2 dicembre del 1819 Thomas Lincoln si rispos\u00f2 con Sarah \"Sally\" Bush Johnston, una vedova di Elizabethtown, che aveva gi\u00e0 tre figli.\nAbraham si affezion\u00f2 molto alla sua matrigna ed ebbe sempre un ottimo rapporto con lei, arrivando a chiamarla \"madre\". Coloro che conobbero Lincoln da adolescente, in seguito ricordarono ch'egli rimase molto sconvolto per la morte prematura della sorella Sarah, da poco sposata con un certo Aaron Grigby, avvenuta il 20 gennaio del 1828 mentre cercava di dare alla luce un figlio poi nato morto. Non aveva ancora compiuto 21 anni.\nNel corso della giovinezza Lincoln non am\u00f2 mai particolarmente il duro lavoro associato alla vita di frontiera. Alcuni dei suoi vicini e i membri della famiglia pensarono per un certo lasso di tempo che fosse pigro, sempre intento \"a leggere, scarabocchiare, scrivere poesie e inventare indovinelli\"; credettero che lo facesse esclusivamente per evitare i lavori manuali pi\u00f9 pesanti. Anche la nuova matrigna fu condotta a riconoscere che non fosse adatto al lavoro fisico, preferendogli di gran lunga gli studi e le letture.\nLincoln fu in gran parte un autodidatta. La sua istruzione formale da parte di diversi insegnanti itineranti fu intermittente e rimase molto incompleta, anche perch\u00e9 la sua durata totale avrebbe potuto corrispondere s\u00ec e no a quella di un singolo anno scolastico normale; tuttavia rimase sempre un avido lettore e mantenne un interesse permanente per l'apprendimento.\nLa famiglia, i vicini di casa e i compagni di scuola della prima giovinezza ricordevano che Abraham lesse e rilesse, tra gli altri, la \"Bibbia di re Giacomo\", le \"Favole\" di Esopo, le opere di John Bunyan (innanzitutto \"Il pellegrinaggio del cristiano\"), il \"Robinson Crusoe\" di Daniel Defoe, la \"Vita di Washington\" di Weems e l'autobiografia di Benjamin Franklin.\nCrescendo cominci\u00f2 comunque ad assumersi le responsabilit\u00e0 che ci si aspettavano da lui nella sua qualit\u00e0 di \"ragazzo di casa\". Rispett\u00f2 inoltre l'obbligo consuetudinario filiale di consegnare sempre al padre tutti gli eventuali guadagni dei lavori svolti occasionalmente fuori casa, fino a quando comp\u00ec 21 anni. Abraham divenne col tempo assai abile nell'uso dell'ascia. Decisamente alto per la sua et\u00e0, si ritrov\u00f2 a essere anche forte e atletico; si conquist\u00f2 una reputazione di forza e audacia a seguito di una sfida di lotta combattuta con il riconosciuto leader di un gruppo di teppisti locali noto come \"Clary's Grove boys\".\nAi primi di marzo del 1830, in parte per paura di un'epidemia di latte infetto diffusasi lungo il fiume Ohio, diversi membri della famiglia si trasferirono verso ovest e giunsero cos\u00ec nell'Illinois, uno Stato libero dalla schiavit\u00f9; si fermeranno nella contea di Macon, 16\u00a0km a ovest di Decatur. Gli storici non sono concordi su chi abbia dato il via a questo ennesimo trasloco; Thomas non avrebbe avuto alcuna ragione ovvia per lasciare d'improvviso l'Indiana, mentre una possibilit\u00e0 \u00e8 che altri membri della famiglia, tra cui Dennis Hanks, non avrebbero potuto raggiungere la stabilit\u00e0 e il reddito costante di Thomas.\nDopo quest'ultimo trasferimento, Abraham inizi\u00f2 ad allontanarsi sempre pi\u00f9 dal padre, in parte a causa della mancanza d'istruzione di questi; occasionalmente gli capit\u00f2 anche di dovergli prestare del denaro. Quando nel 1831 Thomas e altri familiari si preparavano a insediarsi in una nuova fattoria (oggi \"Lincoln Log Cabin State Historic Site\") nella contea di Coles, Abraham era abbastanza adulto da poter assumere le proprie decisioni autonomamente.\nDivenuto pertanto indipendente, viaggi\u00f2 lungo il fiume Sangamon e fin\u00ec nel villaggio di New Salem (oggi \"Lincoln's New Salem\") nella contea di Sangamon (odierna contea di Menard). Pi\u00f9 tardi, a primavera inoltrata, il mercante Denton Offutt lo ingaggi\u00f2 assieme ad alcuni altri suoi amici per trasportare delle merci in battello fino a New Orleans attraverso i fiumi Sangamon, Illinois e Mississippi. Dopo esservi giunto e aver assistito in prima persona alla prassi schiavista, se ne torn\u00f2 indietro e vi rimase per i successivi sei anni.\nMatrimonio e figli.\nSecondo alcune fonti, il primo interesse (o amore romantico) di Abraham fu quello rivolto ad Ann Rutledge, incontrata per la prima volta dopo che egli si era trasferito a New Salem; queste stesse fonti indicherebbero che i due gi\u00e0 nel 1835 avevano una relazione, anche se non ancora formalmente fidanzati. La ragazza mor\u00ec a 22 anni il 25 agosto del 1835, con molta probabilit\u00e0 di febbre tifoide.\nNei primi anni 1830 Abraham aveva conosciuto Mary Owens quando questa fece visita alla sorella dal natio Kentucky. Verso la fine del 1836 acconsent\u00ec a incontrare la giovane appena ella fosse tornata a New Salem; a novembre la corteggi\u00f2 per un breve lasso di tempo; entrambi in ogni caso avevano dei dubbi. Il 16 agosto dell'anno seguente Abraham le scrisse una lettera in cui suggeriva che non l'avrebbe biasimata se si fosse decisa a troncare il rapporto; non ottenne mai una risposta e il corteggiamento termin\u00f2 bruscamente.\nNel 1840 si fidanz\u00f2 con la futura Mary Todd Lincoln, proveniente da una famiglia benestante di schiavisti di Lexington (Kentucky); si erano conosciuti a Springfield (Illinois) nel dicembre precedente. Si fidanzarono esattamente dodici mesi dopo. Il matrimonio, fissato per il 1\u00ba gennaio 1841, fu per\u00f2 bruscamente cancellato dopo che i due interruppero la relazione per iniziativa di Abraham. Pi\u00f9 tardi s'incontrarono nuovamente durante una festa: infine si sposarono il 4 novembre 1842 nella villa della sorella di lei, gi\u00e0 sposata.\nMentre si stava preparando alle nozze Abraham si sent\u00ec nuovamente ansioso, tanto che quando gli venne chiesto dove stesse andando lo si sent\u00ec rispondere con: \"All'inferno, immagino!\" Nel 1844 la coppia acquist\u00f2 un'abitazione (odierno sito storico) nelle vicinanze dello studio legale di lui. Mary si occupava della casa, spesso usufruendo dell'aiuto di una parente o di una giovane domestica a ore.\nAbraham si dimostr\u00f2 un marito e padre affettuoso, sebbene spesso assente; ebbe quattro figli: \nRobert fu l'unico a raggiungere la maturit\u00e0 e ad avere a sua volta dei figli; mor\u00ec a quasi 83 anni. L'ultimo discendente del presidente, il pronipote Robert Todd Lincoln Beckwith, \u00e8 morto nel 1985. Lincoln ai giorni nostri non ha pi\u00f9 eredi viventi.\nAbraham pare essere stato \"notevolmente affettuoso con i bambini\" e i Lincoln non furono mai considerati eccessivamente severi nei loro confronti. La morte prematura di tre dei loro figli caus\u00f2 effetti profondi su entrambi i genitori; molti anni dopo Mary soffr\u00ec molto in seguito alla fine tragica del marito, a tal punto che Robert la dovette far ricoverare temporaneamente in un manicomio nel 1875. Abraham pat\u00ec per tutta la vita di \"malinconia\" cronica, una condizione che ai giorni nostri viene denominata disturbo depressivo.\nIl suocero di Abraham e altri della famiglia Todd furono o proprietari o mercanti di schiavi; Lincoln rimase tuttavia in buone relazioni con i parenti della moglie e continu\u00f2 a fare occasionalmente visita alla loro tenuta. Durante il suo mandato presidenziale, a Mary fu riconosciuta una particolare abilit\u00e0 culinaria; tali capacit\u00e0 soddisfacevano i gusti di Abraham, appassionato degustatore di ostriche importate.\nInizio carriera e il servizio nella milizia dell'Illinois.\nNel 1832, assieme a un socio, acquist\u00f2 a credito un piccolo emporio a New Salem. Sebbene l'economia nella regione fosse in piena espansione, gli affari faticarono a ingranare e Abraham alla fine si ritrov\u00f2 costretto a vendere la propria quota. Nel marzo dello stesso anno diede il via alla sua carriera politica, con la prima campagna elettorale per l'assemblea generale dell'Illinois, sostenendo lo sviluppo e il miglioramento della navigazione del Sangamon; riusciva a interessare il pubblico dei suoi discorsi grazie al senso dell'umorismo, ma gli mancavano un'educazione formale, amici potenti e soprattutto denaro e non riusc\u00ec a essere eletto.\nDurante la campagna elettorale dovette prestare servizio come capitano nella milizia statale nel corso della guerra di Falco Nero contro i Sauk; raccont\u00f2 in seguito di aver dovuto difendere un nativo americano dai suoi stessi sottoposti. Al suo ritorno prosegu\u00ec la campagna fino al 6 agosto. Alto 1 metro e 93 centimetri, era \"abbastanza imponente da intimidire qualsiasi rivale gli si parasse davanti\"; durante il suo primo dibattito pubblico, vide un suo sostenitore aggredito tra la folla assiepata e si rec\u00f2 ad afferrare l'assalitore per il collo, gettandolo a terra. Termin\u00f2 ottavo su 13 candidati (di cui i primi quattro eletti), sebbene avesse ricevuto 277 preferenze sul totale dei 300 votanti del paese.\nFu capo dell'ufficio postale locale e successivamente ispettore di contea; nel frattempo passava tutto il suo tempo libero a leggere voracemente. Decise quindi di diventare avvocato e inizi\u00f2 cos\u00ec a studiare giurisprudenza con i \"Commentaries on the Laws of England\" di William Blackstone e altri testi legali. Nei riguardi del proprio metodo di apprendimento afferm\u00f2: \"\"ho studiato insieme a nessuno!\" La sua seconda campagna elettorale nel 1834 fu vittoriosa; candidato del Partito Whig batt\u00e9 un altro esponente Whig pi\u00f9 in vista. Fu rieletto poi altre tre volte, tenendo la carica per quattro mandati successivi nella Camera dei rappresentanti dell'Illinois, come rappresentante della contea di Sangamon. Sostenne la costruzione del canale tra l'Illinois e il Michigan, di cui poi sarebbe divenuto commissario. Nella sessione legislativa 1835-36 vot\u00f2 a favore dell'estensione del diritto di voto a tutti i maschi bianchi, fossero essi proprietari terrieri o meno. Fu noto per avere posizioni relativamente vicine a quelle del Free Soil Party, in opposizione sia ai fautori della schiavit\u00f9 sia ai pi\u00f9 radicali abolizionisti. Nel 1837 dichiarava: \"L'istituzione della schiavit\u00f9 si fonda sia sull'ingiustizia sia sulla cattiva politica, ma la promulgazione delle dottrine dell'abolizione tende ad aumentare piuttosto che ad attenuare i suoi mali\"\". Come Henry Clay, appoggiava la American Colonization Society, che propugnava l'abolizione della schiavit\u00f9 e il contemporaneo aiuto agli schiavi liberati a stabilirsi in Liberia.\nCominci\u00f2 a lavorare come avvocato in tribunale nel 1836 e si trasfer\u00ec a Springfield (Illinois); esercitava per conto di John Todd Stuart, cugino di Mary Todd. Divenne un avvocato capace e di successo, con la reputazione di grande lottatore nei processi, negli esami incrociati e nelle arringhe conclusive. Dal 1841 al 1844 collabor\u00f2 anche con Stephen Trigg Logan; a seguire pratic\u00f2 assieme a William Henry Herndon (che aveva dieci anni di meno), che Abraham considerava un \"giovane e serio studioso\".\nCamera dei rappresentanti: 1847-49.\nFin dai primi anni 1830 fu un militante Whig e nel 1861 diceva agli amici di essere \"un Whig della vecchia guardia, un discepolo di Henry Clay\". Il partito era a favore della modernizzazione economica del Paese soprattutto nel settore bancario, ma anche attraverso l'assunzione di dazi doganali protezionisti per finanziare le infrastrutture, la rete ferroviaria e l'urbanizzazione.\nNel 1843 cerc\u00f2 la nomina del suo partito Whig nel settimo distretto statale della Camera dei rappresentanti, ma fu sconfitto da John Jay Hardin; ottenne tuttavia che Hardin non sarebbe stato riconfermato alla scadenza del mandato. Questo gli consent\u00ec di essere il candidato del partito nel 1846 e di essere eletto per un periodo di due anni. Fu l'unico rappresentante Whig nella delegazione dell'Illinois, ma mostr\u00f2 la sua lealt\u00e0 alle direttive del partito partecipando a quasi tutte le votazioni e pronunziando discorsi che ribadivano la linea ufficiale. In collaborazione con il deputato abolizionista Joshua Reed Giddings sottoscrisse una proposta di legge che avrebbe abolito la schiavit\u00f9 a Washington con un risarcimento agli ex proprietari, che avrebbe rafforzato l\u2019applicazione della \"Fugitive Slave Act\" e che chiedeva un referendum sulla questione. Dovette per\u00f2 abbandonare il progetto di legge quando gli manc\u00f2 l'appoggio di altri deputati Whig.\nSulla politica estera e militare espresse un giudizio negativo sulla guerra Messico-Stati Uniti del 1846-48, che attribu\u00ec principalmente al desiderio di \"gloria militare\" del presidente James Knox Polk: \"quell'arcobaleno attraente che nasce da una pioggia di sangue\". Appoggi\u00f2 anche la \"Condizione Wilmot\" (dal nome del suo proponente David Wilmot) che, se fosse stata adottata, avrebbe proibito la schiavit\u00f9 in qualsiasi territorio messicano conquistato dall'Unione. La guerra era iniziata in seguito all'uccisione di alcuni soldati statunitensi da parte di soldati messicani; Polk insistette sul fatto che i miliari messicani \"hanno invaso il nostro territorio e versato il sangue dei nostri concittadini sul nostro suolo\". Lincoln chiese al presidente di mostrare il punto (\"spot\") esatto in cui era stato versato e di provare che quel punto fosse davvero suolo degli Stati Uniti: \"il tutto solamente per rendere meglio edotta l'assemblea!\" Queste richieste divennero note come \"spot resolutions\". Esse non furono mai prese in considerazione dal Congresso n\u00e9 la stampa ne parl\u00f2, e gli provocarono una perdita di sostegno politico nel proprio distretto. Un quotidiano dell'Illinois lo soprannomin\u00f2 \"Spotty Lincoln\". In seguito ebbe l'occasione di rimpiangere alcune dichiarazioni, in particolare l'attacco ai poteri presidenziali in tempo di guerra.\nRendendosi conto che Clay molto difficilmente avrebbe potuto conquistare la presidenza, Lincoln, che aveva promesso di restare in carica per un unico mandato, sostenne il generale Zachary Taylor per la nomina Whig alle elezioni presidenziali del 1848; quando Taylor risult\u00f2 eletto, sper\u00f2 di essere nominato commissario del \"General Land Office\" (una delle agenzie indipendenti della presidenza di Zachary Taylor) ma, grazie a raccomandazioni incrociate la carica and\u00f2 al rivale statale Justin Butterfield (considerato dalla nuova amministrazione un avvocato assai esperto, mentre per Abraham non era altro che un \"vecchio fossile\"). Come premio di consolazione gli fu offerto il governatorato del territorio dell'Oregon, un paese lontano e solido bastione dei Democratici; l'accettazione del ruolo avrebbe comportato la fine della sua carriera legale e politica nell'Illinois, per cui declin\u00f2 l'invito e torn\u00f2 alla professione di avvocato.\nAttivit\u00e0 legale.\nTornato a fare il legale a Springfield, occupandosi di \"ogni tipo di attivit\u00e0 che avesse potuto capitare a un avvocato della prateria\", dimostr\u00f2 la propria abilit\u00e0 di oratore tanto che durante i suoi processi la gente accorreva per ascoltarlo; si faceva capire da tutti grazie al suo linguaggio semplice. Riusc\u00ec a vincere una causa inerente a una truffa nel commercio dei cavalli: la vittoria venne a colpi di ironia contro il pubblico ministero, che si era messo la camicia al contrario, riuscendo a scoraggiarlo fino a permettergli di ottenere un pieno successo.\nDue volte all'anno, per 16 anni, si presentava per un periodo di dieci settimane consecutive nei tribunali della contea; gest\u00ec molti casi riguardanti conflitti nel campo dei trasporti, sia fluviali sia ferroviari durante l'espansione verso ovest, in particolare quelli derivanti dalle operazioni delle chiatte fluviali sotto i molti nuovi ponti ferroviari. Inizialmente fu l'\"uomo dei battelli fluviali\", ma alla fine rappresent\u00f2 chiunque lo avesse voluto assumere. In seguito rappresent\u00f2 una societ\u00e0 costruttrice di ponti contro una compagnia di battelli fluviali (la \"Hurd v. Rock Island Bridge Co.\"), in un caso limite che coinvolse una barca affondata dopo aver colpito un ponte.\nNel 1849 ricevette un brevetto per un dispositivo di galleggiamento per il movimento delle barche in acque poco profonde. L'idea non fu mai commercializzata ma egli fu l'unico presidente della storia ad aver detenuto un brevetto per una propria invenzione.\nNel 1851 rappresent\u00f2 la \"Alton &amp; Sangamon Railroad\" di Chicago in una disputa contro uno dei suoi azionisti, James A. Barret, che aveva rifiutato di pagare il saldo derivante dalla sua promessa di acquistare azioni della ferrovia con la motivazione che la societ\u00e0 aveva modificato l'itinerario originale del treno. Riusc\u00ec a sostenere con successo che la compagnia non era vincolata secondo statuto al tragitto originario al momento della promessa fatta; esso poteva difatti benissimo venire modificato nell'interesse pubblico per fornire un nuovo percorso, migliore e oltretutto meno costoso. La societ\u00e0 ottenne il diritto di richiedere il pagamento dovuto. La decisione presa dalla Corte suprema dell'Illinois fu citata da numerosi altri tribunali della nazione. \nLincoln comparve davanti alla Corte Suprema statale in ben 175 processi; era l'unico difensore in 51 e di questi ne vinse 31.\nDal 1853 al 1860 un altro dei suoi maggiori clienti fu la \"Illinois Central Railroad\". In una causa sull'esenzione dalle tasse, la contea di McLean sostenne che lo Stato non aveva l'autorit\u00e0 per concedere una simile esenzione e voleva tassare comunque la societ\u00e0. Nel gennaio del 1856 la Corte decise di confermare il parere favorevole dichiarandosi d'accordo con gli argomenti di Lincoln. La reputazione cos\u00ec ottenuta con i clienti diede origine al suo soprannome di \"Honest Abe\".\nIl processo di diritto penale pi\u00f9 notevole avvenne nel 1858 quando assunse la difesa di William \"Duff\" Armstrong, processato per il l'omicidio di James Preston Metzker. Il caso \u00e8 famoso per l'uso da parte di Lincoln di un fatto di evidenza giudiziaria al fine di contestare la credibilit\u00e0 di un testimone oculare. Dopo che questi testimoni\u00f2 di aver assistito al fatto grazie al chiaro di luna, Lincoln port\u00f2 in aula un almanacco degli agricoltori (\"Farmers' Almanac\") con il quale dimostr\u00f2 inconfutabilmente che la luna si trovava - al momento del crimine - a un'angolazione bassa, riducendo pertanto drasticamente la visibilit\u00e0. Sulla base di queste prove Armstrong fu assolto.\nMolto raramente sollevava obiezioni in aula; ma in un caso del 1859 dove difese un cugino, Peachy Quinn Harrison, accusato di aver pugnalato un rivale a morte, Lincoln protest\u00f2 con rabbia contro la decisione del giudice di escludere alcune prove favorevoli per il suo cliente. Invece di accusarlo di \"oltraggio alla corte\" come ci si sarebbe dovuto aspettare, il magistrato, un Democratico, cambi\u00f2 la propria decisione ammettendo le prove; il cliente di Lincoln fu poi assolto.\nPolitico repubblicano: 1854-60.\nNascita di un leader.\nL'aspro dibattito sull'ammissibilit\u00e0 o meno della pratica schiavista nei territori dell'Ovest esacerb\u00f2 le tensioni regionalistiche preesistenti tra gli Stati del Sud e quelli del Nord; il \"compromesso del 1850\" non riusc\u00ec a disinnescare il problema. Negli anni immediatamente successivi al 1850 Lincoln sostenne gli sforzi per una mediazione sulla questione e il suo elogio funebre per Henry Clay si concentr\u00f2 sul sostegno di quest'ultimo verso una progressiva emancipazione e nell'opposizione a entrambi gli estremismi.\nLa contesa sorta riguardo al territorio del Nebraska e al territorio del Kansas cominciava a essere molto aspra; il senatore democratico dell'Illinois Stephen A. Douglas propose il \"principio di sovranit\u00e0 popolare\" come misura che potesse riavvicinare le parti. L'ipotesi avrebbe tolto la questione dalle mani del Congresso, lasciando ai cittadini con diritto al voto di ciascun territorio di potere scegliere autonomamente se vivere in uno Stato libero oppure schiavista. Il progetto per\u00f2 trov\u00f2 l'opposizione di molti Nordisti che speravano di fermare la diffusione della schiavit\u00f9 nei territori usando esclusivamente le leggi federali; nonostante questa opposizione la legge detta \"Kansas-Nebraska Act\", redatta da Douglas, fu approvata, seppur con uno scarto ridottissimo, nel maggio del 1854. Essa di fatto abrog\u00f2 i limiti imposti allo schiavismo contenuti nel \"compromesso del Missouri\" del 1820.\nNei mesi immediatamente seguenti Lincoln non fece alcun pubblico commento sulla nuova legge. Il 16 ottobre per\u00f2 nel \"discorso di Peoria\" dichiar\u00f2 apertamente la sua opposizione, che continu\u00f2 poi a ripetere ancora svariate volte negli anni che precedettero la sua elezione a presidente; parlando con il suo riconoscibile accento del Kentucky e con una vocalit\u00e0 molto potente dichiar\u00f2 che la legge Kansas-Nebraska era imparziale (come affermato dal suo autore) solo superficialmente, ma in realt\u00e0 \"contiene un vero zelo nascosto a favore della diffusione della schiavit\u00f9. Non posso non odiarla. La odio a causa della mostruosa ingiustizia della schiavit\u00f9 in s\u00e9. La odio perch\u00e9 priva il nostro esempio repubblicano della sua influenza positiva sul mondo... Questi forti attacchi segnarono il suo ritorno alla vita politica quasi a tempo pieno. A livello nazionale gli esponenti Whig risultarono essere profondamente spaccati e altri tentativi compromissori fallirono velocemente; riflettendo sulla fine del partito Lincoln scrisse nel 1855: \"penso di essere un Whig, ma altri dicono che non ci sono pi\u00f9 Whig e che io sono un abolizionista... Non faccio altro che oppormi all'estensione della schiavit\u00f9\".\nAttingendo alla corrente antischiavista dei Whig e raccogliendo ex membri del Free Soil Party, del \"Liberty Party\" e di alcuni esponenti anti-schiavisti dei Democratici, il neonato Partito Repubblicano si form\u00f2 nel 1854 come una forza politica essenzialmente settentrionale e abolizionista. Lincoln resistette ai primi tentativi fatti per reclutarlo, temendo che potesse servire da trampolino di lancio per gli abolizionisti estremisti; per un breve periodo sper\u00f2 di riuscire a far rifiorire i Whig, sebbene non mancasse di lamentarsi della sua crescente vicinanza con il movimento nativista e anti-immigrati Know Nothing.\nNel 1854 fu scelto nuovamente per far parte del parlamento statale, ma rifiut\u00f2 di assumere l'incarico. Le elezioni di quell'anno mostrarono la forte opposizione alla \"Kansas-Nebraska Act\"; a questo punto Lincoln cerc\u00f2 la nomina a senatore al Congresso. A quel tempo i senatori venivano scelti dal parlamento statale. Dopo essere arrivato in testa nelle prime sei votazioni, senza ottenere la maggioranza qualificata necessaria, incaric\u00f2 i propri sostenitori di optare per Lyman Trumbull. Quest'ultimo, un Democratico antischiavista, aveva ricevuto pochi voti nelle precedenti votazioni; coloro che lo supportavano, fossero anche non Democratici, avevano promesso di non votare alcun Whig. La decisione di Lincoln di ritirarsi permise la convergenza tra ex Whig e Democratici antischiavisti, potendo cos\u00ec sconfiggere il candidato democratico favorito, il governatore dell'Illinois Joel Aldrich Matteson.\nI continui scontri politici violenti in Kansas (il \"bleeding Kansas\") mantennero forte l'opposizione alla \"Kansas-Nebraska Act\" in Illinois e in tutto il Nord. Con l'avvicinarsi delle elezioni presidenziali del 1856 Lincoln abbandon\u00f2 l'oramai defunto Partito Whig e approd\u00f2 tra le file dei Repubblicani. Partecip\u00f2 alla \"convention di Bloomington\" nel maggio di quell'anno, che istitu\u00ec formalmente il Partito Repubblicano dell'Illinois. Il programma politico affermava che il Congresso aveva i pieni diritti di regolamentare la schiavit\u00f9 nei territori e richiedeva l'immediata ammissione del Kansas come Stato libero. Lincoln pronunzi\u00f2 il discorso finale in cui appoggi\u00f2 il programma del partito, ma chiese anche di fare di tutto per preservare l'unione della nazione.\nAlla convention nazionale del giugno 1856 ricevette un sostegno significativo nelle votazioni per la nomina a candidato vicepresidente, anche se alla fine i due candidati nominati furono John Charles Fr\u00e9mont e William Lewis Dayton. Lincoln li sostenne fortemente, facendo un'accanita campagna per il partito in tutto il suo Stato. I Democratici nominarono invece l'ex ambasciatore James Buchanan, che era fuori dal paese fin dal 1853 e che quindi aveva evitato il dibattito sulla schiavit\u00f9 nei territori, mentre i \"Know Nothing\" scelsero l'ex presidente Whig Millard Fillmore.\nAlle elezioni di novembre Buchanan batt\u00e9 entrambi i suoi sfidanti, ma Fr\u00e9mont vinse in diversi Stati del Nord e il repubblicano William Henry Bissell riusc\u00ec a vincere come governatore dell'Illinois; Lincoln si trov\u00f2 a essere il leader incontrastato dei Repubblicani dell'Illinois.\nLo storico Eric Foner (2010) mette in contrapposizione gli abolizionisti e gli anti-schiavisti Repubblicani Radicali del Nordest, che consideravano la schiavit\u00f9 come un peccato morale, con i Repubblicani conservatori che pensavano che fosse un male perch\u00e9 finiva col danneggiare gli stessi bianchi e col bloccare il progresso e lo sviluppo economico. Foner sostiene che Lincoln era un moderato centrista, opponendosi alla schiavit\u00f9 principalmente perch\u00e9 violava i principi del repubblicanesimo instillati dai Padri fondatori, in particolare l'uguaglianza di tutti gli uomini e l'autogoverno democratico cos\u00ec come espresso nella Dichiarazione d'indipendenza.\nNel marzo del 1857, appena due giorni dopo l'insediamento della presidenza di James Buchanan, la Corte suprema emise la sentenza sul caso \"Dred Scott contro Sandford\"; il presidente della Corte Roger Brooke Taney afferm\u00f2 che i neri non potevano in alcun caso venire considerati come cittadini e che pertanto non possedevano neppure nessuno dei diritti concessi dalla Costituzione degli Stati Uniti. Mentre molti Democratici speravano che il caso di Dred Scott ponesse fine alla disputa sulla schiavit\u00f9 nei territori, la sentenza provoc\u00f2 invece un'ulteriore ondata di indignazione nel Nord. Lincoln asser\u00ec che tale sentenza era il prodotto di una cospirazione dei Democratici per favorire il \"potere schiavista\":\nDibattiti Lincoln-Douglas e discorso di Cooper Union.\nStephen A. Douglas era pronto per farsi riconfermare senatore dell'Illinois nel 1858, ma Lincoln sper\u00f2 di poter sconfiggere il potente democratico del suo stesso Stato. Molti nel Partito Repubblicano ritenevano che un ex Whig dovesse essere nominato nel 1858; il fatto che Lincoln si fosse speso a favore di Trumbull durante la campagna elettorale del 1856 gli aveva fatto guadagnare un certo credito. Alcuni Repubblicani dell'Est erano a favore della ricandidatura di Douglas, grazie alla sua opposizione alla \"Costituzione di Lecompton\", scritta dal parlamento schiavista del Kansas; ma molti Repubblicani dell'Illinois percepirono ci\u00f2 come un'interferenza. Per la prima volta i Repubblicani dell'Illinois indissero una Convention per trovare un candidato comune; Lincoln ottenne la nomina del Partito, senza grande opposizione. Al momento dell'accettazione pronunci\u00f2 il celebre \"Discorso della casa divisa\", attingendo alle parole del Vangelo secondo Marco 3:25: \"Una casa divisa contro se stessa non pu\u00f2 reggere, credo che questo governo non possa resistere in permanenza per met\u00e0 schiavista e per met\u00e0 libero, non mi aspetto che l'Unione si dissolva. Non mi aspetto che la casa crolli, ma mi aspetto che cessi di essere divisa: diventer\u00e0 tutta una cosa o tutta un'altra\". Il discorso ebbe la forza di evocare un'immagine del pericolo di disunione causato dal dibattito sulla schiavit\u00f9 ed ebbe la capacit\u00e0 di ricompattare tutti i Repubblicani del Nord. L'attenzione si concentr\u00f2 sul parlamento statale che avrebbe dovuto scegliere Lincoln o Douglas come senatore. Una volta informato della nomina di Lincoln l'avversario dichiar\u00f2: \"Egli \u00e8 l'uomo forte del suo Partito... e se lo sconfiggo la mia vittoria sar\u00e0 di certo stentata\".\nDurante la campagna si svolsero i sette dibattiti Lincoln-Douglas, che sarebbero rimasti i pi\u00f9 famosi scontri politici dell'intera storia degli Stati Uniti. I contendenti rappresentavano un netto contrasto sia fisicamente sia politicamente; Lincoln avvert\u00ec che \"il potere schiavista\" stava minacciando i valori del Repubblicanesimo e accus\u00f2 Douglas di falsare i valori dei Padri fondatori che asserirono esplicitamente che \"tutti gli uomini sono stati creati uguali\". Douglas dal canto suo mise in risalto la sua \"dottrina di Freeport\" in base alla quale i coloni locali avrebbero dovuto rimanere liberi di scegliere se consentire o meno la pratica schiavista: accus\u00f2 Lincoln di essersi schierato dalla parte degli abolizionisti pi\u00f9 fanatici.\nI dibattiti presero un'aria quasi da concorso a premi e attirarono folle di migliaia di persone. Lincoln afferm\u00f2 che la teoria del principio di sovranit\u00e0 popolare di Douglas costituiva una minaccia per la moralit\u00e0 stessa della nazione, un'autentica cospirazione per estendere la schiavit\u00f9 anche negli Stati liberi. Questi ribatt\u00e9 che lo sfidante stava apertamente contestando l'autorit\u00e0 della Corte Suprema e la sua legittima sentenza nel caso \"Dred Scott contro Sandford\".\nAnche se i candidati repubblicani al parlamento statale raccolsero la maggioranza dei voti popolari, i Democratici conquistarono pi\u00f9 seggi, pertanto Douglas pot\u00e9 essere rieletto. Nonostante la sconfitta, la capacit\u00e0 di Lincoln di articolare i problemi in campo gli diede la definitiva statura politica nazionale.\nNel maggio del 1859 acquist\u00f2 l'\"Illinois Staats-Anzeiger\", un giornale in lingua tedesca il quale svolse un ruolo consistente di supporto; la maggior parte dei 130\u00a0000 tedeschi americani dello Stato votavano Democratico, ma un quotidiano espressamente rivolto alla loro comunit\u00e0 poteva innescare una discreta mobilitazione a favore dei Repubblicani.\nAll'indomani dell'elezione i maggiori giornali iniziarono a indicare spesso proprio Lincoln come potenziale candidato presidenziale repubblicano nel 1860, con William H. Seward, Salmon P. Chase, Edward Bates e Simon Cameron che incombevano come rivali per la Nomination. Mentre egli rimaneva assai popolare negli Stati Uniti d'America medio-occidentali, gli mancava per\u00f2 ancora il supporto decisivo negli Stati Uniti d'America nord-orientali; rimase pertanto in dubbio se dovesse candidarsi subito per la presidenza. A gennaio dichiar\u00f2 infine a un gruppo di alleati politici che avrebbe accettato la nomina, sempre che questa gli fosse stata offerta; nei mesi successivi diversi giornali locali si schierarono apertamente dalla parte di Lincoln.\nIl 27 febbraio i leader del partito di New York lo invitarono a tenere un discorso alla The Cooper Union for the Advancement of Science and Art, da poco inaugurata. Lincoln sostenne che i \"Padri fondatori\" avevano ben poco a che fare con la presunta \"sovranit\u00e0 popolare\" e che avevano invece ripetutamente cercato di limitare la schiavit\u00f9; insistette inoltre sul fatto che le fondamenta morali dei Repubblicani richiedevano l'opposizione allo schiavismo e respinse ogni \"tentativo di cercare un compromesso tra quello che \u00e8 giusto e quello che \u00e8 invece irrimediabilmente sbagliato\". Nonostante la sua apparenza inelegante - molti tra il pubblico lo consideravano imbarazzante e persino brutto - Lincoln dimostr\u00f2 una leadership intellettuale che lo lanci\u00f2 tra le prime posizioni quanto a influenza all'interno del Partito e in lizza per la nomina presidenziale. Il giornalista Noah Brooks rifer\u00ec: \"nessun uomo ha mai fatto una simile impressione nel suo primo appello a un pubblico newyorkese\".\nLo storico David Herbert Donald defin\u00ec il comizio come una \"superba mossa politica per un candidato non annunciato, per apparire nello stesso Stato di un rivale potenziale (Seward) in un evento sponsorizzato dai fedeli del secondo rivale (Chase), senza menzionare per nome n\u00e9 l'uno n\u00e9 l'altro durante tutto il discorso\". In risposta a un'inchiesta sulle sue intenzioni presidenziali Lincoln dichiar\u00f2: \"il sapore \u00e8 gi\u00e0 un po' nella mia bocca\".\nNomination e campagna elettorale del 1860.\nIl 9-10 maggio del 1860 si tenne a Decatur la Convention repubblicana nell'Illinois. I seguaci di Lincoln organizzarono un comitato elettorale guidato da David Davis, Norman Blue Judd, Leonard Swett e Jesse Kilgore Dubois; Lincoln ricevette il primo sostegno pubblico per candidarsi alla presidenza. Sfruttando la leggenda abbellita dei suoi giorni di frontiera assieme al padre (disboscando appezzamenti e spaccando legna per farne assi, \"rail\", per recinzioni) i suoi sostenitori adottarono il motto \"The Rail Candidate\". Egli si descrisse cos\u00ec: \"Sono alto circa sei piedi e quattro pollici (, NdT), di costituzione slanciata, con un peso medio di cento ottanta libbre (, NdT), carnagione scura, con capelli neri crespi e occhi grigi\".\nIl 18 maggio, alla Convention nazionale Repubblicana di Chicago, gli amici riuscirono - anche grazie a promesse improprie - a fargli ottenere la nomination gi\u00e0 al terzo scrutinio, battendo candidati come Seward e Chase. Un ex Democratico, Hannibal Hamlin del Maine, gli fu affiancato come candidato vicepresidente, come bilanciamento. Il successo dipendeva in gran parte dalla sua reputazione di moderato sulla questione schiavista, dal suo forte sostegno ai programmi di investimenti in infrastrutture e di dazi doganali. Furono decisivi i delegati della Pennsylvania, legati agli interessi dell'industria del ferro di quello Stato e attratti dalla prospettiva di alti dazi. Gli attivisti di Lincoln si erano focalizzati su questa delegazione, cercando di restare fedeli alla richiesta di Lincoln di \"non stipulare accordi elettorali che siano un vincolo\".\nLa maggior parte dei Repubblicani era d'accordo con Lincoln sul fatto che il Nord fosse penalizzato dal \"potere schiavista\" che influenzava sempre pi\u00f9 il governo nazionale e la presidenza di James Buchanan. Per tutti gli anni 1850 Lincoln dubit\u00f2 che vi fosse la possibilit\u00e0 di una guerra civile e i suoi sostenitori respinsero l'ipotesi che la sua elezione avrebbe incitato alla secessione.\nDouglas fu scelto come candidato dei Democratici del Nord. I delegati di undici Stati schiavisti abbandonarono la Convention Democratica, in disaccordo con la sua posizione sulla sovranit\u00e0 popolare e alla fine selezionarono il vicepresidente in carica John C. Breckinridge come loro candidato. Infine un gruppo di ex Whig e Know Nothing costitu\u00ec il Constitutional Union Party e nomin\u00f2 John Bell del Tennessee. Lincoln e Douglas sarebbero stati in competizione per i voti nel Nord, mentre Bell e Breckinridge trovarono principalmente supporto nel Sud.\nPrima ancora della Convention repubblicana, il comitato elettorale di Lincoln cominci\u00f2 a stringere rapporti con un'organizzazione nazionale giovanile, la Wide Awakes, e la us\u00f2 per generare sostegno popolare in tutto il Paese per le registrazioni elettorali, supponendo che i nuovi e i pi\u00f9 giovani elettori tendessero a votare per un nuovo partito. Inoltre, molti al Nord iniziarono ad appoggiare Lincoln, poich\u00e9 ritenevano che il Sud avrebbe sicuramente votato contro di lui.\nMentre Douglas e gli altri candidati iniziarono le loro campagne elettorali, Lincoln rimase l'unico a non dare discorsi in pubblico, facendo affidamento sull'entusiasmo dei volontari del Partito. Il risultato del loro lavoro porta a porta produsse consistenti maggioranze in tutto il Nord e un'abbondanza di manifesti pubblicitari, volantini e editoriali di giornali. I Repubblicani si concentrarono sul programma del partito e sulla storia della vita di Lincoln, sottolineando la povert\u00e0 patita da piccolo. L'obiettivo era dimostrare il potere superiore del \"lavoro libero\", in base al quale un qualsiasi ragazzo contadino poteva raggiungere la cima grazie ai suoi soli sforzi. La quantit\u00e0 di giornali favorevoli ai Repubblicani fu molto maggiore di tutti i rivali; un autore del \"Chicago Tribune\" pubblic\u00f2 un opuscolo con la vita dettagliata di Lincoln venendone da 100 a copie.\nPresidenza.\nElezioni del 1860 e secessione.\nIl 6 novembre Lincoln fu eletto come 16\u00ba presidente degli Stati Uniti d'America, battendo Douglas, Breckinridge e Bell; fu il primo esponente del Partito Repubblicano ad accedere alla carica. La sua vittoria si dovette interamente al forte sostegno conquistato al Nord e nell'Ovest; non era presente sulle schede elettorali in dieci dei quindici Stati schiavisti e negli altri arriv\u00f2 primo solo in due delle 996 contee meridionali. Ottenne voti, contro di Douglas, di Breckinridge e di Bell. L'affluenza alle urne tocc\u00f2 l'82,2%. Lincoln vinse negli Stati liberi del Nord, in California e nell'Oregon. Douglas si impose solamente nel Missouri, mentre raccolse alcuni grandi elettori del New Jersey, mentre gli altri andarono a Lincoln. Bell vinse in Virginia, Tennessee e nel Kentucky; Breckinridge trionf\u00f2 nel resto del Sud.\nSebbene raccolse solo la maggioranza relativa di voti popolari, la sua vittoria nel collegio elettorale fu netta: Lincoln aveva 180 grandi elettori, mentre i suoi avversari messi insieme ne avevano solo 123. Gli avversari di Lincoln si presentarono coalizzati nello Stato di New York, nel Rhode Island, in Pennsylvania e nel New Jersey, ma Lincoln vinse nei primi tre e prese alcuni grandi elettori nel quarto. Anche se la stessa coalizione si fosse presentata in tutti gli Stati, sulla base dei voti popolari espressi Lincoln avrebbe comunque ottenuto la maggioranza di grandi elettori.\nQuando fu evidente che Lincoln aveva vinto, i secessionisti chiarirono la loro intenzione di lasciare l'Unione ancor prima che entrasse in carica il 4 marzo seguente. Il 20 dicembre 1860 la Carolina del Sud prese l'iniziativa, adottando un'ordinanza di secessione; seguirono il 1\u00ba febbraio 1861 la Florida, il Mississippi, l'Alabama, la Georgia, la Louisiana e il Texas. Sei di questi Stati adottarono una costituzione autonoma e si dichiararono una nazione sovrana, gli Stati Confederati d'America.\nGli Stati superiori del Sud e del confine (il Delaware, il Maryland, la Virginia, la Carolina del Nord, il Tennessee, il Kentucky, il Missouri e l'Arkansas), che sarebbero divenuti i cosiddetti Stati cuscinetto nella guerra civile, inizialmente rigettarono l'appello. Il presidente uscente James Buchanan e il presidente eletto Lincoln si rifiuteranno categoricamente di riconoscere la nuova entit\u00e0 politica, dichiarando illegale la secessione. La Confederazione scelse Jefferson Davis come presidente provvisorio, il 9 febbraio.\nVi furono tentativi di mediazione. Il \"compromesso Crittenden\" (dal nome di John Jordan Crittenden, testo completo su Wikisource) proponeva di estendere la linea segnata dal \"compromesso del Missouri\" dividendo i territori in schiavisti e liberi, ma trov\u00f2 l'opposizione di Lincoln e del Partito Repubblicano, perch\u00e9 in contrasto con il loro programma elettorale contrario all'estensione della schiavit\u00f9. Lincoln disse: \"Morir\u00f2 prima di acconsentire... a qualsiasi concessione o compromesso che sembri acquisire il privilegio di prendere il controllo di questo governo, al quale noi abbiamo diritto secondo la Costituzione\".\nTuttavia parve tacitamente acconsentire alla proposta dell'\"emendamento Corwin\" (dal nome del suo autore Thomas Corwin), che fu approvato dal Congresso prima che egli entrasse nelle sue piene funzioni e che rimase in attesa della ratifica da parte degli Stati. Tale progetto avrebbe protetto la schiavit\u00f9 negli Stati in cui esisteva gi\u00e0 oltre a garantire che il Congresso non avrebbe interferito senza l'esplicito consenso del Sud. Ancora alcune settimane prima della guerra, il presidente invi\u00f2 una lettera a tutti i governatori per informarli che il Congresso aveva approvato una risoluzione per emendare la Costituzione. Sembr\u00f2 quindi rimanere disponibile alla possibilit\u00e0 di una convenzione costituzionale per apportarvi modifiche.\nNel periodo precedente all'insediamento, tenne discorsi in pubblico e nei parlamenti in tutto il Nord; evit\u00f2 anche un attentato progettato a Baltimora, che fu scoperto dal capo della sua sicurezza, il detective Allan Pinkerton. Il 23 febbraio giunse in segreto e sotto mentite spoglie a Washington, che fu immediatamente posta sotto la protezione di una considerevole guarnigione militare.\nLincoln si rivolse al Sud nel suo discorso inaugurale, proclamando ancora una volta che non aveva nessuna inclinazione ad abolire la schiavit\u00f9 negli Stati del Sud:\nIl presidente concluse con un accorato appello: \"non siamo nemici, bens\u00ec amici. Non dobbiamo essere nemici... Anche se la passione pu\u00f2 essere forte, non deve rompere i nostri legami d'affetto. Gli accordi mistici di memoria, che provengono da ogni campo di battaglia e tomba patriottica, ogni cuore vivo e pietra del focolare - in tutta questa vasta terra - continueranno a gonfiare il coro dell'Unione, quando saranno ancora toccati, sicuramente lo saranno, dagli angeli migliori della nostra natura\".\nIl fallimento della \"Conferenza di Pace\" tenutasi al \"Willard InterContinental Washington\" segnal\u00f2 che l'ipotesi di compromesso era impossibile. Si era a marzo del 1861 e nessun leader dell'insurrezione aveva proposto di riunirsi all'Unione in qualsiasi forma. Nel frattempo Lincoln e la leadership repubblicana concordarono che lo smantellamento dell'Unione non poteva essere tollerato. Il presidente torn\u00f2 su questi momenti in occasione del discorso inaugurale della sua seconda presidenza (testo completo su Wikisource), mentre la guerra stava ormai volgendo al termine:\nGuerra civile.\nIl comandante di Fort Sumter nella Carolina del Sud, il maggiore Robert Anderson, invi\u00f2 una richiesta di rifornimenti; l'ordine dato da Lincoln di soddisfare tale richiesta fu visto dai secessionisti come un atto di guerra. Il 12 aprile 1861 le forze confederate spararono contro le truppe dell'Union Army asserragliate all'interno del forte, costringendole alla resa: la guerra di secessione americana era iniziata.\nLo storico Allan Nevins sostenne che il neopresidente commise tre errori di calcolo: sottovalutando la gravit\u00e0 della crisi, sovrastimando la forza del sentimento unionista nel Sud e non rendendosi conto che gli unionisti meridionali erano contrari all'invasione da parte del Nord.\nWilliam Tecumseh Sherman parl\u00f2 con Lincoln nel corso della settimana successiva all'inaugurazione e rimase \"tristemente deluso\" dal fatto che Lincoln non si fosse reso conto che \"il paese stava dormendo sopra un vulcano\" e che il Sud si stava preparando per la guerra. Lo storico David Herbert Donald conclude che \"i suoi ripetuti sforzi per evitare la collisione nei mesi tra l'inaugurazione e l'avvio delle ostilit\u00e0 al Forte dimostrarono chiaramente che egli rimase coerente alla sua promessa di non essere il primo a spargere sangue fraterno, ma aveva anche promesso di non abbandonare i fortini. L'unica soluzione a queste posizioni contraddittorie era che i confederati sparassero il primo colpo: ed essi fecero proprio questo\".\nIl 15 aprile Lincoln invit\u00f2 tutti gli Stati dell'Unione a inviare distaccamenti, per un totale di soldati, per riconquistare le fortificazioni, proteggere la capitale federale e \"preservare l'integrit\u00e0 del Paese\" la quale, a suo avviso, era ancora intatta nonostante le azioni degli Stati secessionisti. Questa chiamata alle armi costrinse gli Stati a scegliere definitivamente da quale parte stare. La Virginia dichiar\u00f2 la propria secessione e per tale motivo fu ricompensata dalla Confederazione, facendo diventare Richmond la capitale confederata, nonostante la posizione esposta, cos\u00ec vicina alle linee del fronte. Anche la Carolina del Nord, il Tennessee e l'Arkansas votarono per il distacco nei seguenti due mesi. Il sentimento separatista rimase forte anche nel Missouri e nel Maryland, ma non riusc\u00ec a prevalere; il Kentucky rimase neutrale. L'attacco confederato al Fort Sumter spinse tutti gli Stati a nord della linea Mason-Dixon alla difesa della nazione. A. Nevins afferma:\n\"Il bombardamento di Fort Sumter produsse una sorprendente cristallizzazione del sentimento del Nord... Una rabbia collettiva attravers\u00f2 l'intero Nord. Da ogni parte arrivavano notizie di riunioni di massa, discorsi, risoluzioni, offerte di sostegno economico, la formazione di compagnie e reggimenti, la decisa azione di governatori e parlamenti schieratisi tutti a fianco di Lincoln\".\nGli Stati unionisti cominciarono a far marciare i loro reggimenti verso sud. Il 19 aprile, a Baltimora, un gruppo di facinorosi che controllava i collegamenti ferroviari attacc\u00f2 le truppe dell'Unione che stavano cambiando treno; gruppi guidati da leader locali in seguito bruciarono i ponti ferroviari verso la capitale. L'Union Army rispose facendo arrestare i maggiori funzionari locali del Maryland e imponendo la legge marziale. Lincoln sospese la validit\u00e0 dell\"habeas corpus\" in tutte quelle aree in cui l'esercito ne sentiva la necessit\u00e0, per assicurarsi che le truppe raggiungessero incolumi Washington. John Merryman, un funzionario del Maryland impegnato a ostacolare i movimenti delle truppe nordiste, present\u00f2 una petizione al presidente della Corte suprema Roger Brooke Taney di richiesta di \"habeas corpus\" e in giugno questi, agendo come giudice di circoscrizione, approv\u00f2 la richiesta, poich\u00e9 a suo parere solo il Congresso poteva sospendere la legge. Lincoln mantenne per\u00f2 la sua posizione di sospensione in aree circoscritte.\nStrategia militare dell'Unione.\nDopo la battaglia di Fort Sumter, Lincoln prese il controllo esecutivo della guerra e stabil\u00ec la strategia militare dell'Unione; rispose a una crisi politica e militare senza precedenti adottando poteri senza precedenti da vero e proprio comandante in capo. Estese i propri poteri in fatto di guerra, ordin\u00f2 un blocco navale a tutti i porti marittimi confederati, stanzi\u00f2 fondi ancora prima dell'approvazione del Congresso, sospese il precetto dell\"habeas corpus\" e fece arrestare e imprigionare migliaia di sospetti simpatizzanti dei sudisti, senza processo. Per queste azioni il presidente si guadagn\u00f2 il sostegno del Congresso e dell'opinione pubblica del Nord; inoltre dovette rafforzare le simpatie per l'Unione negli Stati cuscinetto nella guerra di secessione americana e evit\u00f2 che la guerra diventasse internazionale.\nSin dall'inizio fu chiaro che avere l'appoggio di tutti i partiti sarebbe stato essenziale per il successo finale, e che ogni compromesso provocava scontenti da una parte o dall'altra dello schieramento politico, come per esempio la nomina di un Repubblicano o di un Democratico a un posto di comando militare. I \"Copperheads\" lo attaccavano per aver rifiutato di scendere a compromessi sulla questione della schiavit\u00f9; al contrario, i Repubblicani pi\u00f9 radicali lo accusavano di muoversi troppo lentamente per la sua abolizione. Il 6 agosto 1861 firm\u00f2 l'atto di confisca che autorizzava i procuratori giudiziari a catturare prima e a rendere liberi poi tutti gli schiavi che erano usati per sostenere lo sforzo bellico confederato. Nella pratica la legge ebbe un impatto limitato, ma indic\u00f2 il sostegno politico all'abolizionismo.\nAlla fine di agosto il generale John Charles Fr\u00e9mont, il primo candidato del Partito Repubblicano alle elezioni presidenziali, quelle del 1856, senza consultare i suoi superiori emise un proclama che istituiva la legge marziale nel Missouri; esso dichiarava che qualsiasi privato cittadino trovato a portare armi con s\u00e9 poteva essere processato dalla corte marziale e subire la fucilazione e che gli schiavi delle persone che aiutavano la ribellione sarebbero stati liberati. Fr\u00e9mont si trovava gi\u00e0 accusato di negligenza nel suo comando del dipartimento del West, aggravate da sospetti di frode e corruzione. Lincoln annull\u00f2 il proclama, ritenendolo di natura eminentemente politica, privo di necessit\u00e0 militare. Dopo questa azione presidenziale gli arruolamenti nell'Unione provenienti dal Maryland, dal Kentucky e dal Missouri aumentarono di oltre 40\u00a0000 unit\u00e0.\nIn politica estera l'obiettivo principale di Lincoln fu di fermare gli aiuti militari stranieri alla Confederazione. Si affidava al suo Segretario di Stato William H. Seward e lavorava a stretto contatto con il senatore Charles Sumner, il presidente della commissione per le relazioni estere del Senato. L'incidente diplomatico noto come \"affare Trent\", scoppiato alla fine del 1861, minacci\u00f2 di coinvolgere nella guerra il Regno Unito. La marina militare dell'Unione aveva difatti intercettato illegalmente in alto mare una nave postale britannica, la \"Trent\", e sequestrato due inviati confederati; il Regno Unito protest\u00f2 con veemenza mentre tutto il Nord applaudiva. Lincoln riusc\u00ec a mettere fine alla crisi rilasciando i due diplomatici. Il biografo James Garfield Randall ha analizzato le tecniche del successo di Lincoln:\nIl presidente controllava scrupolosamente i rapporti telegrafici che arrivavano al Dipartimento della Guerra; mantenne sotto stretta osservazione tutte le fasi dello sforzo militare, consultandosi con i governatori e selezionando personalmente i generali in base al loro successo passato (nonch\u00e9 al loro Stato e Partito d'appartenenza).\nNel gennaio del 1862, dopo le molte denunce sull'inefficienza e l'affarismo all'interno dello stesso Dipartimento della Guerra, sostitu\u00ec Simon Cameron con Edwin McMasters Stanton come segretario alla Guerra. Questi centralizz\u00f2 le attivit\u00e0 del ministero, controllando e cancellando i contratti, risparmiando al governo federale oltre 17 milioni di dollari; egli era un Democratico conservatore fermamente unionista e a favore del mondo degli affari che si spost\u00f2 verso i Repubblicani radicali. Fu l'alto responsabile che lavor\u00f2 pi\u00f9 spesso e pi\u00f9 strettamente con Lincoln: \"Stanton e Lincoln hanno virtualmente condotto la guerra insieme\".\nIn termini di strategia bellica Lincoln articol\u00f2 due priorit\u00e0: assicurare che Washington fosse difesa bene e condurre uno sforzo militare aggressivo per una vittoria rapida e decisiva; i principali redattori di giornali del Nordisti si aspettavano difatti la vittoria decisiva entro novanta giorni. Due volte alla settimana il presidente si incontrava con il suo gabinetto nel pomeriggio. A volte sua moglie Mary, preoccupata che stesse lavorando troppo, lo convinceva a fare un giro in carrozza. Lincoln impar\u00f2 molto dalla lettura del libro teorico del suo capo di stato maggiore, il generale Henry Halleck, un discepolo dello stratega europeo Antoine de Jomini. Cominci\u00f2 ad apprezzare la necessit\u00e0 critica di controllare i punti strategici, come ad esempio il fiume Mississippi; vide l'importanza strategica della citt\u00e0 di Vicksburg e comprese la necessit\u00e0 di sconfiggere definitivamente l'esercito nemico, anzich\u00e9 conquistarne provvisoriamente il territorio.\nIl generale McClellan.\nDopo la sconfitta dell'Unione nella prima battaglia di Bull Run, il primo grande scontro in campo aperto della guerra civile, e il ritiro dell'oramai anziano Winfield Scott alla fine del 1861, il presidente nomin\u00f2 il giovane generale George McClellan a comandante generale dell'esercito statunitense. Questi, laureatosi all'United States Military Academy, dirigente delle ferrovie e Democratico della Pennsylvania, impieg\u00f2 diversi mesi a pianificare la sua campagna peninsulare, molto pi\u00f9 a lungo di quanto Lincoln desiderasse.\nL'obiettivo avrebbe dovuto essere quello di conquistare Richmond, trasferendo l'Armata del Potomac in barca verso la Virginia sud-orientale e poi via terra verso la capitale confederata. I ripetuti ritardi di McClellan e la sua tesi secondo cui non erano necessarie truppe per difendere Washington riuscirono a irritare sia Lincoln sia il Congresso. Il presidente insistette per tenere alcuni reparti sempre pronti alla difesa della capitale; McClellan, che sopravvalutava costantemente la forza delle truppe confederate, incolp\u00f2 quest'ultima decisione per il fallimento finale dell'intera campagna. Lincoln rimosse McClellan nel marzo del 1862, dopo che in una sua lettera offr\u00ec consigli politici non richiesti al presidente, sollecitandolo alla massima cautela. La carica rimase vacante fino a luglio, quando fu nominato Henry Halleck. John Pope fu chiamato a capo della nuova Armata della Virginia; questi rispett\u00f2 la strategia desiderata da Lincoln di spostarsi verso Richmond partendo dal nord, proteggendo cos\u00ec la capitale da un eventuale attacco proveniente da Sud.\nTuttavia, mancando di rinforzi come anche richiesti da McClellan Pope fu pesantemente sconfitto nella seconda battaglia di Bull Run nell'estate del 1862, costringendo cos\u00ec l'armata del Potomac, comandata da McClellan, a difendere Washington per la seconda volta. Nonostante l'insoddisfazione per l'incapacit\u00e0 di McClellan a essere di sostegno a Pope, Lincoln lo rinomin\u00f2 al comando di tutte le forze accampate nei dintorni di Washington, tra lo sgomento di tutti i membri del suo governo, innanzitutto di W. H. Seward. Due soli giorni dopo il ritorno di McClellan al comando, le truppe confederate del generale Robert Edward Lee attraversarono il fiume Potomac nel Maryland, conducendo alla battaglia di Antietam nel settembre del 1862. La successiva vittoria dell'Unione fu tra le pi\u00f9 sanguinose della storia americana, ma diede finalmente l'occasione al presidente di annunciare che avrebbe emesso un \"proclama di emancipazione\" a gennaio; redatto gi\u00e0 da qualche tempo, Lincoln aveva atteso una vittoria militare per pubblicarlo, in modo da evitare che fosse percepito come il prodotto della disperazione.\nMcClellan resistette alla richiesta del Presidente di inseguire l'esercito di Lee in ritirata, mentre il suo omologo Don Carlos Buell rifiut\u00f2 parimenti l'ordine di scagliare l'Armata dell'Ohio contro le forze ribelli nel Tennessee orientale; come conseguenza Lincoln sostitu\u00ec definitivamente Buell con William Starke Rosecrans e dopo le elezioni di medio termine del 1862 scelse Ambrose Burnside al posto di McClellan. Entrambe le nomine erano politicamente neutre e quindi meglio accettate.\nBurnside, contro il parere del presidente, lanci\u00f2 prematuramente un'offensiva attraverso il fiume Rappahannock e fu sconfitto da Lee nella battaglia di Fredericksburg svoltasi a dicembre. Le diserzioni nel 1863 ammontarono a migliaia e aumentarono ancor di pi\u00f9 dopo Fredericksburg. Lincoln nomin\u00f2 quindi Joseph Hooker, nonostante avesse rilasciato dichiarazioni sulla necessit\u00e0 di una dittatura per vincere la guerra.\nLe elezioni di medio termine del 1862 videro i Repubblicani subire gravi perdite, a causa dell'insoddisfazione per la mancata fine rapida della guerra, nonch\u00e9 per l'aumento dell'inflazione, dei nuovi aumenti delle tasse, di voci insistenti di corruzione, per la sospensione dell\"habeas corpus\", per il disegno di legge sulla coscrizione obbligatoria e infine anche per la paura che gli schiavi liberati potessero finire col minacciare il mercato del lavoro.\nIl proclama annunciato a settembre port\u00f2 voti per i Repubblicani nelle aree rurali della Nuova Inghilterra e negli Stati Uniti d'America medio-occidentali superiori, ma contribu\u00ec d'altra parte a far perdere voti nelle citt\u00e0 e nel basso Midwest. Mentre i Repubblicani erano scoraggiati, i Democratici ne risultarono invece stimolati e fecero particolarmente bene in Pennsylvania, Ohio, Indiana e nello Stato di New York. I Repubblicani mantennero comunque la maggioranza al Congresso e nei maggiori Stati, eccetto New York. La \"Cincinnati Gazette\" sostenne che gli elettori erano \"depressi dalla natura interminabile di questa guerra, cos\u00ec come era stata finora condotta, oltre che dal rapido esaurimento delle risorse nazionali senza avere in cambio alcun apprezzabile progresso\".\nNella primavera del 1863 Lincoln era ottimista riguardo alle imminenti campagne militari, ritenendo la fine della guerra vicina se si avesse potuto inanellare una serie di vittorie; questi piani includevano l'attacco di Hooker a Lee a nord di Richmond, di Rosecrans a Chattanooga, di Ulysses S. Grant a Vicksburg e un assalto navale a Charleston. Hooker fu sconfitto da Lee nella battaglia di Chancellorsville a maggio, ma continu\u00f2 a comandare le sue truppe ancora per alcune settimane. Si oppose all'ordine di Lincoln di dividere il proprio esercito in due tronconi a Harper's Ferry, indebolendo cos\u00ec definitivamente la propria posizione; quando offr\u00ec polemicamente le dimissioni, Lincoln le accett\u00f2. Fu sostituito da George G. Meade, che insegu\u00ec Lee fino in Pennsylvania per la campagna di Gettysburg, che rappresent\u00f2 una vittoria fondamentale per l'Unione, anche se l'esercito di Lee riusc\u00ec a evitare l'accerchiamento.\nAllo stesso tempo, dopo le battute d'arresto iniziali, Grant pose l'assedio a Vicksburg e la marina dell'Unione ottenne un certo successo nel porto di Charleston. Dopo la battaglia di Gettysburg il presidente cap\u00ec che le sue decisioni militari sarebbero state eseguite pi\u00f9 efficacemente trasmettendo gli ordini ai generali attraverso il segretario della Guerra o il generale in capo, evitando di rendere evidente l'interferenza nella linea di comando militare. Anche con queste nuove disposizioni, continu\u00f2 spesso a fornire indicazioni dettagliate ai suoi generali.\nEmancipazione degli schiavi.\nIl potere del governo federale sul tema della schiavit\u00f9 era limitato dalla Costituzione che aveva delegato la questione alle scelte dei singoli Stati. Sia prima sia durante la campagna elettorale presidenziale, Lincoln sostenne che impedire la schiavit\u00f9 nei nuovi territori all'Ovest avrebbe portato al suo progressivo superamento. All'inizio della guerra cerc\u00f2 anche di persuadere gli Stati ad accettare un'emancipazione con compensazione in denaro in cambio della proibizione della schiavit\u00f9. Il presidente respinse due tentativi di emancipazione geograficamente limitati attuati dal maggiore generale John Charles Fr\u00e9mont nell'agosto del 1861 e dal maggiore generale David Hunter nel maggio seguente, con la motivazione che ci\u00f2 non era in loro potere e che avrebbe messo a dura prova la fedelt\u00e0 degli Stati cuscinetto.\nIl 19 giugno 1862 il Congresso approv\u00f2 una legge che bandiva la schiavit\u00f9 su tutto il territorio federale; Lincoln controfirm\u00f2 la legge. A luglio fu approvata la legge detta \"Confiscation Act\", che istitu\u00ec procedure giudiziarie per rendere liberi gli schiavi appartenenti a persone condannate per aiuto ai ribelli. Sebbene il presidente la credesse incostituzionale, controfirm\u00f2 anche questa legge. Present\u00ec che una simile iniziativa poteva essere intrapresa solo con i poteri di tempo di guerra di \"comandante in capo\", e pertanto progett\u00f2 di assumerli. In quello stesso mese discusse con i suoi ministri una bozza del \"proclama di emancipazione\". In essa si dichiarava che \"come misura militare appropriata e necessaria a partire dal 1\u00ba gennaio 1863 tutte le persone detenute come schiavi negli Stati confederati diverranno e continueranno a essere per sempre liberi\".\nIn privato, ammetteva che la base schiavista della Confederazione avrebbe dovuto essere eliminata. I Copperheads sostenevano che l'emancipazione sarebbe facilmente divenuta un ostacolo alla pace e alla riunificazione. Il repubblicano Horace Greeley, editore dell'influente testata \"New York Tribune\" era d'accordo. Lincoln scrisse in una lettera datata 22 agosto che, se personalmente desiderava che tutti gli uomini potessero essere liberi, l'obiettivo primario delle sue azioni come presidente degli Stati Uniti era quello di preservare l'Unione:\nIn ogni caso, al momento in cui scriveva questa lettera, Lincoln stava gi\u00e0 andando verso il \"proclama di emancipazione\". \u00c8 rivelatrice la sua lettera scritta al giudice newyorkese James Cook Conkling il 26 agosto 1863, che comprendeva il seguente estratto:\nIl proclama di emancipazione, emesso il 22 settembre del 1862 ed entrato in vigore il 1\u00ba gennaio seguente, dichiar\u00f2 liberi gli schiavi in dieci Stati non ancora sotto il controllo dell'Unione, con esenzioni specifiche per aree gi\u00e0 controllate dal governo federale in due Stati. Lincoln pass\u00f2 i cento giorni tra il proclama e la sua entrata in vigore a preparare l'esercito e la nazione intera alla svolta epocale, mentre i Democratici dal canto loro fecero appello ai loro elettori sottolineando la minaccia che gli schiavi liberati ponevano ai bianchi del Nord; ma qui il proclama non attu\u00f2 cambiamenti radicali, in quanto il sistema economico-lavorativo non si basava pi\u00f9 gi\u00e0 da decenni sullo schiavismo. Una volta che l'abolizione della schiavit\u00f9 negli Stati ribelli divenne un obiettivo militare, l'avanzata dell'Union Army verso sud port\u00f2 alla liberazione di tre milioni di schiavi. Il commento di Lincoln sulla firma del proclama fu: \"Non mi sono mai sentito, nella mia intera vita, pi\u00f9 certo di fare la cosa giusta di quando firmai quel documento\".\nPer un po' di tempo il presidente continu\u00f2 a pensare ai precedenti piani per istituire colonie per gli schiavi appena liberati. Comment\u00f2 favorevolmente la colonizzazione nello stesso proclama, ma tutti i tentativi di un'impresa cos\u00ec massiccia si rivelarono essere infattibili. Pochi giorni dopo l'annuncio, tredici governatori repubblicani si incontrarono alla \"Conferenza dei governatori di guerra\", al \"Logan House Hotel\" ad Altoona (Pennsylvania); sostennero la scelta presa dal presidente, ma suggerirono anche la rimozione di George McClellan come comandante generale dell'esercito statunitense.\nArruolare gli ex schiavi divenne la politica ufficiale governativa. Nella primavera del 1863 Lincoln fu pronto a reclutare le prime \"truppe nere\" in numeri pi\u00f9 che simbolici. In una lettera indirizzata ad Andrew Johnson, l'allora governatore del Tennessee sotto controllo militare, per incoraggiarlo ad aprire la strada verso un cospicuo aumento delle truppe nere, Lincoln scriveva: \"la semplice vista di 50\u00a0000 soldati neri armati e ben addestrati sulle rive del fiume Mississippi avrebbe messo fine alla ribellione in un colpo solo\".\nAlla fine del 1863, sotto la direzione di Lincoln, il generale Lorenzo Thomas aveva gi\u00e0 reclutato venti reggimenti di neri provenienti dalla valle del Mississippi. Frederick Douglass osserv\u00f2 in seguito: \"in compagnia del presidente non mi \u00e8 mai venuta in mente la mia umile origine o il colore cos\u00ec impopolare della mia pelle\".\nNonostante la sua azione determinante nella lotta alla schiavit\u00f9, le sue posizioni sul problema delle diverse popolazioni erano lontane da quelle di una perfetta uguaglianza, come esemplificato da una sua dichiarazione del 1858:\nAlcuni studiosi, tra cui Stacy Pratt McDermott, mettono in guardia dal dare facili ed errate interpretazioni della visione di Lincoln sull'uguaglianza razziale, notando che le frasi sopra riportate sono tipiche manifestazioni della psicologia di chiunque in quel periodo: nessuno \u00e8 indenne dallo spirito del tempo, per cui non si possono impiegare acquisizioni culturali recenti per giudicare uomini dell'Ottocento, scrive McDermott. Altrimenti, se un antischiavista come Lincoln fosse equiparato a uno schiavista come Stephen A. Douglas, sarebbe la fine della storia in un mondo confuso e uniforme.\nDiscorso di Gettysburg.\nCon la grande vittoria ottenuta nella battaglia di Gettysburg nel luglio del 1863 e la sconfitta dei Copperheads nell'elezione dell'Ohio in autunno, Lincoln mantenne una solida base di sostegno popolare e rimase pertanto in una posizione forte per ridefinire lo sforzo bellico, nonostante i disordini di New York del 13-16 luglio, scoppiati per protesta contro la coscrizione. In questa situazione, il 19 novembre del 1863 tenne un discorso al cimitero di Gettysburg per la dedica del cimitero ai soldati dell'Unione morti nel corso della battaglia. Sfidando la predizione fatta da lui stesso secondo cui \"il mondo noter\u00e0 poco, n\u00e9 ricorder\u00e0 a lungo quello che noi diciamo qui oggi\" il discorso sarebbe diventato quello pi\u00f9 citato di tutta la storia politica degli Stati Uniti. Mentre la maggioranza degli oratori (come per esempio Edward Everett) parlarono a lungo, alcuni per delle ore intere, le poche parole scelte dal presidente risuonarono attraverso il Paese. Mentre sono rimasti assai pochi documenti relativi agli altri discorsi pronunziati in quella stessa giornata, quello di Lincoln \u00e8 ritenuto essere uno dei pi\u00f9 grandi di sempre.\nIn 272 parole e tre minuti Lincoln afferm\u00f2 che la nazione era nata non nel 1789, bens\u00ec nel 1776, \"concepita nella Libert\u00e0 e dedita alla proposizione che tutti gli uomini sono creati uguali\"; defin\u00ec la guerra come uno sforzo dedicato ai principi di libert\u00e0 e uguaglianza per tutti. L'emancipazione degli schiavi era ora parte dello sforzo bellico nazionale. Dichiar\u00f2 che la morte di cos\u00ec tanti coraggiosi soldati non sarebbe stata vana, che la schiavit\u00f9 sarebbe finita per merito loro e che il futuro della democrazia nel mondo sarebbe stato assicurato, che \"il governo del popolo, dal popolo, per il popolo, non perir\u00e0 mai in questa terra\". Il presidente concluse che la guerra civile aveva un obiettivo profondo: una nuova nascita della Libert\u00e0 nella nazione.\nArriva Grant.\nLa guerra fu una fonte di costante frustrazione per il presidente e occup\u00f2 quasi tutto il suo tempo. Dopo ripetute delusioni nei confronti del generale George McClellan e di altri comandanti generali di scarso successo, Lincoln prese infine la coraggiosa decisione di nominare comandante dell'esercito un militare energico, risoluto e combattivo ma dal passato turbolento e da una carriera caratterizzata da successi ma anche da alcuni fallimenti: il generale Ulysses S. Grant.\nL'incapacit\u00e0 di George G. Meade di accerchiare l'esercito di Robert Edward Lee mentre si ritirava da Gettysburg e la perdurante passivit\u00e0 dell'armata del Potomac persuase il presidente che era necessario attuare un cambio al vertice di comando. Le vittorie di Grant nella battaglia di Shiloh e nella campagna di Vicksburg impressionarono Lincoln e fecero di lui un forte candidato alla guida dell'Union Army nella veste di comandante generale dell'esercito statunitense.\nRispondendo alle critiche mosse a Grant dopo le forti perdite subite a Shiloh (nella contea di Hardin), Lincoln dichiar\u00f2: \"non posso risparmiare quest'uomo, lui lotta!\" Con Grant al comando il presidente sent\u00ec che l'Esercito dell'Unione poteva effettuare una serie di offensive coordinate su pi\u00f9 fronti, usando anche truppe di neri.\nLincoln era tuttavia preoccupato che il generale potesse pensare a candidarsi alle elezioni presidenziali del 1864, come stava del resto gi\u00e0 facendo McClellan. Lincoln trov\u00f2 un intermediario per indagare sulle ambizioni politiche di Grant e, avendo ottenuto la certezza che non ne aveva, present\u00f2 la sua promozione al Senato. Ottenne il consenso del Congresso a nominare Grant al grado di tenente generale, che nessun ufficiale aveva pi\u00f9 tenuto dopo George Washington.\nGrant pot\u00e9 cos\u00ec intraprendere la sanguinosa campagna terrestre nel 1864, caratterizzata come \"guerra di logoramento\" a causa delle elevate perdite dell'Unione in vari scontri, come la battaglia del Wilderness e la battaglia di Cold Harbor. Sebbene avessero il vantaggio di combattere sulla difensiva, le forze confederate subirono \"una percentuale quasi altrettanto alta di vittime delle forze dell'Unione\"; tali cifre per\u00f2 allarmarono il Nord. Il generale aveva perduto almeno un terzo del proprio esercito e il presidente, dopo avergli chiesto quali piani avesse, si sent\u00ec rispondere: \"Propongo di combattere su questa linea anche se ci vorr\u00e0 tutta l'estate\".\nAlla Confederazione cominciavano a mancare i rifornimenti e i rinforzi, quindi l'esercito di Lee si ritir\u00f2 costantemente dopo ogni battaglia costata ingenti perdite. L'esercito di Grant si spost\u00f2 in direzione sud, attravers\u00f2 il fiume James, costringendo gli avversari a un assedio e a una guerra di trincea appena fuori da Petersburg. Lincoln fece quindi una visita prolungata al quartier generale di Grant, ubicato a City Point, nella Virginia occupata.\nCi\u00f2 permise al presidente di conferire di persona col comandante e con William Tecumseh Sherman, che stava casualmente rendendo una visita rapida a Grant dalla sua postazione nella Carolina del Nord. Lincoln e l'intero apparato del Partito Repubblicano si mobilitarono per sostenere lo sforzo del progetto di riconquista in tutto il Nord tanto che in breve tempo fu possibile sostituire quasi del tutto le perdite dell'Unione. Il presidente autorizz\u00f2 Grant a colpire le infrastrutture confederate - piantagioni, ferrovie e ponti - nella speranza di distruggere il morale del Sud e indebolire la sua capacit\u00e0 economica di continuare a combattere. L'arrivo del generale a Petersburg aveva consentito il blocco di tre linee ferroviarie colleganti Richmond con il resto degli Stati Confederati d'America. Questa strategia permise ai generali Sherman e Philip Henry Sheridan di distruggere piantagioni e interi centri abitati nella valle dello Shenandoah.\nLa marcia verso il mare di Sherman attraverso la Georgia nel 1864 si limit\u00f2 a provocare danni in una striscia di 60 miglia (97\u00a0km). N\u00e9 Lincoln n\u00e9 i suoi comandanti videro mai la distruzione come uno dei principali obiettivi, ma piuttosto la sconfitta degli eserciti confederati. Lo storico Mark E. Neely Jr. ha sostenuto che non ci fu mai un tentativo d'impegnarsi in una \"guerra totale\" contro i civili, come sarebbe invece avvenuto ad esempio nel corso della seconda guerra mondiale, anche se fu utilizzata la tattica della \"terra bruciata\".\nIl generale confederato Jubal Anderson Early inizi\u00f2 a questo punto una serie di assalti nel Nord che minacciarono la capitale Washington. Durante la battaglia di Fort Stevens sviluppatasi nel quadrante nordovest di Washington, al presidente capit\u00f2 di osservare il combattimento da una posizione troppo esposta tanto che il giovane capitano Oliver Wendell Holmes gli dovette gridare: \"Toglietevi subito di l\u00ec, dannato sciocco, prima che vi sparino!\" Dopo ripetute richieste a Grant di difendere la capitale, Sheridan giunse con le sue truppe e la minaccia fu cos\u00ec scongiurata.\nMentre Grant continuava a logorare le forze rimaste a Lee, iniziarono i tentativi di avviare le trattative di pace. Il vicepresidente confederato Alexander Hamilton Stephens guid\u00f2 una rappresentanza per incontrare Lincoln, William H. Seward e altri alla conferenza di Hampton Roads. Il presidente rifiut\u00f2 per\u00f2 di consentire a qualsiasi \"negoziato tra eguali\"; il suo unico obiettivo era un accordo per porre fine ai combattimenti e gli incontri non produssero risultati.\nIl 1\u00ba aprile 1865 Grant super\u00f2 con successo le forze di Lee nella battaglia di Five Forks e arriv\u00f2 a circondare quasi interamente Petersburg; il governo confederato evacu\u00f2 Richmond. Alcuni giorni dopo, quando anche quella citt\u00e0 cadde, Lincoln visit\u00f2 la capitale vinta; vi si rec\u00f2 per compiere un gesto pubblico, sedendosi alla scrivania di Jefferson Davis e dicendo in maniera simbolica alla nazione che il presidente degli Stati Uniti aveva nuovamente autorit\u00e0 su tutto il territorio. Mentre camminava per la citt\u00e0 i bianchi sudisti rimanevano immobili, ma i liberti lo accolsero, circondarono e acclamarono come un autentico eroe; i loro sentimenti vennero riassunti dalla frase di un ammiratore: \"So che sono libero perch\u00e9 ho visto il volto di Padre Abramo e l'ho udito\". Il 9 aprile Lee si arrese a Grant all'Appomattox Court House; la guerra era finita.\nRielezione nel 1864.\nAlle elezioni presidenziali del 1864 la nazione affront\u00f2 una delle poche campagne elettorali della sua intera storia svoltesi durante una guerra. Lincoln mostr\u00f2 l'abilit\u00e0 politica sia di saper riunire tutte le principali fazioni del Partito Repubblicano sia di trascinare dalla propria parte i Democratici favorevoli alla guerra (i \"War Democrats\") come Edwin McMasters Stanton e Andrew Johnson.\nIl presidente trascorreva molte ore alla settimana a parlare con i politici di tutto il Paese e utilizzava i suoi poteri di finanziamento per tenere insieme le varie correnti del suo partito e respingere gli sforzi dei Radical per sostituirlo. Alla Convention fu scelto Andrew Johnson del Tennessee come candidato vicepresidente. Per ampliare la coalizione, includendovi sia i War Democrats sia i Repubblicani, Lincoln si present\u00f2 sotto l'etichetta di una nuova formazione, denominata \"Union Party\".\nQuando in primavera le campagne di Ulysses S. Grant si trasformarono in sanguinosi stalli e le vittime dell'Unione salirono, la mancanza di un definitivo successo militare sembr\u00f2 per qualche tempo pesare sulle prospettive di rielezione del presidente e molti commentatori temettero che Lincoln potesse anche essere sconfitto. Condividendo questa paura, Lincoln espresse in privato l'impegno per cui, se avesse perso le elezioni, avrebbe comunque fatto di tutto per battere la Confederazione prima del passaggio di consegne al successore:\nLincoln non mostr\u00f2 il contenuto dell'impegno scritto ai suoi ministri, ma chiese a tutti loro di firmare sopra la busta sigillata.\nIl programma politico dei Democratici seguiva l'\"ala della pace\" del partito e definiva la guerra come un completo \"fallimento\"; tuttavia il loro candidato, il generale George McClellan, continuava invece a sostenere la prosecuzione del conflitto fino al suo termine naturale e si dissoci\u00f2 dal programma. Lincoln soccorse Grant con pi\u00f9 truppe e con l'appoggio dell'apparato del Partito Repubblicano.\nLa campagna di Atlanta portata avanti da William Tecumseh Sherman a partire da maggio, la battaglia di Atlanta a luglio, la successiva caduta di Atlanta a settembre e la conquista di Mobile da parte di David G. Farragut a seguito della battaglia della baia di Mobile riuscirono a porre fine al nervosismo.\nI Democratici risultavano profondamente divisi, con alcuni leader e la maggior parte dei soldati apertamente favorevoli a Lincoln. Al contrario il \"National Union Party\" si trov\u00f2 unito dall'azione del presidente a favore dell'emancipazione. I Repubblicani sottolineavano la doppiezza dei Copperheads.\nL'8 novembre Lincoln fu riconfermato con una maggioranza travolgente, vincendo in tutti gli Stati tranne tre e ricevendo il 78% del voto dei soldati al fronte.\nIl 4 marzo 1865 Lincoln consegn\u00f2 alla storia il suo secondo discorso inaugurale (Testo completo su Wikisource); in esso espresse la convinzione che le alte perdite di entrambe le parti fossero dovute alla volont\u00e0 di Dio. Lo storico Mark Noll colloca il discorso nella piccola manciata di testi a tema quasi sacro attraverso cui gli americani concepiscono il loro posto nel mondo. Lincoln disse:\nRicostruzione.\nLa Ricostruzione inizi\u00f2 gi\u00e0 durante la guerra, poich\u00e9 Lincoln e i suoi collaboratori anticiparono le domande su come reintegrare gli Stati Uniti meridionali riconquistati e su come determinare il destino dei capi dei confederati e degli schiavi liberati. Poco dopo la resa di Robert Edward Lee davanti a Ulysses S. Grant, un generale aveva chiesto a Lincoln in che modo dovevano essere trattati i confederati sconfitti, e Lincoln rispose: \"\"lasciandoli tranquilli\". In linea con questo sentimento, il presidente fu il riferimento dei moderati, in contrasto ai Radical Republicans guidati dal deputato Thaddeus Stevens e dai senatori Charles Sumner e Benjamin Wade, peraltro suoi alleati su altre questioni. Determinato a trovare una via accettabile per riunire la nazione e non alienarsi il Sud, Lincoln esort\u00f2 a tenere elezioni in breve termine, con modalit\u00e0 non troppo severe. La sua proclamazione di amnistia dell'8 dicembre 1863 offr\u00ec il perdono a tutti coloro che non avevano tenuto una carica pubblica degli Stati confederati, non aveva maltrattato i prigionieri dell'Unione e che fossero disponibili a sottoscrivere un giuramento di fedelt\u00e0 all'Unione.\nVia via che gli Stati del profondo Sud erano conquistati, si dovettero nominare i loro nuovi dirigenti mentre le loro amministrazioni venivano ripristinate; di particolare importanza erano il Tennessee e l'Arkansas, dove Lincoln nomin\u00f2 i generali Andrew Johnson e Frederick Steele rispettivamente come governatori militari. Nella Louisiana ordin\u00f2 invece a Nathaniel Banks di promuovere un piano che ripristinasse l'autonomia dello Stato quando il 10% degli elettori avessero accettato che il loro Stato proibisse la schiavit\u00f9.\nGli oppositori democratici accusarono il presidente di usare l'esercito per favorire le aspirazioni politiche sue e dei Repubblicani; dall'altra parte i Repubblicani radicali denunciarono la sua mossa come troppo indulgente e fecero approvare il disegno di legge detto \"Wade-Davis Bill\" nel 1864. Quando Lincoln mise il veto sul disegno di legge, i promotori si vendicarono impedendo l'insediamento in parlamento dei rappresentanti eletti dalla Louisiana, dall'Arkansas e dal Tennessee.\nI provvedimenti presidenziali cercavano di tenere insieme i Repubblicani moderati e i radicali; per sostituire il Presidente della Corte Suprema la scelta cadde sull'esponente radicale Salmon Portland Chase, che Lincoln sperava sostenesse i suoi provvedimenti sull'emancipazione e sulla stampa di cartamoneta.\nDopo aver implementato il proclama di emancipazione, che non si applicava in ogni caso a ogni Stato, il presidente fece pressione sul Congresso per mettere fuori legge la schiavit\u00f9 in tutta la nazione con un emendamento costituzionale. Lincoln dichiar\u00f2 che esso avrebbe \"sistemato l'intera faccenda\"\". Nel dicembre del 1863 la proposta che avrebbe messo fuori legge la schiavit\u00f9 fu portata all'esame del Congresso; non riusc\u00ec per\u00f2 a superare la maggioranza dei due terzi richiesta, durante la votazione del 15 giugno del 1864 alla Camera dei Rappresentanti. Il passaggio dell'emendamento proposto divenne parte del programma politico repubblicano/unionista nelle elezioni presidenziali del 1864. Dopo un lungo e aspro dibattito al Congresso, arriv\u00f2 l'approvazione al secondo tentativo, il 31 gennaio del 1865, e fu inviato ai parlamenti statali per la ratifica; dopo di che esso divenne ufficialmente il XIII emendamento, il 6 dicembre del 1865, dopo la morte di Lincoln.\nMentre la guerra volgeva al termine, la Ricostruzione presidenziale per il Sud si trovava in via di piena definizione; Lincoln pensava che il governo federale avesse responsabilit\u00e0 limitate nei confronti dei milioni di liberti. Controfirm\u00f2 il disegno di legge del senatore Charles Senner, che istitu\u00ec un'agenzia federale temporanea progettata per soddisfare i bisogni materiali immediati degli ex schiavi: il Freedmen's Bureau. La legge rese inoltre disponibili ai liberti la coltivazione dei terreni liberi, dietro pagamento di un affitto triennale e con un'opzione di acquisto. Lincoln dichiar\u00f2 che il suo \"piano del 10%\" per la Louisiana non si applicava automaticamente a tutti gli Stati confederati occupati; poco prima del suo assassinio annunci\u00f2 che aveva un nuovo piano in mente per la Ricostruzione del Sud. Le discussioni con il suo governo rivelarono che Lincoln pensava che il controllo militare sugli ex Stati ribelli dovesse essere a breve termine, prima della loro riammissione sotto il controllo degli unionisti meridionali.\nGli storici concordano sul fatto che \u00e8 impossibile prevedere esattamente ci\u00f2 che il presidente avrebbe fatto se fosse sopravvissuto, ma fanno proiezioni basate sulle sue posizioni politiche note e sull'acume a lui riconosciuto. I biografi James Garfield Randall e Richard Nelson Current, secondo David Lincove, sostengono che:\nEric Foner afferma che:\nRidefinizione della Repubblica e del repubblicanesimo.\nLa riuscita riunificazione tra gli Stati sudisti e nordisti ebbe una conseguenza per il nome stesso della nazione. Il termine \"Stati Uniti\" veniva infatti utilizzato in precedenza, talvolta al plurale (\"Stati Uniti sono\") e altre volte al singolare (\"Stati Uniti \u00e8\"), senza alcuna coerenza grammaticale. La guerra civile rappresent\u00f2 uno stimolo significativo alla predominanza del singolare almeno a partire dalla fine del XIX secolo.\nNegli ultimi decenni storici come Harry Victor Jaffa, Herman Belz, John Patrich Diggins, Vernon Burton ed Eric Foner hanno sottolineato la ridefinizione stipulata dal presidente dei valori facenti capo al Repubblicanesimo. Gi\u00e0 nel corso degli anni 1850, quando la maggior parte della retorica politica si focalizzava sulla \"sacralit\u00e0\" della Costituzione degli Stati Uniti, Lincoln ribalt\u00f2 l'idea ponendo invece l'accento sulla Dichiarazione d'indipendenza nella sua qualit\u00e0 di fondamento dei valori politici statunitensi (quello ch'egli chiam\u00f2 il \"fondamentale tassello\" del repubblicanesimo).\nL'enfasi posta sui concetti di libert\u00e0 e di uguaglianza sociale per tutti, in chiaro contrasto con la tolleranza espressa fino ad allora dalla stessa Costituzione nei riguardi della schiavit\u00f9, spost\u00f2 radicalmente il punto d'approccio al dibattito. Come afferma Diggins per quel che riguarda il discorso di Cooper Union della prima met\u00e0 del 1860 e che si rivel\u00f2 assai influente nel prosieguo della campagna elettorale per le elezioni presidenziali del 1860 \"Lincoln present\u00f2 agli americani una concezione della storia degli Stati Uniti che offrir\u00e0 un prezioso contributo alla teoria e al futuro dello stesso repubblicanesimo\".\nLa sua posizione acquist\u00f2 progressivamente forza in quanto evidenzi\u00f2 la base morale insita nel grande ideale di democrazia, piuttosto che i suoi meccanismi legali. Solo un anno dopo tuttavia egli giustificher\u00e0 il conflitto propriamente in termini di legalit\u00e0 (la Costituzione era un contratto e perch\u00e9 una parte potesse uscirne anche tutte le altre dovevano essere d'accordo) e di obbligo nazionale a garanzia della forma di governo repubblicana in ogni singolo Stato dell'Unione. Burton (2008) infine sostiene che il repubblicanesimo di Lincoln venne accolto a braccia aperte dagli ex schiavi in quanto emancipati e oramai liberi.\nNel marzo del 1861, durante il suo primo discorso inaugurale, esplor\u00f2 la natura della democrazia; denunci\u00f2 la secessione come anarchia e spieg\u00f2 che la regola della maggioranza doveva essere bilanciata da restrizioni costituzionali. Disse: \"Una maggioranza tenuta a freno da controlli e limitazioni costituzionali - e sempre cambiando facilmente a seguito di deliberati mutamenti delle opinioni e dei sentimenti popolari - \u00e8 l'unico vero sovrano di un popolo autenticamente libero!\"\nAltre disposizioni.\nLincoln aderiva alla teoria del Partito Whig, che dava al Congresso la responsabilit\u00e0 primaria di scrivere le leggi mentre l'Esecutivo doveva metterle in pratica; pose il veto solo a quattro progetti di legge; l'unico importante fu il \"Bill Wade-Davis\" con il suo duro programma di Ricostruzione. Controfirm\u00f2 la legge detta \"Morrill Land-Grant Colleges Act\" nel 1862 la quale forn\u00ec sovvenzioni governative alle strutture di educazione agricola statali; l'Homestead Act di quello stesso anno rese disponibili per l'acquisto milioni di acri di terreni detenuti dal governo all'Ovest a costi molto bassi. Le \"Pacific Railway Acts\" del 1862 e del 1864 garantirono il sostegno federale per la costruzione della prima ferrovia transcontinentale, completata nel 1869. L'approvazione di queste due ultime leggi fu possibile dalla mancanza dei deputati e senatori del Sud, che si erano opposti a misure simili negli anni 1850 durante la presidenza di Zachary Taylor prima e la presidenza di Millard Fillmore poi.\nDue provvedimenti importanti riguardarono le entrate governative: l'istituzione di dazi (una misura con una lunga storia) e una nuova imposta federale sul reddito. Nel 1861 firm\u00f2 la seconda e la terza \"Morrill Tariff\"; la prima era stata promulgata nel corso della presidenza di James Buchanan. Sempre nel 1861 il presidente firm\u00f2 la \"Revenue Act\", creando la prima imposta sul reddito degli Stati Uniti, con un'aliquota unica del 3% sui redditi superiori a 800 dollari ( dollari in termini correnti), che fu poi modificata dalla \"Revenue Act\" del 1862 con aliquote progressive.\nLincoln si occup\u00f2 anche all'espansione dell'influenza economica del governo federale in diverse altre aree; la creazione del sistema di banche nazionali con la legge \"National Banking Act\" (1863-64) forn\u00ec al Paese una solida rete finanziaria; stabil\u00ec una valuta nazionale; nel 1862 fu creato il Dipartimento dell'Agricoltura.\nNel 1862 il presidente invi\u00f2 il generale John Pope a reprimere una rivolta dei nativi americani, detta guerra di Piccolo Corvo, nell'odierno Minnesota; quando gli furono presentati 303 mandati di esecuzione per i Sioux (Santee Dakota) accusati di aver ucciso contadini innocenti, Lincoln condusse un personale esame di ciascuno di essi, approvando infine 39 condanne all'impiccagione (una fu successivamente revocata). Aveva infine programmato di riformare l'intera politica federale nei confronti dei nativi americani degli Stati Uniti d'America.\nDopo le gravi perdite subite da Grant nella sua campagna contro Lee, aveva preso in considerazione un ordine esecutivo per la coscrizione, ma non fu mai emesso; in risposta a numerose voci circolanti in proposito i redattori del \"New York World\" e del \"Journal of Commerce\" pubblicarono un falso progetto di proclama che provoc\u00f2 volatilit\u00e0 del mercato aurifero, di cui beneficiarono gli editori e gli altri impiegati dei giornali. Il presidente reag\u00ec con durezza e ordin\u00f2 un sequestro militare dei due giornali durato due giorni.\nLincoln \u00e8 in gran parte responsabile dell'istituzione della festivit\u00e0 detta Giorno del ringraziamento; prima della sua presidenza difatti il \"Ringraziamento\" (per il primo raccolto ottenuto in terra americana dai Padri Pellegrini), una festa locale nella Nuova Inghilterra fin dal XVII secolo, era stato proclamato dal governo federale solo sporadicamente e in date irregolari. L'ultimo annuncio del genere era stato dato durante la presidenza di James Madison cinquant'anni prima. Nel 1863 Lincoln dichiar\u00f2 che l'ultimo gioved\u00ec del mese di novembre di quell'anno sarebbe stato un \"giorno dedicato al Ringraziamento\".\nNel giugno seguente approv\u00f2 lo stanziamento di fondi \"Yosemite\" che forn\u00ec una dotazione federale senza precedenti per l'area ai giorni nostri nota come Parco nazionale di Yosemite.\nNomine dei giudici.\nLa filosofia dichiarata da Lincoln sulle nomine dei giudici fu che \"non possiamo domandare a un uomo che cosa far\u00e0, e nel caso lo chiedessimo e lui rispondesse, dovremmo disprezzarlo per questo, perci\u00f2 dobbiamo prendere un uomo le cui opinioni sono gi\u00e0 note\"; nomin\u00f2 cinque giudici alla Corte Suprema degli Stati Uniti d'America.\nNuovi Stati ammessi nell'Unione.\nLa Virginia Occidentale, ammessa nell'Unione il 20 giugno 1863, comprendeva le contee nordoccidentali della Virginia che si erano separate quando questa dichiar\u00f2 la secessione. Come condizione preliminare la Costituzione del nuovo Stato federato era tenuto a provvedere alla graduale abolizione della schiavit\u00f9.\nIl Nevada, che divenne il terzo degli Stati del Pacifico, fu ammesso come entit\u00e0 libera il 31 ottobre 1864.\nOmicidio e funerali di Stato.\nPoco prima della fine della guerra, Lincoln aveva incontrato di frequente il generale Grant. I due uomini pianificavano la ricostruzione del Paese ed era nota a tutti la loro stima reciproca. Durante il loro ultimo incontro, il 14 aprile 1865 (venerd\u00ec santo), Lincoln aveva invitato il generale Grant a un evento mondano per quella sera, ma Grant aveva declinato.\nSenza la compagnia del generale e senza la sua guardia del corpo Ward Hill Lamon, Lincoln e la sua famiglia andarono al Ford's Theatre, a Washington, dove era in programma \"Our American Cousin\", una commedia musicale dello scrittore britannico Tom Taylor (1817-1880). Nell'istante in cui Lincoln prese posto nel palco presidenziale, John Wilkes Booth, un attore della Virginia simpatizzante sudista, entr\u00f2 nel palco e spar\u00f2 un colpo di pistola calibro 44 alla testa del presidente, gridando \"Sic semper tyrannis!\" (in latino: \"Cos\u00ec sia sempre per i tiranni!\" - motto dello Stato della Virginia e frase storicamente pronunciata da Bruto nell'uccidere Cesare). Secondo alcune testimonianze aggiunse poi \"Il Sud \u00e8 vendicato\", saltando successivamente gi\u00f9 dal palco e rompendosi conseguentemente una gamba. I cospiratori avevano pianificato l'assassinio di altri ufficiali del governo nello stesso istante, ma Lincoln fu l'unica vittima. Booth si trascin\u00f2 al proprio cavallo e riusc\u00ec a fuggire, mentre il presidente fu portato in una casa dall'altro lato della strada oggi chiamata Petersen House, dove giacque in coma per alcune ore prima di morire. Fu ufficialmente dichiarato morto alle 7:22 del mattino del 15 aprile 1865. Booth fu scoperto nascosto in un granaio e venne ucciso; diversi altri cospiratori furono poi catturati e impiccati o imprigionati. Quattro persone furono giudicate da un tribunale militare e impiccate per complicit\u00e0 nell'assassinio: David Herold, George Atzerodt, Lewis Powell (alias Lewis Payne) e Mary Surratt (la prima donna a essere giustiziata negli Stati Uniti). Tre persone furono condannate all'ergastolo (Michael O'Laughlin, Samuel Arnold, e Samuel Mudd), mentre Edman Spangler fu condannato a sei anni di carcere. John Surratt, giudicato successivamente da una corte civile, fu prosciolto. L'equit\u00e0 delle condanne, in particolare quella di Mary Surratt, \u00e8 stata messa in discussione ed esistono dubbi sul grado del suo coinvolgimento nella cospirazione.\nNegli Stati Uniti \u00e8 entrata nel folclore la \"leggenda sulle coincidenze Lincoln-Kennedy\", riguardante le pretese concomitanze tra le morti dei due presidenti.\nIl corpo di Lincoln fu riportato in Illinois in treno, con un grandioso corteo funebre che attravers\u00f2 diversi Stati. L'intera nazione pianse l'uomo che molti consideravano il salvatore degli Stati Uniti, protettore e difensore di ci\u00f2 che Lincoln stesso chiamava \"il governo della gente, dalla gente e per la gente\".\nRiesumazione della salma.\nLincoln venne seppellito all'Oak Ridge Cemetery di Springfield, dove nel 1874 fu terminata la costruzione di una tomba in granito alta 54 metri, sormontata da diverse statue di bronzo. Vi sono sepolti anche sua moglie e tre dei suoi quattro figli (Robert \u00e8 sepolto nel cimitero nazionale di Arlington). Negli anni successivi alla sua morte vi furono tentativi di rubare la salma di Lincoln a scopo di riscatto.\nAttorno al 1900 Robert Todd Lincoln decise che per prevenire il furto del corpo era necessario costruire una cripta permanente per il padre. La bara di Lincoln fu racchiusa da spesse pareti di cemento, circondate da una gabbia, e sepolta sotto una lastra di pietra. Il 26 settembre 1901 il corpo di Lincoln venne riesumato cos\u00ec da poter essere nuovamente sepolto nella nuova cripta. I presenti (23 persone compreso Robert Lincoln), temendo che il corpo potesse essere stato trafugato negli anni intercorsi, decisero di aprire la bara per controllare: quando l'aprirono, furono meravigliati dallo stato di conservazione del corpo, che era stato imbalsamato. Era infatti perfettamente riconoscibile, a pi\u00f9 di trent'anni dalla morte. Sul suo petto vennero rinvenuti i resti della bandiera degli Stati Uniti (piccoli brandelli rossi, bianchi e blu) con la quale era stato seppellito e che si era ormai sgretolata. Tutte le persone che videro i resti di Lincoln sono scomparse da tempo: l'ultima di queste fu Fleetwood Lindley, che mor\u00ec il 1\u00ba febbraio 1963. Tre giorni prima di morire, Lindley venne intervistato. Disse: \"S\u00ec, la sua faccia era bianca come il gesso. I suoi vestiti umidi. Mi venne permesso di reggere una delle strisce di cuoio quando calammo il feretro per versare il cemento. Non fui spaventato al momento, ma dormii con Lincoln per i sei mesi successivi\".\nVita personale.\nSalute.\nAbbondano le affermazioni sul fatto che la salute di Lincoln stesse peggiorando proprio poco prima dell'assassinio; queste sono per\u00f2 spesso basate solamente su fotografie che sembrano mostrare una perdita di peso e una certa atrofia muscolare.\nSi \u00e8 ipotizzato anche che soffrisse di una rara malattia genetica, la MEN2b (Multiple endocrine neoplasia type 2b) la quale si manifesta con carcinoma midollare della tiroide e neuromi della mucosa. Altri affermano semplicemente che soffrisse della sindrome di Marfan (allungamento della parte inferiore del corpo, piedi, mani e gambe molto lunghe e una testa caratteristicamente allungata) basandosi sulla sua altezza, dalle dita sottili e dall'associazione con una possibile insufficienza aortica; essa pu\u00f2 causare il dondolio della testa - il \"segno di Alfred De Musset\" - fondandosi sulla presunta prova data dall'annebbiamento della testa di Lincoln presente nelle fotografie, che allora avevano bisogno di un lungo tempo di preparazione ed esposizione. Nel 2009 l'analisi del DNA veniva rifiutata dal museo \"Grand Army of the Republic\" di Filadelfia.\nVisione religiosa.\nCome per il deismo di Thomas Jefferson, anche la visione religiosa di Lincoln \u00e8 stata molto dibattuta. Pubblicamente era un cristiano protestante, ma le sue intime convinzioni sono tuttora discusse. Da giovane, Lincoln era chiaramente uno scettico, o, nelle parole di un biografo, anche un iconoclasta.\nPi\u00f9 tardi nella vita, l'uso frequente di Lincoln di un linguaggio e di immagini religiose nei discorsi potrebbero essere viste come una revisione delle proprie convinzioni personali o un espediente per fare appello al suo pubblico, per lo pi\u00f9 composto da evangelici. Non ader\u00ec mai a nessuna chiesa, anche se spesso partecip\u00f2 a funzioni religiose con la moglie, tuttavia citava spesso la Bibbia e aveva una profonda dimestichezza con essa.\nNel 1840 Lincoln ader\u00ec alla \"dottrina della necessit\u00e0\", una credenza di tipo fatalista che affermava che la mente umana era controllata da una forza superiore. Nel 1850 riconobbe l'esistenza di una \"provvidenza\", in modo generale, ma raramente us\u00f2 il linguaggio o le immagini degli evangelici. Considerava il repubblicanesimo dei Padri Fondatori con una reverenza quasi religiosa. Quando sub\u00ec la morte di suo figlio Edward, Lincoln riconobbe pi\u00f9 frequentemente il proprio bisogno di dipendere da Dio.\nLa morte di un altro figlio, Willie, nel febbraio 1862, potrebbe aver spinto Lincoln a rivolgersi verso la religione in cerca di risposte e di conforto. Dopo la morte di Willie, Lincoln mise in questione la necessit\u00e0 divina della gravit\u00e0 della guerra. Scrisse in quei momenti che Dio \"avrebbe potuto decidere di salvare o distruggere l'Unione, senza un conflitto umano. Dal momento che il conflitto \u00e8 iniziato, Egli potrebbe dare la vittoria a uno degli schieramenti in un solo giorno, eppure il conflitto continua\". Si racconta che, il giorno dell'assassinio al Teatro Ford, abbia detto alla moglie Mary che voleva visitare la Terra Santa.\nSessualit\u00e0.\nLa sessualit\u00e0 di Abraham Lincoln \u00e8 stata argomento di dibattito tra alcuni studiosi. Il presidente fu sposato con Mary Todd Lincoln dal 4 novembre 1842 fino alla sua morte ed ebbe con lei quattro figli; il suo legame con la moglie fu sempre molto forte e intimo. La questione \u00e8 giunta per\u00f2 all'attenzione dell'opinione pubblica a causa di un libro postumo dello psicologo Clarence Arthur Tripp (collaboratore di Alfred Kinsey) pubblicato nel 2005 e intitolato \"The Intimate World di Abraham Lincoln\", che lo descriveva come presumibilmente distaccato nei confronti delle donne, in contrasto con le relazioni di estrema vicinanza avute con amici maschi, con cui avrebbe condiviso anche il letto.\nSecondo il libro \"Lincoln the Unknown\" di Dale Carnegie e datato 1932 il presidente scelse di trascorrere diversi mesi dell'anno nella sua pratica legale vivendo separatamente da sua moglie. Nel 1928 un autore aveva gi\u00e0 indicato un amico maschio intimo del giovane Lincoln come un possibile amante, ma ci\u00f2 all'epoca venne respinto come assurdo.\nCommenti sulla sessualit\u00e0 di Lincoln corsero fin dall'inizio del XX secolo; l'attenzione crebbe proporzionalmente alla crescita del movimento di liberazione omosessuale della seconda met\u00e0 del 1900. Nella sua biografia del 1926, Carl Sandburg alludeva ai primi rapporti di Lincoln e al suo amico Joshua Fry Speed come aventi \"una striscia di lavanda, e punti deboli come violette di maggio\"; \"striscia di lavanda\" era un termine gergale del periodo per indicare un uomo caratterizzato da effeminatezza, in seguito associata all'omosessualit\u00e0. Sandburg non approfond\u00ec oltre l'argomento.\nNel 1999 il drammaturgo e attivista Larry Kramer ha sostenuto di aver scoperto documenti precedentemente rimasti occultati mentre svolgeva ricerche per il suo \"work-in-progress\" \"The American People: A History\", inclusi alcuni presumibilmente rinvenuti tra le assi del pavimento del negozio sopra il quale Lincoln e Joshua Speed condividevano una stanza. Secondo quanto riferito, i testi fornirebbero dettagli espliciti su una relazione avvenuta tra i due e attualmente vengono conservati in una collezione privata a Davenport (Iowa). La loro autenticit\u00e0 tuttavia \u00e8 stata messa in discussione da storici come Gabor S. Boritt il quale ha scritto: \"quasi certamente si tratta di una montatura\". C. A. Tripp ha anch'egli espresso tutto il suo scetticismo sulla presunta scoperta di Kramer dichiarando: \"Vedere per credere, se e quando quel diario apparir\u00e0. Quando apparvero estratti da esso, non avevano per nulla l'afflato lirico tipico di Lincoln\".\nIl caso di Lincoln torn\u00f2 al centro dell'attenzione nel 2005 con la pubblicazione postuma del libro di C. A. Tripp; egli era un ricercatore di sessuologia, discepolo di Alfred Kinsey e gay. Inizi\u00f2 a scrivere il libro assieme al giornalista freelance Philip Nobile, ma in seguito ebbero disaccordi. Nobile accus\u00f2 poi l'opera di Tripp di essere assai fraudolenta e distorta. La rivista \"TIME\" tratt\u00f2 del libro come parte di un articolo di copertina di Joshua Wolf Shenk, autore di \"Lincoln's Melancholy: How Depression Challenged a President and Fueled His Greatness\" (Come la depressione ha sfidato un presidente e ha alimentato la sua grandezza). Shenk respinse le conclusioni di Tripp affermando che gli argomenti per l'omosessualit\u00e0 di Lincoln erano \"basati su una lettura distorta delle disposizioni convenzionali del XIX secolo le quali prevedevano tranquillamente che tra uomini si potesse anche dormire assieme\". Tuttavia lo storico Michael B. Chesson ha accolto con favore il significato storico del lavoro di Tripp e ha commentato che, sebbene non conclusivo, \"qualsiasi lettore di mente aperta che abbia raggiunto questo punto potrebbe avere un ragionevole dubbio sulla natura della sessualit\u00e0 di Lincoln\". Al contrario lo storico e biografo del presidente Michael Burlingame ha affermato che \u00e8 \"possibile ma altamente improbabile che Abraham Lincoln fosse prevalentemente omosessuale\".\nLa matrigna di Lincoln, Sarah Bush Lincoln comment\u00f2 che \"non ha mai avuto molto interesse per le ragazze\". Tuttavia alcuni resoconti dei contemporanei riportano una forte ma controllata passione per le donne. Il giovane Lincoln rimase devastato a seguito della morte del 1835 della ventiduenne Ann Rutledge, suo primo grande amore. Mentre alcuni si sono chiesti se avesse mai avuto una relazione romantica con lei, lo storico John Y. Simon ha rivisto la storiografia del soggetto e ha concluso che \"le prove disponibili indicano in modo schiacciante che Lincoln ha tanto amato Ann che la sua morte lo ha immerso in un grave forma depressiva. Un secolo e mezzo dopo la sua morte, quando non ci si possono aspettare nuove prove significative, questo semplice fatto dovrebbe oramai prendere il suo giusto posto anche nella biografia presidenziale\".\nI maggiori critici dell'ipotesi che Lincoln fosse omosessuale o quantomeno bisessuale sottolineano il fatto che si spos\u00f2 ed ebbe ben quattro figli; la tesi viene pertanto respinta da molti storici, soprattutto di area conservatrice. Lo studioso Douglas Wilson sostiene che Lincoln, da giovane, mostrava un comportamento fortemente eterosessuale, incluso il raccontare storie ai suoi amici sulle sue interazioni con le donne.\nLincoln scrisse anche un poemetto che descriveva una relazione simile a un matrimonio tra due uomini, che includeva i versi: \"For Reuben and Charles have married two girls/ But Billy has married a boy / The girls he had tried on every side / But none he could get to agree / All was in vain, he went home again / And since that he's married to Natty\".\nQuesta poesia fu inclusa nella prima edizione della biografia di Lincoln del 1889 dal suo amico e collega William Herndon; fu per\u00f2 espurgata dalle edizioni successive fino al 1942, quando l'editore Paul Angle la ristabil\u00ec. Questo \u00e8 un esempio di ci\u00f2 che lo psicoanalista Mark J. Blechner chiama \"la chiusura della storia\" in cui le prove che suggeriscono un grado di omosessualit\u00e0 o bisessualit\u00e0 in una grande figura storica sono soppresse o nascoste.\nJoshua Fry Speed.\nLincoln incontr\u00f2 per la prima volta il giovane Joshua Fry Speed a Springfield nel 1837 quando era un avvocato di successo e gi\u00e0 membro del parlamento dell'Illinois. Vissero insieme per quattro anni, durante i quali occuparono lo stesso letto durante la notte (alcune fonti specificano un grande letto matrimoniale) e svilupparono un'amicizia che sarebbe proseguita fino alla morte del presidente. Secondo alcune fonti, William Herndon e un quarto uomo dormiranno anche loro nella stessa stanza.\nStorici come Donald sottolineano che non era affatto insolito in quel periodo che due uomini condividessero anche un piccolo letto a causa di circostanze finanziarie o di altro genere, senza che nulla di sessuale fosse implicito, per una notte o due quando non c'era altra sistemazione possibile. Ma per un uomo finanziariamente autonomo il condividere un letto singolo con lo stesso uomo per un lungo periodo di tempo dimostrerebbe invece una relazione duratura. Un elenco di fonti storiche mostra che Lincoln, durante la sua giovinezza e la prima et\u00e0 adulta, dorm\u00ec nello stesso letto con almeno undici ragazzi e uomini. Non fu mai un segreto. Non ci sono casi noti in cui Lincoln cerc\u00f2 di occultare la conoscenza del fatto o la discussione di tali avvenimenti e, in alcune conversazioni, sollev\u00f2 egli stesso l'argomento parlandone apertamente. Tripp parla a lungo di tre uomini e di possibili relazioni durature: Joshua Speed, William Greene e Charles Derickson.\nTuttavia, nell'America del XIX secolo, non era necessariamente raro che gli uomini si prendessero cura di altri uomini; ad esempio gli avvocati dell'Ottavo distretto dell'Illinois, dove operava Lincoln, viaggiavano regolarmente utilizzando per la notte la stessa camera, due per ogni letto e otto in una stanza. William H. Herndon ricorda, ad esempio: \"ho dormito con venti uomini nella stessa stanza\". Ma una relazione privata e duratura con un singolo individuo sarebbe stata ben altra cosa. A quel tempo la maggior parte degli uomini non era probabilmente neppure consapevole del significato erotico nella condivisione del letto, poich\u00e9 rimaneva un fatto pubblico. L'offerta immediata e casuale di Speed e il suo rapporto successivo suggeriscono che proporre pubblicamente di condividere il letto tra maschi non era quasi mai esplicitamente interpretata come un invito a esperimenti sessuali proibiti.\nQualche corrispondenza del periodo, come quella tra il politico confederato Thomas Jefferson Withers e il giudice James Henry Hammond, pu\u00f2 fornire la prova di una dimensione sessuale ad alcune segrete condivisioni di letti tra persone dello stesso sesso. Il fatto stesso che Lincoln fosse aperto sulla questione con Speed \u00e8 considerato da alcuni storici come un'indicazione che la loro relazione non era romantica; nessuno dei nemici di Lincoln accenn\u00f2 mai ad alcuna implicazione omosessuale.\nJoshua Speed spos\u00f2 Fanny Hennings il 15 febbraio 1842. Lui e Lincoln sembrarono consultarsi a vicenda sulla vita matrimoniale; nonostante avessero alcune differenze politiche rispetto alla schiavit\u00f9 mantennero un fitto rapporto epistolare per il resto della loro vita e Lincoln nomin\u00f2 il fratello di Joshua, James Speed, nel suo gabinetto come procuratore generale.\nDavid Derickson.\nIl capitano David Derickson fu la guardia del corpo di Lincoln e lo accompagn\u00f2 nei suoi spostamenti tra il settembre del 1862 e l'aprile del 1863. Condivisero il letto durante le assenze della moglie del presidente fino a quando non fu promosso di grado. Derickson fu sposato due volte ed era padre di ben dieci figli. Tripp racconta che, a prescindere dal livello di intimit\u00e0 della relazione, essa era oggetto di pettegolezzi.\nElizabeth Woodbury Fox, moglie dell'assistente navale di Lincoln, scrisse nel suo diario il 16 novembre 1862, \"Tish dice 'Oh, c'\u00e8 un soldato di Bucktail molto devoto al presidente, sta sempre vicino a lui e quando la signora L. non \u00e8 a casa ci dorme anche assieme.' Che roba!\" Questa pratica fin\u00ec con l'essere osservata anche da un collega ufficiale del reggimento di Derickson, Thomas Chamberlin, nel libro \"History of the One Hundred and Fiftieth Regiment Pennsylvania Volunteers, Second Regiment, Bucktail Brigade\".\nLo storico Martin P. Johnson nota che la forte somiglianza tra stile e contenuto dei resoconti di Fox e di Chamberlin suggerisce che, piuttosto che essere due narrazioni indipendenti degli stessi eventi, entrambi erano basati su una singola fonte. David Donald e Johnson contestano entrambi l'interpretazione di Tripp del commento di Fox dicendo che l'esclamazione \"Che roba!\" era a quei tempi un'esclamazione di fronte a un'assurdit\u00e0 anzich\u00e9 di valore del pettegolezzo.\nReputazione storica.\nNelle indagini degli studiosi statunitensi che valutano i presidenti a partire dagli anni 1940 nella classifica storica dei presidenti degli Stati Uniti d'America, Lincoln \u00e8 costantemente posizionato tra i primi tre, spesso come il numero uno in assoluto (in almeno 9 su 17 ricerche). Uno studio del 2004 ha mostrato che gli studiosi nei campi della storia e della politica lo classificano al primo posto, mentre gli studiosi di legge lo collocano secondo subito dietro George Washington.\nNel sondaggio d'opinione condotto dal 1948 Lincoln \u00e8 stato valutato ai vertici nella maggioranza dei risultati. In generale i primi tre presidenti sono Lincoln; Washington e Franklin Delano Roosevelt, sebbene a volte Washington arrivi davanti a Lincoln e altre dietro a Roosevelt.\nL'assassinio di Abraham Lincoln contribu\u00ec ad aumentare notevolmente il suo status fin quasi a renderlo un martire nazionale; egli \u00e8 stato visto dai fautori dell'abolizionismo come un \"campione della libert\u00e0 umana\". I Repubblicani collegavano il suo nome alle vicende fondanti della storia del loro Partito. Molti, anche se non tutti, nel Sud consideravano Lincoln un uomo di eccezionale capacit\u00e0. Gli storici hanno affermato che era \"un campione del liberalismo classico\" nel senso del XIX secolo. Allen C. Guelzo afferma che Lincoln era un\n\"democratico liberale classico, un nemico della gerarchia artificiale, amico del commercio e degli affari in quanto nobilitanti e abilitanti\", e una controparte americana di John Stuart Mill, Richard Cobden e il leader del Partito Liberale (Regno Unito) John Bright (il cui ritratto era stato appeso dallo stesso Lincoln nel proprio ufficio alla Casa Bianca).\nFin\u00ec col divenire uno dei principali esempi per gli intellettuali liberali in molte parti del continente europeo, dell'America Latina e persino dell'Asia.\nSchwartz sostiene che la reputazione americana del presidente crebbe lentamente nel tardo XIX secolo fino all'era progressista (1900-1920) quando emerse come uno degli eroi pi\u00f9 venerati nella storia degli Stati Uniti d'America, su cui si trovavano d'accordo persino i bianchi sudisti. Il punto culminante arriv\u00f2 nel 1922 con la dedica del Lincoln Memorial al National Mall di Washington.\nNell'era del New Deal i liberali onoravano Lincoln non tanto come l'uomo che si era fatto da s\u00e9 o il grande presidente di guerra, ma come il difensore dell'uomo comune che credevano avrebbe sostenuto lo stato sociale. Negli anni della guerra fredda l'immagine di Lincoln si modific\u00f2 e si enfatizz\u00f2 il simbolo della libert\u00e0 che portava la speranza a tutti gli oppressi dai regimi comunisti.\nNegli anni 1970 era diventato un eroe per gli esponenti del conservatorismo statunitense per il suo patriottismo, il sostegno agli affari, la sua determinazione a fermare la diffusione della schiavit\u00f9, la sua azione in ispirata ai principi di John Locke e Edmund Burke in nome sia della libert\u00e0 sia della tradizione, e la sua devozione ai principi dei padri fondatori degli Stati Uniti.\nIn quanto attivista del Partito Whig Lincoln era stato un portavoce degli interessi commerciali, essendo a favore di alti dazi doganali, del sistema bancario, di infrastrutture interne e delle ferrovie in opposizione ai Democratici eminentemente agrari della democrazia jacksoniana. William C. Harris trov\u00f2 che la \"riverenza per i Padri fondatori, la Costituzione, le leggi poste sotto di essa, la difesa della Repubblica e delle sue istituzioni lo inserivano tra i principali leader del conservatorismo\".\nJames G. Randall sottolinea la sua tolleranza e soprattutto la sua moderazione \"nella sua preferenza per il progresso ordinato, la sua sfiducia nei confronti di un'agitazione sociale pericolosa e la sua riluttanza verso schemi di riforma mal digeriti\". Randall conclude che \"era conservatore per la sua lontananza da quel tipo di cosiddetto 'radicalismo' che implicava l'oppressione del Sud, l'odio per lo schiavista, la sete di vendetta, la faziosit\u00e0 e le richieste severe dell'Era della Ricostruzione per cui le istituzioni del Sud si sarebbero trasformate da un giorno all'altro in corpi estranei della patria\".\nVerso la fine degli anni 1960 alcuni intellettuali afroamericani guidati da Lerone Bennett Jr. rigettarono il ruolo di Lincoln quale \"Grande Emancipatore\"; egli ottenne grande attenzione quando nel 1968 defin\u00ec Lincoln addirittura un suprematista del potere bianco. Not\u00f2 che utilizzava spesso e volentieri le diffamazioni e gli sterotipi sugli afroamericani e raccontava barzellette che ridicolizzavano il \"negro\"; inoltre sostenne che Lincoln si opponeva all'uguaglianza sociale e propose con l'American Colonization Society di inviare gli schiavi liberati in un altro Paese (in Liberia).\nI difensori, come gli autori Dirck e Cashin, ribatterono invece che non era poi cos\u00ec male se confrontato alla maggior parte dei politici dei suoi tempi e che anzi rappresentava la figura di un \"visionario morale\" che faceva avanzare abilmente la causa abolizionista, il pi\u00f9 velocemente possibile dato il contesto politico. L'enfasi si spost\u00f2 quindi da \"Lincoln l'emancipatore\" a una tesi secondo cui i neri si erano liberati dalla schiavit\u00f9 da soli, o che almeno erano i responsabili nel fare pressioni sul governo per ottenere l'emancipazione.\nLo storico Barry Schwartz ha scritto nel 2009 che l'immagine di Lincoln nel tardo XX secolo sub\u00ec \"un'erosione, una certa dissolvenza del prestigio, fino a ridursi a un uomo tanto benevolo quanto ridicolo\". D'altra parte Donald ha opinato nella sua biografia del 1996 che Lincoln era spiccatamente dotato di quel tratto di personalit\u00e0 caratterizzata come \"capacit\u00e0 negativa\" (\"negative capability\") cos\u00ec come venne definita dal poeta romantico John Keats e attribuita a leader carismatici e straordinari che erano \"contenti in mezzo a incertezze e dubbi e non legati ai fatti o alla ragione\".\nNel XXI secolo il presidente Barack Obama lo defin\u00ec come il suo presidente preferito insistendo nell'usare la Bibbia di Lincoln durante la cerimonia d'insediamento per entrambe le volte in cui ha assunto la carica.\nLincoln \u00e8 stato spesso personaggio di film di Hollywood, quasi sempre in una luce assai lusinghiera.\nIl patriottismo dell'Unione, come previsto da Lincoln, \"ha aiutato a condurre l'America al patriottismo di Theodore Roosevelt, Thomas Woodrow Wilson e Franklin D. Roosevelt\".\nCommemorazioni.\nLincoln \u00e8 stato ricordato in molti modi. Diverse citt\u00e0 statunitensi portano il suo nome, soprattutto Lincoln, la capitale del Nebraska. Gli \u00e8 stato dedicato il Lincoln Memorial di Washington ed \u00e8 raffigurato sulla banconota da 5 dollari, sul centesimo Lincoln e nel monumento del Monte Rushmore. La tomba di Lincoln e la casa di Lincoln a Springfield, New Salem (una ricostruzione della cittadina dove visse all'inizio dell'et\u00e0 adulta), il Ford's Theater e la Petersen House sono tutti luoghi conservati come musei.\nNel 1892, il 12 febbraio, compleanno di Lincoln, venne dichiarato festivit\u00e0 federale degli Stati Uniti, anche se venne in seguito combinato con il compleanno di George Washington nel President's Day (sono ancora celebrati separatamente in Illinois). Il sottomarino \"Abraham Lincoln\" (SSBN-602) e la portaerei \"Abraham Lincoln\" (CVN-72) sono stati battezzati in suo onore.\nIl grande prestigiatore Harry Houdini realizz\u00f2 con le sue tecniche illusionistiche una fotografia ritoccata che lo ritraeva insieme al \"fantasma\" di Lincoln, questo per svelare i trucchi delle fotografie spiritiche, molto diffuse alla fine dell'Ottocento e inizio Novecento. Alcune di esse, successivamente ritenute false, ritraevano proprio Lincoln dopo la sua morte, insieme alla moglie ancora viva (quest'ultima era divenuta una seguace dello spiritismo, nel frattempo).\nArti e cultura di massa.\nSubito dopo la morte del presidente, il poeta Walt Whitman (autore di \"Foglie d'erba\") scrisse, in suo onore, la famosissima poesia \"O capitano! Mio capitano!\" (portata sulle scene del grande schermo da \"L'attimo fuggente\").\nIl bardo della nazione americana rimarr\u00e0 sempre particolarmente affascinato da Lincoln tanto che scrisse anche altri poesie in suo onore (\"When Lilacs Last in the Dooryard Bloom'd\", \"Hush'd Be the Camps To-Day\" e \"This Dust Was Once the Man\"). Sembra che il presidente amasse la sua poetica gi\u00e0 da prima dello scoppio della guerra civile.\nLo stesso Lincoln scrisse poesie e almeno un pezzo letterario, basato su uno dei casi di omicidio che aveva affrontato in qualit\u00e0 di giovane avvocato difensore. Nell'aprile del 1846 \"The Quincy Whig\" pubblic\u00f2 il suo racconto con il titolo di \"A Remarkable Case of Arrest for Murder\". La storia \u00e8 stata ripubblicata nel marzo 1952 dall\"'Ellery Queen's Mystery Magazine\" e intitolata \"The Trailor Murder Mystery\". Lincoln si riferisce al proprio personaggio senza nome come \"la difesa\" e \"lo scrittore di questo testo\"."}
{"id": "20117", "revid": "1272592", "url": "https://it.wikipedia.org/wiki?curid=20117", "title": "Canal Grande", "text": "Il Canal Grande (in veneto \"Canal Grando\"; detto familiarmente in dialetto veneziano \"Cana\u0142asso\", \"Canalazzo\") \u00e8 il principale canale che attraversa il centro storico di Venezia. Lungo circa 3800 metri (larghezza dai 30 ai 70 m, ), divide in due parti il centro storico, tracciando una \"S\" rovesciata, che va dall'innesto del Ponte della Libert\u00e0 al Bacino di San Marco.\nAffiancato per tutta la lunghezza da magnifici edifici, in gran parte dei secoli tra il XII e il XVIII, che manifestano il benessere e l'arte creati dalla Repubblica di Venezia, rendendolo uno dei simboli della citt\u00e0, ogni anno i veneziani vi rivivono tradizioni secolari della Serenissima, come la Regata Storica.\nDescrizione.\nDopo un breve tratto in direzione sud-est, all'altezza del Ponte della Costituzione svolta a nord-est, per poi descrivere una grande ansa, lungo la quale si trovano il Ponte degli Scalzi e la confluenza del Canale di Cannaregio, la quale termina al Ponte di Rialto, l'unico antico fra i 4 ponti pedonali sul canale e famoso quanto il canale stesso. Da qui prosegue verso sud-ovest e poi a sud (dopo la \"volta de Canal\") e infine a est, dal Ponte dell'Accademia alla Punta della Dogana. In questo percorso tocca cinque dei sei sestieri, raccoglie 45 rii minori e viene superato da sette ponti (quattro pedonali, due automobilistici ed uno ferroviario). Il pi\u00f9 recente \u00e8 il Ponte della Costituzione, progettato dall'architetto Santiago Calatrava per collegare il piazzale della Stazione di Venezia Santa Lucia con Piazzale Roma, capolinea delle linee automobilistiche e della linea tranviaria dell'Azienda Consorzio Trasporti Venezia.\nFiume intorno al quale la citt\u00e0 \u00e8 nata, centro vitale dei commerci della Serenissima per tutto il medio evo, il Canal Grande fu la sede pi\u00f9 ambita dei palazzi di rappresentanza delle famiglie patrizie, il luogo dove esaltare la propria ricchezza, \u00abil vero Libro d'oro\u00bb in cui distinguersi.\nSono almeno 170 le residenze che ancor oggi possono raccontare mille anni di splendore della Repubblica, nella storia delle famiglie che vi hanno vissuto e nell'avvicendarsi delle architetture, sempre influenzate da un particolare gusto veneziano. Si pu\u00f2 dire che, con questa \"gara\" al palazzo pi\u00f9 bello, Venezia abbia dato corpo nel Canal Grande all'orgoglio della propria identit\u00e0 ed al profondo legame con la laguna. A queste architetture si aggiungono alcune chiese, scuole e campi; poche le fondamente per costeggiarlo a piedi.\nQuasi tutte le abitazioni emergono direttamente dal canale, senza marciapiedi: solo navigando si pu\u00f2 contemplare senza interruzioni questo sereno susseguirsi di palazzi, illuminati dai riflessi dell'acqua, isolati dai fiumi di gente e spesso \"recintati\" da variopinte paline per l'attracco. Il Canal Grande offre cos\u00ec un ambiente incantato, componente essenziale della magia che ha reso Venezia una delle citt\u00e0 pi\u00f9 amate al mondo.\nStoria.\nI primi insediamenti.\nIl Canal Grande \u00e8, assieme al parallelo Canale della Giudecca, il percorso sinuoso di un antico fiume nel suo tratto finale, l\u02be\"Una\" o \"Prealtum\", ramo minore del Medoacus Maior, che sfociava attraverso la laguna, tra velme, barene e piccole isole, nel Porto di Lido.\nAi lati del \"Rivus Altus\", come era anticamente chiamato, gi\u00e0 in epoca preromana gruppi di antichi Veneti costruivano palafitte e vivevano principalmente di pesca e di commercio di sale. Sotto il governo dell'Impero romano prima e dell'Impero bizantino poi, la laguna si popol\u00f2 ed acquis\u00ec una certa importanza, finch\u00e9 all'inizio del IX secolo il doge spost\u00f2 la sua sede da Malamocco alla meglio difendibile \"Rivoaltus\", lungo il canale.\nCon il doge si trasferirono a Rialto anche i sempre pi\u00f9 consistenti commerci, che trovarono nel profondo Canal Grande un porto-canale sicuro ed accessibile anche a grandi imbarcazioni. Come il resto della citt\u00e0, anche questa zona non aveva ancora la compattezza che conosciamo, frutto di continue bonifiche: il canale, pi\u00f9 ampio di oggi, si insinuava tra piccole isole soggette alle maree e collegate da ponticelli in legno.\nLa casa-fondaco.\nIniziarono cos\u00ec a moltiplicarsi lungo il canale le case-fondaco, edifici pensati proprio per il commercio, in quanto abbinano al magazzino la residenza del mercante.\nAl piano terra un portico aperto sull'acqua (la \"curia\") permette lo scarico delle merci dalle navi. Sul portico si apre un androne centrale fiancheggiato da magazzini, che di solito d\u00e0 accesso ad un cortile posteriore. Analogamente, al primo piano un loggiato largo quanto il portico illumina un ampio salone sul quale si aprono le stanze del mercante. La facciata risulta cos\u00ec tripartita in una parte centrale ariosa e due laterali pi\u00f9 piene, spesso rivestite in marmi. In un basso ammezzato intermedio sono ricavati gli uffici.\nLa casa-fondaco \u00e8 spesso affiancata da due torrette difensive (\"torreselle\"), come nel Fondaco dei Turchi (XIII secolo, praticamente ricostruito nel XIX secolo). Insieme al Fondaco dei Tedeschi, anch'esso affacciato sul Canal Grande, testimonia la notevole presenza di mercanti stranieri a Venezia: ad essi la Repubblica forniva qui magazzini ed alloggio, anche allo scopo di controllarne meglio i traffici.\nLungo il Canal Grande, nell'area di Rialto, vennero costruiti altri importanti edifici pubblici a servizio del commercio: palazzi delle magistrature finanziarie (Palazzo dei Camerlenghi e Palazzo dei Dieci Savi, ricostruiti dopo l'incendio del 1514), un foro mercantile, una zecca. Nella seconda met\u00e0 del XII secolo l'architetto Nicol\u00f2 Barattiero sostitu\u00ec il precedente ponte di barche che collegava Rialto alla zona delle mercerie con un vero e proprio ponte di legno. Pi\u00f9 periferici i magazzini delle farine e del sale.\nLo stile veneto-bizantino.\nInsieme alle merci arrivano dall'impero bizantino sculture, fregi, colonne, capitelli che vanno a decorare le case-fondaco delle famiglie patrizie. L'arte bizantina si fonde con tendenze precedenti dando origine ad uno stile veneto-bizantino, che in architettura si caratterizza soprattutto per i lunghi loggiati con archi a tutto sesto o allungati, e per l'abbondanza di marmi policromi.\nLungo il Canal Grande questi elementi sono particolarmente ben conservati in Ca' Farsetti, Ca' Loredan (ora sedi municipali) e Ca' Da Mosto, tutti edifici risalenti al XII-XIII secolo. \u00c8 un periodo di intenso sviluppo edilizio nella zona di Rialto, che determina l'assetto del canale e degli edifici adiacenti. A Venezia, infatti, le fondazioni vengono quasi sempre riutilizzate, ed i materiali da costruzione sono un bene molto prezioso: nelle successive ristrutturazioni, molti palazzi conserveranno per quanto possibile l'esistente, mescolando gli elementi veneto-bizantini alle nuove tendenze (Palazzo Morosini Sagredo, Palazzo Bembo). La policromia e la tripartizione delle facciate, i loggiati, le ampie finestrature ed in generale la disposizione degli ambienti rientreranno cos\u00ec in quel gusto particolare veneziano che continuer\u00e0 in seguito.\nLa quarta crociata, con l'immenso bottino del saccheggio di Costantinopoli (1204), ed altre situazioni storiche faranno s\u00ec che Venezia continui a rivolgersi verso oriente anche in campo artistico fino al tardo XIV secolo.\nIl gotico veneziano.\nL'architettura gotica a Venezia si affermer\u00e0 quindi piuttosto tardi, ma nella forma di uno splendido gotico fiorito che ne ha disegnato il volto, a partire dalla trecentesca facciata meridionale del Palazzo Ducale. La verticalit\u00e0 e la luminosit\u00e0 del gotico trovano nei loggiati delle case-fondaco il loro ambiente naturale: le colonne si fanno pi\u00f9 sottili e slanciate, gli archi a tutto sesto lasciano il posto ad archi a sesto acuto ed archi inflessi spesso polilobati. Le arcate proseguono con leggerezza verso l'alto intrecciandosi e disegnando il marmo di trafori, come quello a quadrilobo che diventa uno dei simboli dello stile gotico veneziano. Le facciate sono intonacate a vivaci colori.\nLe fasce traforate, spesso definite \"trine\" o \"merlettature\", si diffondono rapidamente lungo il Canal Grande. Tra i palazzi della prima met\u00e0 del XV secolo che meglio conservano l'aspetto originale vi sono la celeberrima Ca' d'Oro e Palazzo Bernardo. Intorno al 1450 viene ricostruita in forme gotiche ancora visibili la chiesa di Santa Maria della Carit\u00e0, il complesso conventuale che, dismesso nel XIX secolo, ospita ora le Gallerie dell'Accademia di Venezia.\nL'apice di questo periodo sar\u00e0 la seconda met\u00e0 del secolo, di cui sono rimasti moltissimi edifici, concentrati soprattutto nell'ultimo tratto del canale: Palazzo Pisani Moretta, Ca' Foscari (ora sede dell'Universit\u00e0), Palazzo Barbaro a San Vidal, Palazzo Loredan dell'Ambasciatore e Palazzo Cavalli-Franchetti sono solo i pi\u00f9 importanti.\nRinascimento.\nAlla fine del XV secolo cominciano ad apparire anche canoni dell'architettura rinascimentale, per esempio in Ca' Dario e Palazzo Corner Spinelli, quest'ultimo di Mauro Codussi, pioniere di questo stile a Venezia. Ca' Vendramin Calergi, che \u00e8 uno dei suoi capolavori e ora ospita il Casin\u00f2 di Venezia, rivela una transizione ormai compiuta: le ampie e numerose finestre traforate sono a tutto sesto ed affiancate da colonne dei tre ordini classici.\nI richiami all'architettura classica si fanno pi\u00f9 evidenti nell'opera di Jacopo Sansovino, giunto da Roma nel 1527: sul Canal Grande, oltre alle Fabbriche Nuove a Rialto, progett\u00f2 Palazzo Corner della Ca' Granda e Palazzo Dolfin Manin, che si distinguono per l'imponenza e l'andamento orizzontale della bianca facciata e per lo sviluppo intorno ad un cortile centrale. Sono in stile rinascimentale anche Palazzo Papadopoli di Gian Giacomo de' Grigi e Palazzo Grimani di San Luca di Michele Sanmicheli. Diversi palazzi dello stesso periodo presentavano invece sulla facciata affreschi di grandi pittori (Il Pordenone, Tintoretto, Paolo Veronese), tutti andati perduti.\nIl barocco veneziano.\nNel 1582 Alessandro Vittoria avvia la costruzione di Palazzo Balbi (ora sede della Regione Veneto), in cui si ravvisano elementi del nascente barocco: lavorate cornici, timpani spezzati, motivi ornamentali.\nProtagonista dell'architettura barocca a Venezia sar\u00e0 Baldassare Longhena, che ancora giovane, nel 1631, inizi\u00f2 la costruzione vicino a Punta della Dogana della grandiosa Basilica di Santa Maria della Salute, una delle chiese pi\u00f9 belle della citt\u00e0 e uno dei simboli del Canal Grande. La facciata di impostazione classica \u00e8 movimentata dalle decorazioni e da numerose statue, poste anche sopra le raffinate volute a spirale che circondano l'altissima cupola maggiore.\nLonghena progett\u00f2 in seguito due magnifici palazzi come Ca' Pesaro e Ca' Rezzonico (in cui si ritrovano l'abbondanza di decorazioni scultoree e l'uso del chiaroscuro), Palazzo Belloni-Battaglia e la Chiesa degli Scalzi. Per varie vicende, l'architetto non vide alcuna di queste opere sul Canal Grande portata a termine, e all'infuori della Salute furono tutte in qualche misura modificate. In particolare, la facciata della Chiesa degli Scalzi fu realizzata da Giuseppe Sardi.\nSono ispirate al Longhena anche le due facciate pi\u00f9 antiche di Palazzo Labia, che contiene un famoso ciclo di affreschi di Giambattista Tiepolo. Alla scuola longheniana appartennero anche Domenico Rossi, autore della facciata della chiesa di San Stae (1710) e poi di Ca' Corner della Regina, e Giorgio Massari.\nI secoli XVI e XVII segnarono l'inizio della decadenza della Serenissima, ma furono anche l'epoca di maggiore intensit\u00e0 costruttiva lungo il Canal Grande. In parte questo si spiega con il progressivo aumentare delle famiglie patrizie cosiddette \"\"per soldo\" (come i Labia), che avevano cio\u00e8 acquistato il titolo pagando cifre imponenti alla Repubblica, in crisi economica. Dopo l'accesso al \"Libro d'oro\"\", queste famiglie vollero di conseguenza costruirsi adeguate residenze sul Canale, spesso inducendo le famiglie patrizie pi\u00f9 antiche a rinnovare le proprie.\nArchitettura neoclassica.\nCon Palazzo Grassi Massari realizza (intorno al 1750) una delle prime architetture neoclassiche di Venezia. In precedenza (1718-1738) Giovanni Scalfarotto aveva costruito la Chiesa di San Simeon Piccolo, a pianta centrale con un imponente pronao corinzio e un'alta cupola rivestita in rame e conclusa da una lanterna in forma di tempietto.\nGli ultimi due secoli.\nLa caduta della Repubblica nel 1797 determina anche un \"congelamento\" dell'edilizia sul Canal Grande, come simboleggiano l'incompiuta facciata della Chiesa di San Marcuola ed il Palazzo Venier dei Leoni (sede della Peggy Guggenheim collection), di cui fu realizzato solo il pianterreno. Le famiglie patrizie persero la spinta alla propria esaltazione e molte si estinsero. Diversi palazzi storici furono demoliti (ad esempio il \"Fondaco dei Persiani\"), ma i pi\u00f9 sono rimasti e grazie ad accurati restauri hanno quasi sempre conservato l'aspetto della fine del Settecento. I pi\u00f9 importanti sono di propriet\u00e0 pubblica ed ospitano istituzioni o musei.\nMeno fortunati furono gli edifici religiosi: durante il Regno Italico Napoleone Bonaparte fece sopprimere molti ordini religiosi e le loro chiese furono col tempo svuotate di arredi e opere d'arte e destinate ad altri usi (come Santa Maria della Carit\u00e0) o demolite. Nel successivo periodo austriaco la Chiesa di Santa Croce che dava il nome al sestiere di Santa Croce sorgeva nell'area dei Giardini Papadopoli; la Chiesa di Santa Lucia (in parte progettata da Andrea Palladio) dovette lasciare spazio alla Stazione di Venezia Santa Lucia (1860).\nL'avvento del Regno d'Italia (1861-1946) restitu\u00ec fiducia alla citt\u00e0 ed indusse ad una ripresa dell'edilizia lungo il Canal Grande che ne ha rispettato la bellezza, spesso riproducendola in edifici neogotici come la Pescaria di Rialto, edificata al posto di una struttura in ferro fortemente detestata dalla cittadinanza e abbattuta dopo pochi anni di utilizzo.\nXXI secolo.\nNell'ambito di una bonifica dei canali e della laguna, nel 2017 i ricercatori dell'Ismar hanno pubblicato su \"Scientific Reports\" di Nature uno studio innovativo, che ha realizzato la prima mappatura batigrafica in alta risoluzione del Canal Grande. La tecnica di rilevamento \u00e8 basata sul principio fisico di funzionamento del sonar, associato ad una successiva fase di complessa rielaborazione grafica del segnale. Lo studio ha evidenziato diversi problemi di tipo:\nTrasporti.\nIl Canal Grande \u00e8 ancora l'asse principale dei trasporti nel centro storico della citt\u00e0. Il traffico \u00e8 regolamentato per fasce orarie e per tipologia (servizio trasporto, servizio gondole, servizi di trasporto pubblico su taxi acqueo) rimanendo comunque proibito al traffico da diporto. Il moto ondoso prodotto dalle imbarcazioni a motore rappresenta infatti un grave problema per le fondazioni degli edifici.\nVaporetti e taxi.\nNon sono previste invece limitazioni per i vaporetti di linea dell'ACTV, che sono i principali mezzi di trasporto per le persone; alcune linee percorrono il canale per intero, fermandosi a ridosso di pontili fissati a bricole. Le fermate di vaporetto lungo il Canal Grande sono: Piazzale Roma, Ferrovia, Riva de Biasio, S. Marcuola, San Stae, Ca' d'Oro, Rialto Mercato, Rialto, San Silvestro, Sant'Angelo, San Tom\u00e0, Ca' Rezzonico, San Samuele/Palazzo Grassi, Accademia, Santa Maria del Giglio, Salute, San Marco Vallaresso.\nIl Canale \u00e8 percorso anche da motoscafi che effettuano servizio taxi.\nGondole.\nMolti turisti preferiscono per\u00f2 vivere il Canal Grande adagiati su una gondola, per ammirare con calma palazzi e ponti e scoprire i luoghi dove hanno vissuto personaggi famosi.\nTraghetti.\nPer attraversare il Canal Grande sono a disposizione dei \"gondoloni\", detti anche \"barchette\", che fungono da traghetto tra due \"stazi\", e che trasportano fino a 14 persone. Molto numerosi in passato, quando muoversi in gondola era normale, oggi rimangono i seguenti: Ferrovia\u00a0\u2013 San Simeon Piccolo, San Marcuola\u00a0\u2013 Fondaco dei Turchi, Santa Sofia \u2013 Pescaria, Fondamenta del Vin\u00a0\u2013 Riva del Carbon (a Rialto), San Tom\u00e0 \u2013 Sant'Angelo, San Barnaba \u2013 San Samuele, San Gregorio \u2013 Santa Maria Zobenigo.\nManifestazioni.\nRegata Storica.\nOgni anno, la prima domenica di settembre, si svolge lungo il Canal Grande la Regata Storica, una serie di gare tra imbarcazioni veneziane che attira sulle sponde folle di veneziani e non solo. Le gare sono precedute dal \"Corteo Storico\", in cui si rievoca l'ingresso a Venezia di Caterina Corner regina di Cipro dopo l'abdicazione nel 1489: gondolieri in costume conducono imbarcazioni tipiche del Cinquecento al seguito del Bucintoro, la galea di stato dei dogi.\nFesta della Madonna della Salute.\nIl 21 novembre ricorre la Festa della Madonna della Salute, in cui i veneziani ringraziano la Madonna per la liberazione dalla peste del 1630- 31 con un intenso pellegrinaggio alla basilica. In questa occasione viene allestito all'altezza del Campo di Santa Maria Zobenigo un ponte provvisorio di barche sul Canal Grande per i numerosi pellegrini, che in Campo della Salute festeggiano anche visitando le bancarelle e mangiando \"castradina\"."}
{"id": "20120", "revid": "254401", "url": "https://it.wikipedia.org/wiki?curid=20120", "title": "Murcia (comunit\u00e0 autonoma)", "text": "La regione di Murcia (: ; in spagnolo \"Regi\u00f3n de Murcia\", ) \u00e8 una delle diciassette comunit\u00e0 autonome della Spagna, posizionata nella parte sud-orientale della nazione, sulla costa del mar Mediterraneo, tra Andalusia, Castiglia-La Mancia e la Comunit\u00e0 Valenciana.\nComunit\u00e0 uniprovinciale, ha come capoluogo la citt\u00e0 di Murcia, dove hanno sede gli organi istituzionali regionali ad eccezione dell'Assemblea Regionale, che ha sede a Cartagena. \nSecondo l'articolo 3 comma 2 dello Statuto di Autonomia, la regione di Murcia si suddivide in comuni e comarche. Queste ultime, sebbene prive di personalit\u00e0 giuridica e di organi rappresentativi in quanto mai riconosciute ufficialmente, sono tradizionalmente: Altiplano, Alto Guadalent\u00edn, Bajo Guadalent\u00edn, Campo de Cartagena, Huerta de Murcia, Mar Menor, Noroeste, R\u00edo Mula, Oriental, Valle de Ricote, Vega Alta del Segura e Vega Media del Segura.\nLa regione di Murcia confina con l'Andalusia (province di Almer\u00eda e Granada) a ovest, la Castiglia-La Mancia (provincia di Albacete che era storicamente unita alla Murcia fino al 1833) a nord, la Comunit\u00e0 Valenciana (provincia di Alicante) a est, e con il mar Mediterraneo a sud.\nLa comunit\u00e0 ha una superficie di 11 313 km\u00b2, una popolazione di 1,4 milioni di abitanti ed occupa la maggior parte del bacino idrografico del fiume Segura. La Murcia \u00e8 la nona comunit\u00e0 autonoma per superficie e la decima per popolazione, posizionandosi davanti a regioni come l'Aragona o le Asturie. Poco meno di un terzo della popolazione vive nella capitale e circa la met\u00e0 nei municipi di Murcia, Cartagena e Lorca. \nLa regione \u00e8 un importante produttore di frutta, ortaggi e fiori per la Spagna e il resto d'Europa. Vigne eccellenti sono state sviluppate vicino alle citt\u00e0 di Bullas, Yecla e Jumilla. Conta inoltre un importante settore turistico che si concentra soprattutto lungo la costa, che offre numerose aree incontaminate e che possiede la laguna salata del Mar Menor. Importante polo logistico del 'Levante' spagnolo, nella Murcia sono localizzate importanti industrie alimentari (in particolare a Murcia, Molina de Segura e Alhama de Murcia) e importanti aziende del settore petrolchimico ed energetico (Cartagena). \nLa Murcia \u00e8 una regione calda e arida e si \u00e8 affidata per secoli ad una irrigazione estensiva. Oggi la situazione \u00e8 radicalmente cambiata utilizzando ormai ovunque nella regione tecniche di irrigazione a goccia che consentono dei notevoli risparmi idrici. L'acqua \u00e8 fornita dal gi\u00e0 citato fiume Segura e dal canale Tago-Segura, completato nel 1979.\nStoria.\nI Cartaginesi stabilirono una piazza di commercio permanente sulla costa di Murcia a Cartagena, che i Romani chiamavano Carthago Nova. La Murcia romana fu una delle province romane dell'Hispania Tarraconensis. Sotto i Mori, che introdussero l'irrigazione su vasta scala dalla quale dipende l'agricoltura di Murcia, la provincia era conosciuta come Todmir; comprendeva, secondo Idrisi, il cartografo arabo dell'XI secolo, le citt\u00e0 di Murcia, Orihuela, Cartagena, Lorca, Mula e Chinchilla. Il Regno di Murcia, che ebbe un'esistenza indipendente dopo la caduta del califfato di Cordova, comprendeva Albacete e Murcia. Murcia venne unita al Regno di Castiglia nel XIII secolo. Murcia divenne una comunit\u00e0 autonoma nel 1982.\nDialetto murciano.\nLo spagnolo parlato a Murcia \u00e8 abbastanza differente da quello di altre aree della Spagna. Il dialetto murciano tende ad eliminare molte consonanti della sillaba finale e ad enfatizzare il vocabolario regionale, molto del quale deriva da antiche parole aragonesi, arabe e catalane. Alcuni murciani della campagna parlano un particolare dialetto, chiamato \"panocho\", che \u00e8 praticamente incomprensibile per chi parla spagnolo standard.\nEconomia.\nIl PIL pro capite della Regione di Murcia \u00e8 di \u20ac 19 865 (2016), di poco superiore a quello delle Marche (\u20ac19 735)"}
{"id": "20122", "revid": "599013", "url": "https://it.wikipedia.org/wiki?curid=20122", "title": "Palazzo Ducale (Venezia)", "text": "Il Palazzo Ducale, anticamente anche Palazzo Dogale in quanto sede del doge, uno dei simboli della citt\u00e0 di Venezia e capolavoro del gotico veneziano, \u00e8 un edificio che sorge nell'area monumentale di piazza San Marco, nel sestiere di San Marco, tra l'omonima piazzetta e il molo di Palazzo Ducale, contiguamente alla basilica di San Marco.\nContraddistinto da uno stile che, traendo spunto dall'architettura bizantina e da quella orientale, ben esemplifica di quale intensit\u00e0 fossero i rapporti commerciali e culturali tra la Serenissima e gli altri Stati europei, la sua bellezza si basa su un astuto paradosso estetico e fisico, connesso al fatto che la pesante mole del corpo principale \u00e8 sorretta da colonnati intarsiati apparentemente esili. Gli interni, oggi in parte privati delle opere che un tempo li decoravano, conservano ancora un'ampia pinacoteca, che comprende opere realizzate dai pi\u00f9 famosi maestri veneziani, tra i quali Jacopo e Domenico Tintoretto, Tiziano Vecellio, Francesco Bassano, Paolo Veronese, Giambattista Zelotti, Jacopo Palma il Giovane, Andrea Vicentino e Antonio Vassilacchi.\nAntica sede del doge e delle magistrature veneziane, fondato dopo l'812, pi\u00f9 volte colpito da incendi e di conseguenza ricostruito, ha seguito la storia della Serenissima, dagli albori sino alla caduta: annessa Venezia al Regno d'Italia e passato l'edificio sotto la giurisdizione di quest'ultimo, esso divenne sede museale. Oggi ospita il Museo civico di Palazzo Ducale, parte della Fondazione Musei Civici di Venezia (MUVE).\nNel 2018 ha registrato 1\u00a0405\u00a0439 visitatori.\nStoria.\nPrime sedi.\nIl primo Palazzo Ducale, del quale non rimangono resti, fu edificato a Heraclia e l\u00ec si stabil\u00ec, attorno al 700, il primo doge della Repubblica di Venezia, Paolo Lucio Anafesto. A esso seguirono Marcello Tegalliano e Orso Ipato, il cui assassinio, nel 737, port\u00f2 all'istituzione di un \"magister militum\" eletto annualmente. Restaurata, nel 752, la carica ducale, fu costruita, su mandato del nuovo doge, Teodato Ipato, una nuova sede nella cittadina di Metamaucum, a sua volta trasferita nell'812 a Rivoaltus, l'antica Rialto, per ordine di Angelo Partecipazio. In questa localit\u00e0, ritenuta pi\u00f9 sicura, fu eretto il nuovo edificio, avente l'aspetto di un castello, su un terreno di propriet\u00e0 del doge stesso, nella stessa area occupata dall'odierno Palazzo Ducale. L'edificio fu completato sotto Pietro IV Candiano (in carica dal 959 al 976); doveva trattarsi di una struttura piuttosto solida, perch\u00e9 riusc\u00ec a resistere a una rivolta popolare del 976.\nNel 998 Ottone III, recatosi a Venezia per incontrare il doge Pietro II Orseolo, venne alloggiato nella torre orientale del palazzo, rimanendo colpito dal lusso degli interni. Nel palazzo furono ospitati pure Enrico IV di Franconia, quando nel 1094 venne a Venezia per vedere le spoglie di Marco evangelista, e Enrico V nel 1116, dopo una ristrutturazione, non attestata dagli storici dell'epoca, conseguente a due incendi scoppiati in citt\u00e0 nel 1105.\nAmpliamenti.\nLa prima grande ristrutturazione in stile bizantino, forse a cura di Nicol\u00f2 Barattiero, che aveva eretto le colonne di San Marco e San Todaro e realizzato in una primaria forma il ponte di Rialto, risale al dogado di Sebastiano Ziani, accompagnata da una pi\u00f9 generale riorganizzazione dell'area monumentale di piazza San Marco avvenuta tra il 1173 e il 1177, finalizzata a dare una sede alle varie magistrature. L'opera const\u00f2 probabilmente nell'edificazione dell'ala prospiciente il rio di Palazzo su terreni acquistati dalle monache di San Zaccaria e nell'ampliamento delle aree marginali dell'edificio, determinando una consistente riduzione del molo. Al termine dei lavori papa Alessandro III e Federico Barbarossa, che grazie all'intermediazione dogale avevano sottoscritto un trattato di pace, giunsero a Venezia, ove l'imperatore rimase ospite a palazzo per due mesi.\nNonostante il palazzo non sia stato oggetto di alcuna ristrutturazione fino al 1301, svariati interventi ebbero luogo in quegli anni: una cappella dedicata a san Nicol\u00f2 fu edificata da Pietro Ziani per ex voto di Enrico Dandolo, le storie della lotta tra Chiesa e Impero furono dipinte nella Sala del Maggior Consiglio mentre, sotto i dogi Renier Zen, Lorenzo Tiepolo e Giovanni Dandolo, fu selciata la piazza, fu introdotto il cerimoniale d'incoronazione, fu eretta una loggetta ai piedi del campanile e fu riportato il molo alle antiche dimensioni.\nPietro Gradenigo eman\u00f2 un provvedimento che produsse un forte aumento del numero dei consiglieri (da 317 nel 1264 a 1017 nel 1311) e che di conseguenza rese necessario il trasferimento del Maggior Consiglio, collocato attorno al 1301 nella Sala oggi detta del Senato. Nel 1309, appena dopo questa ristrutturazione, i cui autori potrebbero essere stati Pietro Basejo o l'architetto Montagnana, citato dal Sansovino e dal Temanza, la sala si dimostr\u00f2 troppo piccola e furono aperti cantieri nell'ala meridionale, che fu subito abbattuta e poi ripristinata entro il 1340. La prosperit\u00e0 economica del dogato di Giovanni Soranzo diede un grande impulso al cantiere, diretto da Pietro Basejo coll'assistenza di Filippo Calendario.\nSempre nell'ambito di questa ristrutturazione, la cappella di San Nicol\u00f2 venne ampliata e decorata con le storie di Alessandro III, forse dal Guariento o da un non meglio precisato Paolo, al pianterreno vennero realizzate una gabbia per leoni e delle nuove celle e nel 1332 vennero sistemati i pozzi del cortile. Un documento relativo alla realizzazione di un leone marciano fa ritenere che l'accesso monumentale al palazzo in questo periodo fosse simile a quello attuale. Nel 1340 si diede ordine di completare il secondo piano dell'ala meridionale nella quale, sotto la direzione del Calendario e del Basejo, dopo un altro piccolo ampliamento, si oper\u00f2 lungo la facciata interna della Sala del Maggior Consiglio, edificando una scala e la relativa porta. A causa della partecipazione di vari addetti ai lavori alla congiura ordita da Marin Falier e di un'epidemia di peste, intorno al 1355 i lavori furono sospesi, per esser poi ripresi da Lorenzo Celsi, pesantemente criticato per questa sua decisione. Sotto Marco Corner venne decorata dal Guariento e dal Pisanello la Sala del Maggior Consiglio ma, a causa di una serie di guerre che indebolirono economicamente la Repubblica, i lavori furono nuovamente interrotti sino a quando Michele Sten diede incarico di riprenderli.\nDopo che nel 1404 fu edificato il balcone che s'affaccia sulla laguna, Tommaso Mocenigo riusc\u00ec con difficolt\u00e0 a far ristrutturare pure il fronte sulla piazzetta San Marco: i lavori s'avviarono nel 1424, dopo che il Maggior Consiglio aveva ritrovato la sua originaria collocazione. Il nuovo restauro si comp\u00ec sotto Francesco Foscari, per opera dei Bon: venne eretta con vari ritardi la Porta della Carta, il cui cantiere non si concluse prima del 1452. Sotto Pasquale Malipiero venne completato il fronte verso la Piazzetta e furono dipinte le storie di Pipino e un mappamondo, mentre sotto Cristoforo Moro venne eretto l'Arco Foscari, sempre a cura dei Bon e sempre con un notevole ritardo. Nel 1468 la sala che poi sarebbe stata detta dello Scrutinio venne detta della Libreria, perch\u00e9 vi furono collocate le opere donate dal cardinale Bessarione, mentre nel 1473 si decret\u00f2 di sostituire alcune delle opere della Sala del Maggior Consiglio, rovinatesi per le infiltrazioni: nei lavori, che si protrassero fino al 1495, furono impegnati tra gli altri Giovanni e Gentile Bellini, Giorgione, Tiziano, Tintoretto e Paolo Veronese.\nI tre incendi.\nDopo che nel 1483 un incendio ebbe devastata l'ala orientale, i lavori di ricostruzione furono affidati ad Antonio Rizzo, che ordin\u00f2 l'abbattimento dei settori coinvolti dall'incendio, l'edificazione del porticato e la ricostruzione della Scala dei Giganti per dare al palazzo un aspetto pi\u00f9 omogeneo. \nRiaperto il cantiere nel 1493, Rizzo, accusato di aver rubato danaro pubblico, fugg\u00ec e il lavoro, quasi concluso, fu affidato ad interim a Pietro Lombardo. Di difficile attribuzione e datazione \u00e8 la facciata sul Cortile dei Senatori. I lavori procedettero a rilento durante il dogado di Leonardo Loredan, periodo durante il quale si lavorava lungo il Canale, causa problemi strutturali si decise di intervenire nella Sala del Senato e si demol\u00ec una piccola cappella palatina: per permettere la convivenza di lavori e attivit\u00e0 istituzionali, molti uffici furono trasferiti e furono aperti dei passaggi, non senza arrecare disturbo. \nDopo che nel 1531 venne data l'attuale forma alla Sala dello Scrutinio, fu realizzato un orologio nel muro tra l'Anticollegio e il Senato e fu distrutta una piccola torre d'avvistamento. Sotto Pietro Lando furono decorate le sale di rappresentanza e sotto Francesco Don\u00e0 si diede una svolta risolutiva al cantiere, affidato ad Antonio Abbondi, con la realizzazione del fronte orientale e dei balconi interni della Sala del Maggior Consiglio. Nel 1566 fu effettuata la posa di due statue di Jacopo Sansovino, \"Marte\" e \"Nettuno\".\nNel 1574 scoppi\u00f2 un secondo incendio che, controllato, non provoc\u00f2 danni strutturali rilevanti, ma distrusse molte opere d'arte. Scelto Antonio da Ponte come direttore dei lavori, con lui collaborarono Cristoforo Sorte, Andrea Palladio e Vincenzo Scamozzi. I lavori durarono molto pi\u00f9 a lungo del triennio previsto, concludendosi solo all'inizio del XVII secolo anche a causa della peste.\nIl terzo grande incendio scoppi\u00f2 il 20 dicembre 1577 nella Sala dello Scrutinio: vennero distrutte molte opere d'arte e il tetto di piombo si sciolse. Dopo che i vari organi di governo ebbero trovato una nuova sede, ai numerosi architetti interpellati, tra i quali il Palladio, Francesco Sansovino e il Rusconi, si pose la difficile questione strutturale, che verteva principalmente sull'angolo verso il Ponte della Paglia. I pareri contrastanti portarono a una ristrutturazione durata quattro anni, consistente nella sostituzione di alcune strutture e che trov\u00f2 una sua stabilizzazione col rientro in attivit\u00e0 della Sala del Maggior Consiglio, avvenuto nel 1578.\nI soffitti furono progettati da Cristoforo Sorte e da Antonio da Ponte, mentre l'ideazione dei nuovi cicli pittorici fu affidata a tre esperti tra i quali Gerolamo de Bardi: sui muri vennero rappresentati i volti dei dogi e le storie di Papa Alessandro III, mentre i soffitti avrebbero trattato i temi della guerra, delle gesta dei cittadini e delle allegorie. Tra i pi\u00f9 celebri artisti contattati, Paolo Caliari, Jacopo Robusti, Jacopo Palma il Giovane, Francesco Bassano e Antonio Aliense: tutti i cantieri si conclusero entro il XVI secolo.\nTra XVII e XVIII secolo.\nA cavallo tra la fine del XVI secolo e l'inizio del successivo ebbero corso altri due lavori: la riconversione del piano terra e la realizzazione delle Prigioni Nuove, affidati rispettivamente a Bartolomeo Manopola, che edific\u00f2 il prospetto settentrionale della corte e complet\u00f2 la decorazione dell'Arco Foscari; e ad Antonio da Ponte e Antonio Contin, che portarono a compimento il nuovo edificio entro il 1602.\nSotto Antonio Priuli fu realizzato un grande ampliamento dell'appartamento dogale in un edificio attiguo, poi distrutto. Posta nel cortile una statua di Francesco Maria I Della Rovere, si decor\u00f2 la sala retrostante la Porta del Frumento, fu innalzato nella Sala dello Scrutinio un arco trionfale dedicato a Francesco Morosini, fu restaurata la Scala dei Giganti, furono realizzati i cinque finestroni affacciati sul cortile e furono ripristinati vari dipinti.\nDopo la caduta della Serenissima.\nDopo la caduta della Repubblica di Venezia il palazzo divenne una sede amministrativa e fu privato di molte opere d'arte: dal 1807 sede del Tribunale d'appello, divenne nel 1811 sede della Libreria Marciana e vi venne trasferito pure lo statuario archeologico. Gli uffici, la libreria e il museo vennero spostati rispettivamente nel 1821, nel 1904 e nel 1918: contestualmente furono effettuate altre piccole ristrutturazioni, che precedettero la conversione in museo e l'affidamento al Comune del complesso, seguiti all'annessione al Regno d'Italia.\nDescrizione.\nEsterni.\nIl Palazzo Ducale si sviluppa su tre ali attorno ai lati di un ampio cortile centrale porticato, il cui quarto lato \u00e8 costituito dal corpo laterale della basilica marciana, antica cappella palatina. Tutta la costruzione poggia, come nel caso di qualsiasi altro edificio veneziano, su uno zatterone composto da tronchi di larice, che a sua volta regge un importante basamento in pietra d'Istria. Le facciate principali, rivolte verso piazza San Marco e verso il bacino di San Marco, presentano dimensioni piuttosto simili, dato che quella affacciata sul molo \u00e8 lunga 71,5 metri e sviluppata su 17 arcate, mentre quella sulla piazzetta, pi\u00f9 lunga di un'arcata, misura 75 metri. Il terzo prospetto affaccia invece sul canale conosciuto come rio di Palazzo, attraversato dal Ponte dei Sospiri e che sfocia a mare in corrispondenza del ponte della Paglia.\nFacciate.\nLe due facciate principali del palazzo, in stile gotico-veneziano, rivolte verso la piazzetta e il molo, si sviluppano su due livelli colonnati sovrastati da un poderoso corpo a marmi intarsiati in cui si aprono grandi finestroni ogivali, con un monumentale balcone centrale, a sua volta riccamente decorato, e un coronamento di piccole cuspidi e da edicolette angolari, sostituente il tradizionale cornicione: nel complesso, la struttura presenta nella decorazione un chiaro richiamo agli stili architettonici orientale e, in minor misura, germanico, derivato in gran parte dall'elevato numero di contatti culturali e commerciali che s'ebbero tra i Veneziani e gli altri popoli mediterranei ed europei e alla conseguente importazione di materiali da quelle terre. Tra i due livelli del loggiato e la soprastante muraglia \u00e8 presente un cornicione continuo, che divide il prospetto in due sezioni d'uguale altezza. Gli ariosi loggiati a colonnine e archi ogivali traforati con quadrilobi, delimitati da balaustre e non basati sul modello tradizionale poich\u00e9 leggermente inflessi, sono sorretti dal portico al piano terreno, che presenta la met\u00e0 delle aperture e \u00e8 decorato da capitelli finemente scolpiti. Come causa dell'aspetto ribassato degli arconi del pianterreno, qualcuno addusse l'aver rialzato il livello del suolo; come ci\u00f2 sia per\u00f2 erroneo \u00e8 dimostrato delle analisi realizzate da Angelo Zendrini e Giannantonio Selva, che hanno permesso di comprendere come quest'innalzamento, s\u00ec presente, sia stato di pochi centimetri.\nNel libro \"Meu s\u00f3sia e eu\" Oscar Niemeyer dedica una sezione alla sua visione critica di questi colonnati, che descrive come \"bellissimi\". Niemeyer, intrattenendo un dialogo socratico con un ipotetico architetto razionalista, afferma che se le colonne, distanti dal suo gusto razionalista, fossero state realizzate in forme pi\u00f9 semplici e funzionali, non creerebbero colle loro curve il cos\u00ec squisito contrasto che ora stabiliscono coll'ampia parete liscia che sostengono. Nel libro \"Niemeyer par lui-m\u00eame\" Niemeyer afferma che Palazzo Ducale costituisce un monumento di estrema importanza nella storia dell'architettura e che la sua importanza risiede non solo nell'eleganza, ma anche nel corretto uso dei materiali. Niemeyer inoltre ha avanzato una critica ad Andrea Palladio, affermando che la sua teoria secondo la quale durante la ristrutturazione di Palazzo Ducale ci\u00f2 che \u00e8 pi\u00f9 pesante sarebbe dovuto stare in basso e ci\u00f2 che \u00e8 pi\u00f9 leggero in alto non sarebbe stata appropriata. In questo senso Niemeyer paragona Palazzo Ducale agli edifici moderni, essendo retto come questi ultimi su colonne.\nFacciata verso il molo.\nNella parte pi\u00f9 antica, rivolta verso il molo, si trovano capitelli trecenteschi, mentre le sculture angolari sono attribuite a Filippo Calendario o ad artisti lombardi quali i Raverti o i Bregno: all'angolo fra la facciata sul mare e la facciata sul rio di Palazzo vi sono due altorilievi raffiguranti l'uno, quello in alto, l\"Arcangelo Raffaele\" in atto di benedire e \"Tobiolo\", l'altro, al di sotto, sopra il Ponte della Paglia, l'episodio biblico dell\"Ebbrezza di No\u00e8\": sull'angolo \u00e8 impostato il tronco della vigna, che divide in due parti la scena. Verso il mare c'\u00e8 la figura dell'anziano No\u00e8, nudo e barcollante, mentre verso il canale ci sono i due figli, uno dei quali copre le nudit\u00e0 del padre con un panno. All'estremit\u00e0 opposta, verso la Piazzetta, si trova, in alto, l\"'Arcangelo Michele\" con la spada sguainata, mentre in basso sono raffigurati in rigida posizione frontale \"Adamo ed Eva\", separati da una pinta di fico sulla quale si avvolge il serpente con il volto di Satana. Eva regge il frutto del peccato, che indica con l'altra mano.\nAl centro del prospetto si affaccia il balcone centrale della Sala del Maggior Consiglio, opera dei fratelli Jacobello e Pierpaolo dalle Masegne, realizzato tra il 1400 e il 1404. Circondato da due importanti piedritti ottagonali, interrotti da nicchie e culminanti in piramidi, \u00e8 diviso verticalmente in due sezioni di ugual sviluppo in altezza: l'una \u00e8 costituita dall'apertura, l'altra dalla struttura decorativa soprastante; l'arco della finestra vera e propria \u00e8 sostenuto da quattro colonnine in marmo verde e greco; il poggiolo \u00e8 diviso in sei sezioni decorate ciascuna con quattro formelle; lungo i piedritti si allineano sei statue, quelle inferiori raffiguranti \"San Teodoro\" e \"San Giorgio\" (opera quest'ultima di Giovanni Battista Pellegrini ), quelle superiori la \"Temperanza\", la \"Giustizia\", la \"Fortezza\" e la \"Prudenza\"; sopra l'arco vero e proprio si trova un oculo murato (contenente un simulacro della \"Carit\u00e0\"), affiancato dalle statue di \"Fede\" e \"Speranza\"; dall'iscrizione e dagli scudi si deduce che l'opera fu realizzata sotto Michele Sten. Sopra l'oculo, posto su una mensola, si trova un leone marciano; sopra di esso, dentro a nicchie, si trovano le statue di San Marco, San Pietro e San Paolo; il coronamento fu ricostruito nel 1579 con il collocamento della \"Giustizia\" di Alessandro Vittoria.\nFacciata verso la Piazzetta.\nLa facciata verso la piazza fu costruita successivamente, a partire dal 1424, demolendo il primitivo palazzo fortificato e utilizzando a modello la facciata verso il mare. La nuova ala, voluta dal doge Francesco Foscari (1423-1457), fu destinata alle funzioni della giustizia. Nel loggiato al primo piano, conosciuto anche come Loggia Foscara, \u00e8 possibile notare due colonne realizzate in marmo rosso di Verona: tra queste due si leggevano le sentenze di morte che sarebbero state poi eseguite tra le colonne di San Marco e San Teodoro. Verso la piazzetta, alla tredicesima colonna del loggiato spicca la \"Giustizia in trono\", mentre sull'angolo verso la Porta della Carta ci sono il \"Giudizio di Salomone\" e l\"'Arcangelo Gabriele\", attribuiti a Bartolomeo Bono. I tre arcangeli, la cui raffigurazione avvolge i due fronti principali, hanno un ruolo primario nell'apparato decorativo in quanto dotati di un'importante funzione didascalica: Gabriele angolo nord/ovest simboleggia la politica, Michele angolo sud/ovest la guerra e Raffaele angolo sud/est i commerci.\nLa balconata al centro dell'ordine superiore, con il Leone di San Marco, risale al periodo compreso tra il 1531 e il 1538 (secondo alcune fonti, nel 1536); fu progettata dal Sansovino, offrendo una serie di riferimenti a quella pi\u00f9 antica posta sull'altro fronte: riguardo l'attribuzione fonti antiche volevano ricercare l'autore di quest'opera nei Lombardo, ma i principali rappresentanti di questa scuola all'epoca erano gi\u00e0 morti e il protomastro della Repubblica di allora era proprio il Sansovino, alla cui bottega sembra essere riconducibile lo stile del balcone. Ai lati di questa struttura si sviluppano due nicchie con statue di \"Marte\" e \"Nettuno\", sormontate da due \"Fame\" con fiaccola; anche il riquadro superiore, contenente una copia del gruppo scultoreo con il Doge Andrea Gritti e il Leone di San Marco, distrutto durante l'occupazione francese nel 1797 e rifatto nell'Ottocento, \u00e8 incorniciato da statue, l'una raffigurante \"Mercurio\" e l'altra \"Giove\". Di Alessandro Vittoria \u00e8 la statua raffigurante \"Venezia\", posta al culmine della decorazione.\nPorta della Carta.\nIngresso monumentale del palazzo, situato tra di esso e la basilica, deve probabilmente il suo nome all'usanza di affiggervi le nuove leggi e decreti o alla presenza sul luogo degli scrivani pubblici o ancora al fatto che vi fossero nei pressi gli archivi di documenti statali.\nL'apparato scultoreo e decorativo, in origine dipinto e dorato, \u00e8 ricchissimo.\nNei due pinnacoli laterali vi sono due figure di \"Virt\u00f9 cardinali\" per lato e a coronamento di tutta la struttura vi \u00e8 un busto dell'Evangelista sovrastato dalla figura della \"Giustizia\" con spada e bilancia. Centrale nell'apparato \u00e8 la raffigurazione del doge Francesco Foscari in ginocchio davanti al leone marciano: si tratta di un rifacimento ottocentesco, opera di Luigi Ferrari, in sostituzione dell'originale distrutto dai Francesi nel 1797.\nFu costruita in stile gotico fiorito da Giovanni e Bartolomeo Bono come risulta dall'iscrizione sull'architrave: (opera di Bartolomeo). Gli storici dell'arte si sono domandati per\u00f2 quale sia stato l'effettivo contributo dei Bono nella Porta della Carta; infatti essi a volte figurano ufficialmente come esecutori anche quando in realt\u00e0 appaltarono la progettazione e l'esecuzione di alcune opere ad altri artisti. Attraverso analisi stilistiche e confronti la critica ha cercato quindi di risalire ai veri artefici del monumentale portale veneziano. Secondo alcuni sarebbero da attribuite ad Antonio Bregno le statue delle virt\u00f9 poste sui pilieri. I documenti inoltre attestano che i Bono presero come collaboratore Giorgio da Sebenico; questo dato di fatto ha portato a effettuare puntuali confronti tra le caratteristiche delle statue della Porta della Carta e quelle di altre sculture dell'artista dalmata. In base a questi studi, che hanno mostrato schiaccianti analogie, sono state attribuite a Giorgio da Sebenico le statue della Fortezza e delle Temperanza (quelle poste in basso sui pilieri) e altre sculture della porta. Altri studiosi arrivano a concludere che il ruolo di Giorgio da Sebenico nella Porta della Carta fu anche pi\u00f9 consistente e che i Bono affidarono al dalmata anche parte della sua progettazione; secondo i loro studi al dalmata andrebbe attribuito anche l'Arco Foscari, sempre al Palazzo Ducale..\nOltrepassando la Porta della Carta si percorre il Porticato Foscari, iniziato anche questo dai Bono ma completato da Antonio Bregno, breve corridoio che termina con l'Arco Foscari e conduce al cortile interno, dominato dalla Scala dei Giganti.\nFacciata verso il Rio di Palazzo.\nLa pi\u00f9 recente del complesso \u00e8 infine l'ala est, che prospetta sul Rio di Palazzo, edificata da Antonio Rizzo a seguito dell'incendio del 1483 in forme compiutamente rinascimentali. La sua datazione \u00e8 consentita, similarmente a quanto riguarda la facciata verso il cortile, dalla presenza dello stemma del doge allora al governo, Giovanni Mocenigo, al potere dal 1478 al 1485; pi\u00f9 precisamente, la sua edificazione prosegu\u00ec fino al 1560 sotto la direzione di Antonio Abbondi. Lungo questo fronte l'apparato decorativo \u00e8 ben pi\u00f9 spoglio: vi fanno angolo le statue raffiguranti l\"Ebrezza di No\u00e8\" e il gruppo di \"Raffaele e Tobiolo\"; unica scultura integralmente posta su questo fronte \u00e8 quella del cosiddetto \"Terzo figlio di No\u00e8\".\nCortile.\nL'ingresso dei visitatori avviene oggi dalla Porta del Frumento, che deve il suo nome al fatto che in passato nei suoi pressi si trovava l'Ufficio delle Biade, che si apre al centro della trecentesca ala sud di fronte al bacino di San Marco. Percorrendo il corridoio di ingresso si raggiunge il cortile, completamente cinto da portici sormontati da logge, riproponenti lo schema esterno dell'edificio. Le facciate sul cortile furono realizzate durante il dogato di Marco Barbarigo e di Agostino Barbarigo, cio\u00e8 tra il 1485 e il 1501: la datazione \u00e8 cos\u00ec precisa in quanto sono presenti gli stemmi dei dogi che allora regnavano. Mentre le due facciate interne meridionale e occidentale, in mattoni, conservano il caratteristico aspetto gotico veneziano delle corrispondenti facciate esterne, la facciata orientale del cortile, verso la quale conduce lo scalone monumentale, \u00e8 caratterizzata da una decorazione marmorea in stile rinascimentale, su progetto dell'architetto Antonio Rizzo, conseguente alla radicale ricostruzione dell'ala a seguito del furioso incendio del 1483. \u00c8 strutturata su quattro ordini: il primo a pilastri ortogonali che sostengono arcate a tutto sesto, il secondo con fasci di colonne e archi a sesto acuto, mentre i piani superiori sono ornati da una fitta decorazione a rilievo con motivi rinascimentali, molto raffinata, realizzata alla fine del Quattrocento da Pietro Lombardo insieme ai figli Antonio e Tullio.\nIl quarto lato del cortile, a nord, confina con la Basilica di San Marco ed \u00e8 occupato dal Porticato Foscari. Esso termina con il maestoso Arco Foscari, arco a tutto sesto realizzato in bianca pietra d'Istria e marmo rosso di Verona nella seconda met\u00e0 del Quattrocento, mentre sul suo fronte sud \u00e8 visibile la piccola facciata dell'orologio, realizzata nel Seicento per opera di Bartolomeo Manopola e ornata da sculture antiche di epoca romana. Di fronte all'Arco Foscari parte il monumentale scalone conosciuto come Scalone dei Giganti.\nNel cortile, nel quale si tenevano le cerimonie dell'incoronazione ducale, dei tornei e un'annuale caccia ai tori, troneggiano infine due grandi vere da pozzo per l'approvvigionamento idrico del complesso, il pozzo dell'Alberghetti e il pozzo di Niccol\u00f2 de' Conti, capolavori di scultura manierista in bronzo.\nLa pavimentazione in trachite ed elementi marmorei ricalca quella esterna della piazza.\nI capitelli.\nLungo il loggiato e il portico si ha modo di apprezzare una lunga successione di capitelli e rilievi di differenti epoche: quelli dirimpetto al molo sono di origine trecentesca, mentre quelli facenti parte della cosiddetta Loggia Foscara risalgono al XV secolo.\nLa colonna che fa angolo colla porta della Carta, oltre a sorreggere le statue dell\"Arcangelo Gabriele\" e del \"Giudizio di Salomone\", presenta un capitello sul tema della giustizia e dei legislatori; il secondo capitello tratta il tema dei \"fanciulli\", il terzo quello degli \"uccelli\", il quarto e il nono quello delle \"virt\u00f9\" e dei \"vizi\", il quinto quello dell\"insegnamento\", il sesto quello dei \"mostri\", il settimo quello dei \"vizi\", l'ottavo quello delle \"virt\u00f9\", il decimo quello della \"frutta\", l'undicesimo quello delle \"dame\" e dei \"cavalieri\", il dodicesimo quello dei \"lavori connessi ai mesi\", il tredicesimo, caratterizzato al livello superiore da una personificazione di Venezia, quello del \"matrimonio\", il quattordicesimo quello delle \"nazioni\", il quindicesimo quello delle \"et\u00e0 dell'uomo\", il sedicesimo quello dei \"mestieri\", il diciassettesimo quello degli \"animali\", il diciottesimo quello degli \"scultori\". La colonna che fa angolo tra la Piazzetta e il Molo, contraddistinta dalla presenza sopra di un simulacro dell\"Arcangelo Michele\" e sotto da quella del celebre gruppo \"Adamo ed Eva\", presenta un capitello sul tema della \"creazione dell'uomo e dei pianeti\".\nDa questa colonna parte l'apparato decorativo affacciato sulla Laguna: il ventesimo capitello, secondo di questo prospetto, \u00e8 decorato sul tema dei \"filosofi\", il ventunesimo su quello dei \"veneziani\", il ventiduesimo su quello delle \"dame\" e dei \"cavalieri\", il ventitreesimo su quello degli \"animali\", il ventiquattresimo su quello dei \"leoni\", il venticinquesimo su quello delle \"virt\u00f9\" e dei \"vizi\", il ventiseiesimo su quello degli \"uccelli\", il ventisettesimo su quello dei \"vizi\", il ventottesimo su quello delle \"virt\u00f9\", il ventinovesimo su quello dei \"mostri\", il trentesimo su quello di \"vizi\" e \"virt\u00f9\", il trentunesimo su quello delle \"dame\", il trentaduesimo su quello degli \"imperatori\", il trentatreesimo su quello dei \"fanciulli\", il trentaquattresimo su quello dei \"cavalieri\", il trentacinquesimo su quello degli \"uccelli\", il trentaseiesimo su quello dell\"infanzia\": su quest'ultimo pilastro si trovano pure le statue dell\"Arcangelo Raffaele\", di \"Tobiolo\" e di \"No\u00e8\", che concludono la facciata.\nScalinate monumentali.\nScala dei Giganti.\nEretta tra il 1483 e il 1485 su progetto di Antonio Rizzo, che la decor\u00f2 con pregiati rilievi tra i quali si ricordano \"Fame\" e \"Vittorie\", la Scala dei Giganti deve il nome alle due statue marmoree del Sansovino raffiguranti Marte e Nettuno qui poste nel 1567. Lo scalone monumentale collega il cortile alla loggia interna del primo piano ed era il luogo deputato alla cerimonia dell'incoronazione ducale. Le due statue colossali dovevano rappresentare la potenza e il dominio di Venezia sulla terraferma e sul mare. Tra le due statue trovava un tempo posto il \"Leone andante\" di Luigi Borro.\nLa scala \u00e8 contigua all'arco dedicato al doge Francesco Foscari, detto \"Arco Foscari\", vero arco trionfale, a tutto sesto, a fasce alterne in pietra d'Istria e marmo rosso di Verona, coronato da pinnacoli goticheggianti e da un gruppo di svettanti sculture di Antonio Bregno e altri mastri di provenienza lombarda, che rappresentano le allegorie delle arti. Sul prospetto verso la scala erano anche collocate le due statue di Antonio Rizzo con \"Adamo ed Eva\", ora esposte all'interno del palazzo e sostituite da copie. L'arco \u00e8 collegato alla Porta della Carta attraverso l'androne Foscari, da cui oggi si esce dal Palazzo. A sinistra della Scala dei Giganti si trova un cortiletto, delimitato da una costruzione rinascimentale caratterizzata da finestre a timpano, realizzata da Giorgio Spavento e Antonio Abbondi, detto \"dei Senatori\" in quanto vi si riunivano i membri del Senato durante le cerimonie solenni.\nScala d'Oro.\nNaturale prosecuzione della Scala dei Giganti \u00e8 la Scala d'Oro, cos\u00ec chiamata per le ricche decorazioni in stucco bianco e foglia d'oro zecchino della volta, eseguite a partire dal 1557 da Alessandro Vittoria, mentre i riquadri ad affresco, della stessa epoca, sono opera di Giambattista Franco. Venne realizzata per separare gli spazi dedicati alla privata abitazione del doge, posti a nord, dal palazzo di giustizia, che si trova a sud. Nonostante l'ingannevole presenza dello stemma del doge Andrea Gritti in chiave d'arco, la scala d'oro fu costruita durante il dogati dei dogi Lorenzo e Girolamo Priuli, che regnarono tra il 1556 e il 1567, su progetto di Jacopo Sansovino nel 1555 e ultimata in due fasi, prima dallo Scarpagnino nel 1559 e poi sotto il dogato di Sebastiano Venier. L'arco con lo stemma del Gritti era stato eretto precedentemente e dava su una scala lignea provvisoria, realizzata appunto durante il dogato di Gritti a partire dal 1538. Prima che il progetto del Sansovino fosse realizzato nel 1555, erano gi\u00e0 stati interpellati architetti come Michele Sanmicheli e di Andrea Palladio.\nQuale scala d'onore, la Scala d'Oro conduce su due rampe dal piano delle logge ai due piani superiori, su ciascuno dei quali si apre in un vestibolo con ampie vetrate. Appena dopo l'arco di accesso, realizzato da Antonio Abbondi, si trovano due colonne reggenti gruppi marmorei eseguiti verso la met\u00e0 del XVI secolo dallo scultore Tiziano Aspetti, raffiguranti \"Ercole che uccide l'Idra\" e \"Atlante che regge il mondo\". Tali opere alludono chiaramente alla saggezza e alla sapienza necessarie ai legislatori per una buona amministrazione.\nLa scala si organizza su cinque rampe: sulla prima rampa, di venti gradini, si apre un pianerottolo alla cui sinistra si trova una porta tramite la quale si accedeva a uno spogliatoio degli scudieri regali. A destra del pianerottolo si apre la seconda rampa, che porta nella direzione opposta, conducendo al lungo corridoio su cui si affaccia la Sala degli Scarlatti. La terza rampa \u00e8 composta da diciotto gradini e sul suo pianerottolo s'affaccia la Sala dello Scudo: segue lo stesso asse della precedente, conducendo al livello dell'appartamento dogale. La quarta e la quinta rampa, allineate tra di loro e opposte come verso alla prima e alla terza, conducono nell'Atrio Quadrato, sul quale si affaccia la Sala delle Quattro Porte. Sulla prima e sulla seconda rampa gli stucchi sono disposti in linea retta e dividono lo spazio della volta in sette settori. La prima rampa \u00e8 dedicata a Venere e allude alla conquista di Cipro, isola natale della dea. Nel ramo verso l'appartamento del doge, la decorazione esalta Nettuno, a significare il dominio di Venezia sul mare.\nPiano terra.\nIl piano terra si organizza attorno alla corte centrale e ospita la sede del Museo dell'Opera, sita a cavallo tra le facciate meridionale e occidentale; \u00e8 circondato da un porticato sia su due lati della parete esterna sia lungo tutto il perimetro interno; si collega al superiore tramite la Scala dei Censori e la Scala dei Giganti.\nMuseo dell'Opera.\nIl Museo dell'Opera si trova al piano terra del palazzo. L'Opera era anticamente una specie di ufficio tecnico preposto alla manutenzione del palazzo e della gestione degli innumerevoli interventi di riforma e ristrutturazione subiti e conservava documenti e vestigia della propria attivit\u00e0. I capitelli del Museo dell'Opera sono una parte preziosa e importante dell'apparato di sculture e rilievi che arricchiscono le facciate medievali di Palazzo Ducale. In particolar modo, nel 1875, durante un importante piano di ristrutturazione, ben 42 capitelli vennero asportati e sostituiti con copie: gli originali, che erano pericolanti e in stato di degrado, furono accuratamente restaurati e vennero disposti nel museo. L'importanza dei capitelli risiede nel fatto che questi non solo costituivano un fatto d'arte eccezionale, ma anche trasmettevano insegnamenti storici, morali e politici che per\u00f2 sono oggi di difficile interpretazione. Nel 1995-96 i capitelli furono reinstallati nella loro sede originaria. L'allestimento attuale si sviluppa in sei sale.\nPiano delle Logge.\nIn cima alla Scala dei Giganti si trova il vasto sistema di loggiati, i quali, circondando il palazzo dall'interno e dall'esterno e conservando parte dell'impianto della fortezza originaria, sorreggono l'imponente mole sovrastante conferendo a Palazzo Ducale la tipica sensazione di rovesciamento, con la parte chiusa massiccia al disopra e quella aerea e leggera al disotto.\nIn questo piano trovavano spazio una serie di ambienti minori destinati all'amministrazione e ai servizi del palazzo, oltre alla Cancelleria Ducale Inferiore (oggi bookshop) e la libreria del museo.\nSulla parete sono incastonate diverse bocche di leone in cui, a partire dalla fine del XVI secolo, potevano essere introdotte denunce di crimini o malversazioni. Una volta introdotto nella fessura, il biglietto finiva nella cassetta di legno che si apriva dall'altra parte del muro, in corrispondenza dell'ufficio a cui la denuncia era rivolta.\nSempre su tale piano trovavano collocazione due importanti ambienti.\nGli ambienti giudiziari del piano loggiato.\nSempre sul piano delle logge si trovano gli ambienti destinati alla giustizia amministrativa: gli uffici giudiziari costituivano infatti un sistema verticale raccolto nella parte d'angolo tra l'ala del molo e quella del rio di Palazzo e si sviluppavano sull'intera altezza del palazzo, collegandosi tra loro attraverso scale e passaggi. Nel piano a logge trovavano posto.\nQuesti spazi conducevano al Ponte dei Sospiri, che, scavalcando il Rio di Palazzo, collegava il Palazzo all'edificio delle Prigioni Nuove.\nPonte dei Sospiri.\nUsciti dalla Sala del Magistrato alle Leggi e imboccata una piccola scala in discesa, ci si trova in uno stretto corridoio tra pareti in pietra, che non \u00e8 altro che uno dei due attraversamenti del Ponte dei Sospiri. Costruito nel 1614 per unire al Palazzo Ducale il nuovo edificio adiacente destinato alle Prigioni Nuove, \u00e8 chiuso e coperto e rivela nell'apparato decorativo esterno un gusto che anticipa le novit\u00e0 barocche. All'interno \u00e8 percorso da due corridoi paralleli, separati da un muro. Il primo mette in contatto le Prigioni con le Sale del Magistrato alle Leggi e della Quarantia Criminal. Il secondo, invece, collega le Prigioni alle Sale dell'Avogaria e al Parlatorio. Entrambi comunicano con la scala di servizio che collega Pozzi e Piombi. Il termine \"dei Sospiri\" fu coniato in epoca romantica alludendo al fatto che i prigionieri, quando dalle sale delle magistrature venivano condotti alle Prigioni Nuove, sospirassero potendo per un istante scorgere la laguna (e in particolare l'isola di San Giorgio Maggiore).\nPrigioni Nuove.\nIl Palazzo delle Prigioni Nuove \u00e8 un annesso del Palazzo Ducale, sito nel sestiere di Castello, dalla parte opposta rispetto al Rio di Palazzo. Nei primi anni della Repubblica in Palazzo Ducale convissero funzioni legislative, giudiziarie e di detenzione. Ben presto, per\u00f2, questo spazio si rivel\u00f2 troppo stretto per ospitare il gran numero di prigionieri che affollavano le celle, e crebbe il rischio dello scoppio di un'emergenza sanitaria di imponenti dimensioni. La decisione di usare come prigione l'edificio che sorgeva dove oggi si trova questo, sito presso il Ponte della Paglia, che ha questo nome per il fatto che vi sostavano barche cariche di paglia, fu presa dal Maggior Consiglio alla fine del XV secolo. Questa operazione non miglior\u00f2 le condizioni dei detenuti, in quanto la vecchia casa garantiva condizioni igieniche ancora pi\u00f9 precarie. La \"Prigion Nova\" fu quindi sostituita dalla \"Prigion Novissima\", il cui cantiere dur\u00f2 circa cent'anni per via dei continui ampliamenti. La decisione di acquistare altri lotti adiacenti venne resa effettiva solo nel 1574: per la costruzione della nuova ala furono interpellati architetti come Antonio Da Ponte e Zanmaria de Piombi: nonostante i due progetti non presentassero sostanziali differenze, fu scelto quello del primo, caratterizzato dalla presenza di un porticato e di un piano superiore destinato alla Sala dei Signori di Notte e alla Camera del Tormento, al quale si accedeva mediante una scala di rappresentanza. Nel complesso, il prospetto \u00e8 chiaramente ispirato all'arte del XVI secolo per le linee austere, per l'uso della pietra e per la disposizione di archi e finestre. La parte posteriore, congiunta al precedente edificio, prevedeva invece tre piani di celle unite dai corridoi di ronda. Passando per il cortile principale si poteva raggiungere la chiesetta interna; un secondo cortile, a forma di L, era stato ricavato abbattendo un edificio destinato all'Inquisizione. La facciata laterale presenta un linguaggio pi\u00f9 semplice.\nQuesta costruzione si dimostr\u00f2 per l'epoca straordinariamente moderna in quanto migliorava i servizi a disposizione dei detenuti e metteva a loro disposizione celle pi\u00f9 ampie. Inoltre, fu il primo edificio in tutta Europa ed essere stato usato solo come luogo per la detenzione e a non avere pure funzioni legislative, come prima Palazzo Ducale. Dopo la morte del progettista, avvenuta nel 1597, il cantiere fu proseguito da Antonio e da Tommaso Contin, che realizz\u00f2 il celeberrimo Ponte dei Sospiri per congiungere la nuova fabbrica a Palazzo Ducale. L'edificio, sfruttato anche da austriaci e francesi, smise di funzionare solo nel 1919 in quanto non pi\u00f9 adatto ai moderni standard igienici.\nPrimo piano nobile.\nVi d\u00e0 accesso principale la prima rampa (composta da due scalinate in sequenza) della Scala d'Oro. Piano nobile del palazzo, vi trovano collocazione a nord, tra il Rio di Palazzo e il cortile interno, gli ambienti riservati al Doge e, a sud, tra il cortile interno e il Molo, quelli destinati alle riunioni e alle votazioni del Maggior Consiglio. Altre possibilit\u00e0 di accesso al piano sono la scala che congiunge il primo pianerottolo della Scala d'Oro all'ex Museo Archeologico e la Scala dei Censori, costruita nel 1522.\nAppartamento Ducale.\n\u00c8 composto da una serie di ambienti destinati al principe, affacciati sul Rio di Palazzo, e vi si accede dall'atrio al termine della prima rampa della Scala d'Oro, sulla sinistra. Attualmente i locali sono privi della mobilia originale in quanto, essendo questa propriet\u00e0 dei singoli dogi, veniva portata via dagli eredi dopo la morte del governante. Tuttavia rimane la decorazione pittorica e plastica dei soffitti, alla quale contribu\u00ec anche Pietro Lombardo. \nGli ambienti giudiziari del primo piano nobile.\nDal lato opposto rispetto agli appartamenti ducali trovavano posto una serie di spazi dedicati all'amministrazione della giustizia.\nQuesta serie di ambienti da un lato erano raccordati al Liag\u00f2, cio\u00e8 la veranda destinata al passeggio dei nobili durante le pause nelle sedute dell'adiacente Maggior Consiglio, mentre dall'altro erano raccordati con i sovrastanti e sottostanti ambienti giudiziari del secondo piano e del piano delle logge.\nSala del Maggior Consiglio.\nLa sala principale del Palazzo, situata sull'angolo tra il Molo e la Piazzetta, riceve luce attraverso sette grandi finestre ogivali. Era un tempo la sede della massima magistratura veneziana, il Maggior Consiglio, che aveva il compito di legiferare ed eleggere tutte le principali cariche dello Stato. Nato come assemblea popolare, acquis\u00ec in seguito caratteri fortemente gentilizi, la cui apoteosi si verific\u00f2 nel 1297 con la Serrata del Maggior Consiglio, che escluse dallo stesso tutti i cittadini non appartenenti a famiglie aristocratiche iscritte al cosiddetto \"Libro d'oro\" o di et\u00e0 inferiore ai venticinque anni. L'interno della sala \u00e8 totalmente sgombro da colonne di sostegno e la tenuta strutturale del soffitto risulta possibile grazie a un intelligente sistema di travature e di poderose capriate. Le sue enormi dimensioni, 53,50 metri di lunghezza per 25 di larghezza e 15,40 di altezza, che ne facevano una delle pi\u00f9 vaste sale d'Europa, sono dovute al numero dei partecipanti al Maggior Consiglio, arrivato a comprendere tra i 1200 e i 2000 membri, che si accomodavano su una serie di lunghe panche a doppio seggio poste perpendicolarmente alla parete di fondo, dove trovava posto il podio destinato al Doge e alla Signoria. Il locale fu adoperato anche per altre funzioni, come i solenni ricevimenti atti a celebrare la visita di autorit\u00e0 politiche estere, tra cui Enrico III di Francia. Dopo la caduta della Serenissima, cominci\u00f2 a riunirsi in questa sala la Municipalit\u00e0 democratica, che dovette presto lasciare il posto prima alla Biblioteca Nazionale Marciana e poi, una volta cacciati gli Austriaci, all'Assemblea del governo provvisorio.\nRistrutturata una prima volta nel XIV secolo, le nuove pitture furono affidate al Guariento, che realizz\u00f2 gli affreschi sulla parete di fondo, dei quali ancora oggi qualche frammento \u00e8 conservato nella Sala del Guariento, a Gentile da Fabriano, al Pisanello, a Gentile Bellini, ad Alvise Vivarini, a Vittore Carpaccio, ad Antonio Veneziano, a Jacobello del Fiore e a Michele Giambono. Distrutta dal fuoco nel 1577, la sala venne nuovamente decorata tra il 1578 e il 1585 da Paolo Veronese, Tintoretto, Jacopo Palma il Giovane, Francesco Bassano, Andrea Vicentino e Gerolamo Gambarato. I disegni preparatori vennero realizzati dal monaco fiorentino Gerolamo de Bardi e dallo storico veneziano Francesco Sansovino, figlio del pi\u00f9 celebre Jacopo, i quali pensarono di dividere in quattro gruppi i soggetti da realizzare sulle pareti. Il risultato fu grandioso ed estremamente ricco, nonostante il valore delle singole opere non sia n\u00e9 eccelso n\u00e9 all'altezza della fama degli autori stessi, che risentirono del manierismo decadente dilagante nell'ambiente della pittura veneziana durante il XVI secolo.\nAl Tintoretto fu affidata in particolare la decorazione che ricopre l'intera parete di fondo, dietro al trono: il \"Paradiso\", che rappresenta la pi\u00f9 grande tela al mondo, con i suoi ventidue metri di lunghezza per sette e mezzo di altezza. Fu dipinta tra il 1588 e il 1592 in collaborazione con il figlio Domenico, suddivisa in pi\u00f9 parti poi assemblate, in sostituzione del precedente affresco del Guariento, rappresentante il medesimo tema. Per la sua realizzazione il Senato interpell\u00f2 i pi\u00f9 celebri pittori del tempo, Tintoretto, Veronese, Palma il giovane e Bassano. Tre bozzetti per l'opera, realizzata poi da Tintoretto, sono oggi conservati al Louvre, al Museo di Lilla e all'Ermitage di San Pietroburgo. Un ulteriore bozzetto, eseguito da Jacopo Tintoretto, attribuito nel 1974 dopo un intervento di restauro, \u00e8 attualmente esposto a Venezia a Palazzo Contarini del Bovolo. In questa sua opera l'artista immagina un mondo celeste che ruota intorno alla gloria del Cristo e della Vergine.\nL'enorme soffitto racchiude, fra grandi cornici di legno dorato, 35 dipinti su tela, separati da un complesso telaio costituito da cartelle, volute e festoni. Questa struttura, ideata da Cristoforo Sorte che la suddivise in trentacinque reparti di differente importanza, si sviluppa in tre ordini. Delle trentacinque opere, venti sono monocromi e rappresentano fatti storici dipinti da artisti minori, mentre i quindici dipinti maggiori riguardano fatti storici e allegorici di cui \u00e8 protagonista la Serenissima, di mano di Tintoretto, Veronese, Palma il Giovane e Bassano. Tra questi si ricorda la tela \"Pietro Mocenigo guida l'assalto alla citt\u00e0 di Smirne\". Il dipinto pi\u00f9 celebre, il \"Trionfo di Venezia, incoronata dalla Vittoria\", il grande ovale al centro del soffitto verso il Paradiso, \u00e8 del Veronese. Si tratta dell'ultima grande tela allegorica del Veronese, che in questa ha scelto di raffigurare una personificazione di Venezia circondata dalle dee dell'Olimpo e incoronata da una Vittoria. L'anomala posizione della Vittoria, che sembra quasi immortalata nell'atto di compiere una capriola, potrebbe voler alludere alle da poco trascorse sconfitte di Venezia nella lotta contro gli Ottomani. Nell'ovato centrale \u00e8 raffigurata l\"Apoteosi di Nicol\u00f2 Da Ponte\", il doge sotto il cui governo venne realizzato l'imponente apparato decorativo.\nImmediatamente sotto il soffitto corre un fregio con i ritratti dei primi settantasei dogi della storia veneziana (i ritratti dei restanti sono collocati nella sala dello Scrutinio). Si tratta di effigi immaginarie, visto che quelle precedenti il 1577 furono distrutte nell'incendio, commissionate a Jacopo Tintoretto ma eseguite in gran parte dal figlio Domenico. Cronologicamente, tale opera comprende tutti i dogi compresi fra il dogato di Obelerio Antenoreo e il governo di Francesco Venier. Sul cartiglio che ogni doge tiene in mano sono riportate le opere pi\u00f9 importanti del suo dogado. Il doge Marin Faliero, che tent\u00f2 un colpo di Stato nel 1355, \u00e8 rappresentato da un drappo nero: condannato in vita alla decapitazione e alla \"damnatio memoriae\", ossia alla cancellazione totale del suo nome e della sua immagine, come traditore dell'istituzione repubblicana. Sul soffitto, in corrispondenza dei ritratti, \u00e8 posto lo stemma del doge.\nLungo le restanti pareti sono poste in totale ventuno tele, per la maggior parte realizzate nel 1587, che narrano episodi e fatti appartenenti alla storia della Serenissima celebrandone l'origine. Queste opere, eseguite tra gli altri da Benedetto e Carletto Caliari, allievi del Veronese, Leandro Bassano, Jacopo Tintoretto, Andrea Vicentino, Palma il Giovane, Giulio Del Moro, Antonio Vassilacchi, Giovanni Le Clerc, si possono dividere in tre cicli, che descrivono ciascuno un momento storico differente: \nAndito della Sala dello Scrutinio.\nNel piccolo \u00e0ndito che collega la Sala del Maggior Consiglio a quella dello Scrutinio sono posizionate due targhe bronzee commemorative in entrambi i lati della finestra: la prima ricorda il risultato dello scrutinio del plebiscito del Veneto del 1866 che conferm\u00f2 l'annessione delle province venete e di Mantova al Regno d'Italia al termine della terza guerra d'indipendenza italiana, mentre la seconda lapide celebra il voto del 2 aprile 1849 che decret\u00f2 la resistenza a oltranza della Repubblica di San Marco contro l'Impero austriaco.\nSala della Quarantia Civil Nuova.\nLa stanza, che come l'adiacente \u00e0ndito di fatto collega la Sala del Maggior Consiglio a quella dello Scrutinio, ospitava la Quarantia Civil Nova, magistratura istituita nel 1492 per regolare le contese tra i cittadini della terraferma. La decorazione di questo ambiente \u00e8 perlopi\u00f9 affidata a opere allegoriche risalenti al XVII secolo. Tra gli artisti che qui lavorarono, Giovanni Battista Lorenzetti. Il soffitto risale al XVI secolo: \u00e8 contraddistinto dalla travatura dorata.\nSala dello Scrutinio.\nIl nome della sala deriva dalle votazioni che vi si tenevano, in particolare quelle per il nuovo doge.\nSituato nell'ala rivolta verso la Piazzetta e direttamente collegato alla Sala del Maggior Consiglio, questo vasto ambiente venne realizzato durante il dogato di Francesco Foscari, per contenervi la Biblioteca Marciana. A partire dal 1532, tuttavia, essa divenne il luogo deputato agli scrutini delle frequenti e continue deliberazioni delle assemblee della Repubblica. La biblioteca trov\u00f2 invece diversa collocazione nel nuovo e prospiciente edificio della Libreria. Devastata anche questa sala dal fuoco del 1577, che distrusse il magnifico apparato decorativo tra le cui opere spiccava la celebre \"Battaglia di Lepanto\" di Jacopo Tintoretto, il nuovo ciclo decorativo, predisposto dal monaco Gerolamo de Bardi, da realizzarsi nella nuova struttura muraria eretta per ordine del doge Da Ponte, prevedeva un ciclo composto da dipinti raffiguranti le vittorie navali dei veneziani in Oriente oltre a quella relativa alla conquista di Padova nel 1405. I dipinti furono commissionati quasi tutti a Tintoretto, a Veronese e ai loro allievi: tuttavia vi furono alcune variazioni nel programma, cosicch\u00e9 alcuni dipinti sono stati aggiunti nel secolo successivo.\nIl ricco soffitto a comparti venne progettato da Cristoforo Sorte e fu completato a cavallo tra il 1578 e il 1585: esso era composto da una quarantina di dipinti posti all'interno di una struttura dorata. I cinque centrali raffigurano la \"Lotta di Venezia con le Repubbliche marinare\", mentre gli altri sono allegorie. I vari dipinti costituenti il perimetro del soffitto sono opera di vari artisti, tra i quali Andrea Vicentino, Francesco Montemezzano, Niccol\u00f2 Bambini, Antonio Vassilacchi, Giulio Del Moro, Camillo Ballini. Appena sotto al soffitto \u00e8 posto il fregio raffigurante i \"Ritratti degli ultimi quarantadue dogi\", che completa quello presente nella Sala del Maggior Consiglio e ritrae i dogi da Lorenzo Priuli a Ludovico Manin. I primi sette dipinti furono realizzati dal Tintoretto, mentre gli altri furono commissionati dai singoli dogi a un pittore loro contemporaneo.\nAlle pareti, sopra al tribunale, si trova il \"Giudizio universale\" di Jacopo Palma il Giovane, arricchito per quanto concerne il margine superiore da otto lunette, realizzate da Andrea Vicentino, raffiguranti i \"Quattro evangelisti\" e i \"Quattro profeti\". Sulla parete opposta a quest'opera \u00e8 sito l'arco trionfale dedicato a Francesco Morosini, vittorioso contro i Turchi in Oriente, progettato da Andrea Tirali, eretto nel 1694 e adornato da sei dipinti allegorici realizzati da Gregorio Lazzarini. Le due restanti pareti, quelle pi\u00f9 lunghe, sono adorate da dieci opere raffiguranti le principali vittorie navali e terrestri dell'esercito veneziano: questi dipinti furono realizzati tra gli altri da Andrea Vicentino, Sebastiano Ricci, Antonio Vassilacchi, Marco Vecellio e Jacopo Tintoretto.\nIl 27 ottobre 1866 in questa sala si svolse lo scrutinio dei risultati del plebiscito di annessione del Veneto al Regno d'Italia avvenuto il 21 e 22 ottobre; i risultati definitivi furono annunciati dal balcone della sala la sera del 27 ottobre dal presidente del Tribunale di Appello di Venezia, Sebastiano Tecchio.\nSecondo piano nobile.\nVi conduce la seconda rampa della Scala d'Oro, che termina nel cosiddetto Atrio Quadrato, affacciato sul cortile del palazzo. Tra la scala d'Oro e il molo si sviluppano delle sale dedicate al Consiglio dei Dieci, che qui ha la propria sede, la stanza dei Tre Capi e l'Armeria. Tra la scala d'Oro e la basilica di San Marco, dopo la Sala delle Quattro Porte, si trovano stanze dedicate al Senato e al Collegio.\nAtrio quadrato.\nL'atrio o salotto quadrato \u00e8 una sorta di vestibolo, il cui principale pregio risiede nell'apparato decorativo, costituito per quanto riguarda le pareti da dipinti di Francesco Bassano, Paolo Fiammingo e seguaci del Veronese e per quanto concerne il soffitto, riccamente intagliato e decorato con dorature, da un sistema di decorazione che trova il suo culmine in un'opera di Jacopo Tintoretto, celebrante la gloria del doge Girolamo Priuli. Agli angoli del soffitto si trovano quattro scene bibliche di significato allegorico.\nSala delle Quattro Porte.\nQuesto ambiente, riccamente decorato e distinto da quattro maestosi portali marmorei, deve il suo attuale aspetto alla ricostruzione di quest'ala seguita al terribile incendio del 1574 e affidata ad Antonio da Ponte su progetto di Andrea Palladio e Gianantonio Rusconi. La stanza presenta opere pittoriche del Tintoretto, di Tiziano, Giulio Del Moro, Gerolamo Campagna, Gabriele e Carletto Caliari, Alessandro Vittoria, Andrea Vicentino e del Tiepolo. Prima dell'incendio del 1574, questa sala era la sede del Collegio, cio\u00e8 fungeva da luogo atto alle adunanze della signoria. In seguito cominci\u00f2 a fungere da semplice zona di passaggio e da sala d'attesa per le udienze del Senato e della Signoria: non per questo \u00e8 priva di interesse architettonico. Si trova allo sbocco della scala d'Oro, oltre l'Atrio Quadrato.\nGli elementi salienti di questo locale sono il suo svilupparsi per tutta la profondit\u00e0 del palazzo, che determina la presenza di polifore sia sul lato affacciato sul cortile sia su quello affacciato sul Rio di Palazzo, e la presenza di quattro porte monumentali che conducono verso l'Anticollegio, il Salotto Quadrato, la Sala del Consiglio dei Dieci e la Sala del Senato. I grandiosi portali in marmo venato sono costituiti da colonne corinzie che sostengono un architrave reggente, ciascuno, tre statue allegoriche. Le pi\u00f9 pregevoli, sul portale dell'Anticollegio, sono di Alessandro Vittoria. Il soffitto, voltato a botte secondo un progetto di Palladio eseguito da Giovanni Cambi detto il Bombarda, \u00e8 ornato da fastosi stucchi bianchi e dorati, realizzati da Giovanni Cambi, che incorniciano gli affreschi di Tintoretto contribuendo per\u00f2 anche alla decorazione stessa. Gli stucchi sono cos\u00ec pregevoli che a volte questa sala \u00e8 nota come Sala degli Stucchi. Il progetto degli affreschi \u00e8 attribuito a Francesco Sansovino. Le pareti sono interamente rivestite da tele con soggetti storici o allegorici di cui \u00e8 protagonista Venezia. La pi\u00f9 celebre delle opere \u00e8 \"Il Doge Antonio Grimani in adorazione davanti alla Fede\" dipinta da Tiziano attorno al 1575. Risale invece al 1745 \"Venezia riceve da Nettuno i doni del mare\", di Giambattista Tiepolo, originariamente inserita sul soffitto e ora esposta su cavalletto di fronte alle finestre in modo da poterne apprezzare i colori. \"Enrico III re di Francia arriva a Venezia accolto dal doge Alvise Mocenigo e dal patriarca\" \u00e8 invece un'opera di Andrea Vicentino, eseguita tra il 1595 e il 1600, che, pur non eccellendo sotto il profilo artistico, commemora le iniziative intraprese dalla Serenissima per festeggiare l'arrivo del monarca.\nNella stessa sala, merita menzione il dipinto a muro \"gli ambasciatori di Norimberga che ricevono le leggi venete a regola del loro Governo\", opera dei fratelli Carlo e Gabriele Caliari.\nLa copia delle leggi fu concessa dal doge Loredano fra il 1506 e il 1508, con l'approvazione del Senato locale, che poi commission\u00f2 due opere d'arte al fine di tramandare ai posteri la memoria di un fatto che dimostrava \"quale rispetto e riverenza avevano per le leggi loro [veneziane] anche le altre nazioni\", del tutto ignorato dagli autori che riferiscono le vicende contro le armi confederate a Cambrais.\nUna prima versione fu dipinta a chiaroscuro da Andrea Vicentino nel soppalco della Sala del Consiglio Maggiore, descrivendo un Senatore mentre \"brevi manu\" consegna una copia del codice ai quattro ambasciatori. In seguito, i fratelli Carlo e Gabriele Caliari, poco tempo dopo la morte del padre e maestro Paolo, dipinsero mediante colore la medesima scena, nella sua cornice storica della Sala del Consiglio Maggiore: il doge sul trono, vicino ai consiglieri, uno dei quali consegna il prezioso libro a uno dei quattri convenuti.\nI quattro legati di Norimberga erano patrizi della citt\u00e0, raffigurati nei due dipinti di Palazzo Ducale mentre indossano vesti sontuose del Paese di origine. Il Doge consegna 12 fogli di pergamena illustrati e in lingua latina che presentano il diritto civile privato veneziano vivente all'epoca.\nIl fatto fu confermato dal , Pietro, Limneo su testimonianza di , Doglioni, e vari storici Alemanni.\nAl 1863, l'originale consegnato ai legati risultava conservato nella Curia Tutoria di Norimberga, e una seconda copia presente a Venezia. Norimberga si era dotata di molte istituzioni di diritto roman, mutando poi per adottare le istituzioni pubbliche di Venezia .\nSala dell'Anticollegio.\nDalla Sala delle Quattro Porte si accedeva anche alla Sala dell'Anticollegio, comunicante anche col Collegio, dove tra le opere del Veronese, del Tintoretto e di Alessandro Vittoria le delegazioni attendevano di essere ricevute dalla Signoria di Venezia. Tale locale era quindi l'anticamera d'onore che precedeva la sala di residenza della Signoria. Anche la decorazione di questa sala \u00e8 frutto della ricostruzione successiva all'incendio del 1574, su disegni del Palladio e di Giovanni Antonio Rusconi, nonostante i lavori siano stati portati a compimento dal proto Antonio Da Ponte.\nLa volta \u00e8 coperta da ricchissimi stucchi che racchiudono affreschi di Paolo Veronese, purtroppo deperiti. Nell'ottagono al centro, nelle tinte squillanti del Veronese \u00e8 dipinta \"Venezia nell'atto di conferire onori e ricompense\", mentre gli ovali a monocromo sono ormai poco leggibili. Di notevole bellezza le tele alle pareti, opera dei maggiori autori del secondo cinquecento a Venezia. Un tempo le pareti erano ricoperte di cuoi dorati.\nTra le opere presenti alle pareti, di Tintoretto sono i quattro dipinti mitologici ai lati delle porte, inizialmente destinati all'antistante Sala delle Quattro Porte e realizzati nell'anno 1576: \"Tre Grazie e Mercurio\", \"Arianna, Venere e Bacco\", \"La Pace, la Concordia e Minerva che scaccia Marte\", \"Fucina di Vulcano\". Questo ciclo, le cui tele sono simmetricamente disposte in cornici a stucco, basato su un programma iconografico molto complesso, \u00e8 una delle maggiori opere del pittore in ambito mitologico e allegorico. Le figure, che hanno come sfondo le varie stagioni dell'anno, alludono a momenti di prosperit\u00e0 e concordia e contemporaneamente ai quattro elementi primordiali: terra, acqua, aria e fuoco. Di fronte alle finestre ci sono il \"Ratto di Europa\" del Veronese (opera eseguita nel 1580 che ispirer\u00e0 con la sua lieve malinconia i pittori del Settecento veneziano) e il \"Ritorno di Giacobbe\" di Jacopo Bassano (contemporanea alla precedente e caratterizzata da uno straordinario realismo). L'imponente camino in marmo bianco, che mostra un fregio e un dentello di chiara ispirazione palladiana ed \u00e8 sito lungo la parete nella quale si aprono le finestre, \u00e8 retto da due telamoni, attribuiti a Girolamo Campagna, sormontati da un bassorilievo rappresentante \"Venere che chiede armi a Vulcano\" di Tiziano Aspetti. Sul portale si trova un gruppo scultoreo costituito da tre figure, tutte opera di Alessandro Vittoria, raffiguranti \"Venezia\" fra la \"Concordia\" e la \"Gloria\".\nSala del Collegio.\nLa Sala del Collegio, comunicante sia coll'Anticollegio sia con la Sala del Senato, era destinata alle riunioni del Collegio dei Savi e della Serenissima Signoria, organi distinti, ma tra loro interconnessi, che, quando si riunivano insieme, costituivano il cosiddetto \"Pien Collegio\". Qui si ricevevano gli ambasciatori stranieri, ed era perci\u00f2 necessario che la sala fosse particolarmente sontuosa. Realizzata su progetto del Palladio e di Giovanni Antonio Rusconi, ma edificata sotto la supervisione di Antonio Da Ponte, reca sulla parete destra uno dei due quadranti dell'orologio che la sala ha in comune con l'adiacente aula del Senato, e tele di Tintoretto, site alle pareti ed eseguite fra il 1581 e il 1584 e del Veronese, che costituiscono il soffitto e tra le quali si trova una raffigurazione della Battaglia di Lepanto. Tra le opere del Tintoretto si ricorda il quadro raffigurante le \"Nozze mistiche di Santa Caterina alle quali assiste il doge Francesco Don\u00e0 circondato da Prudenza, Temperanza, Eloquenza e Carit\u00e0\", caratterizzato, al pari degli altri, dalla difficolt\u00e0 aggiuntiva di dover coniugare un episodio votivo con il ritratto dogale, che produrr\u00e0 per\u00f2 incredibili risultati in termini di soluzioni finalizzate a spezzare l'effetto di monotonia e ripetitivit\u00e0.\nIl soffitto, tra i pi\u00f9 belli del palazzo, \u00e8 uno dei pi\u00f9 celebri capolavori di Paolo Veronese, cui si devono le undici tele che lo decorano, con decorazioni lignee di Francesco Bello e Andrea da Faenza. Sempre di questi due artisti, che lavorarono sotto il progetto del Palladio, \u00e8 pure il tribunale con il soglio dogale centrale con ricca trabeazione.\nNell'ovale al centro sono rappresentate \"La Fede e la Religione\"; la Fede, con vesti bianche e oro, mostra il calice, mentre sotto di lei \u00e8 rappresentato un sacrificio antico con sacerdoti che bruciano l'incenso e si apprestano a immolare l'agnello. Sempre al centro sono rappresentati \"Marte e Nettuno\" con, sullo sfondo, il campanile e il leone di San Marco, e \"Venezia in trono tra la Giustizia e la Pace\" (opera nota anche come \"Venezia accoglie la Giustizia e la Pace\", eseguita tra il 1575 e il 1577 e contraddistinta sia da uno straordinario realismo sia dall'interessante soluzione prospettica offerta dalla presenza di una scala semicircolare). Le altre otto tele dalle forme a \"T\" e \"L\", caratterizzate da un eccezionale cromatismo, contengono personificazioni femminili delle virt\u00f9 che possono essere identificate attraverso gli attributi che le accompagnano: un cane per la \"fedelt\u00e0\", un agnello per la \"mitezza\", l'ermellino di \"purezza\", un dado e una corona per \"ricompensa\", un'aquila per la \"moderazione\", la ragnatela di \"dialettica\", un gru per \"vigilanza\" e una cornucopia per \"prosperit\u00e0\".\nAl di sopra degli scranni destinati al Doge e i sei savi, sempre del Veronese \u00e8 il \"Ritratto votivo del doge Sebastiano Venier\", ove il doge \u00e8 rappresentato inginocchiato a rendere grazie al Redentore per la vittoria di Lepanto, dipinta sullo sfondo. Si tratta di un'opera volta a celebrare le gesta di Sebastiano Venier e del provveditore Agostino Barbarigo, nella quale sono presenti pure le figure dei santi Mauro e Giustina e le allegorie della Fede e di Venezia. Lungo la parete che ospita le finestre si trova un grandissimo camino, ideato da Girolamo Campagna che ne esegu\u00ec le statue laterali, raffiguranti \"Ercole\" e \"Mercurio\".\nSala del Senato.\nDalla Sala delle Quattro Porte si accede a questo ambiente, comunicante pure col Collegio, affacciato sul Rio di Palazzo e destinato alle riunioni del Consiglio dei Pregadi (o Senato), deputato al governo della Repubblica. La sala mantiene ancora oggi un suo vecchio appellativo: era detta anche \"dei Pregati\" in quanto i suoi membri venivano \"pregati\", per mezzo di un invito scritto, affinch\u00e9 partecipassero alle sedute del Consiglio. Pi\u00f9 precisamente, i senatori venivano eletti dal Maggior Consiglio tra i patrizi che si erano distinti in battaglia o nell'amministrazione della Repubblica. Devastata da un incendio nel 1574, che caus\u00f2 la perdita della precedente decorazione realizzata da Carpaccio, Giorgione e Tiziano, la sua ricostruzione fu affidata ad Antonio Da Ponte e la sua decorazione ad altri importanti maestri, tra i quali il Tintoretto, affiancato dalla sua bottega, ebbe un ruolo molto importante.\nRicca e solenne, con splendidi intarsi e dorature, la sala ospita opere di Tintoretto e di Jacopo Palma il Giovane, immerse tra le luminose dorature di cui l'ambiente abbonda. I cicli pittorici che arricchiscono le pareti furono realizzati tra il 1585 e il 1595 durante il dogato di Pasquale Cicogna. Lo stesso doge fu rappresentato in due opere, una posta lungo le pareti e una facente parte del decoro del soffitto. Sulla parete di fronte alle finestre si vedono i due grandi orologi, uno dei quali presenta i segni dello zodiaco. L'orologio che segnava le ore girava in senso antiorario, come tutti gli orologi realizzati in quell'epoca e vengono indicate tutte le ore del giorno sia mattutine sia pomeridiane partendo dall'apice con le 6 del mattino perch\u00e9 secondo i medievali la giornata cominciava a quell'ora, quando nasceva il sole.\nPer quanto concerne la decorazione delle pareti, essa fu realizzata con scopi celebrativi. Sopra ai seggi dei senatori, ricostruiti nel corso del XVIII secolo, e sopra al tribunale si trova appunto un ciclo che illustra le opere di alcuni dogi. Tra queste spicca \"Il Cristo morto adorato dai dogi Pietro Lando e Marcantonio Trevisan\", realizzata dal Tintoretto. Le altre pareti presentano temi relativi ad allegorie e le loro decorazioni furono realizzate in prevalenza da Palma il Giovane, che fu per\u00f2 aiutato nell'opera da artisti quali Domenico Tiepolo, Marco Vecellio e lo stesso Tintoretto. Altra importante opera di Palma il Giovane presente nella sala \u00e8 l\"Allegoria della vittoria sulla Lega di Cambrai\", realizzata attorno all'anno 1590 e volta a celebrare la guerra tra Venezia e le altre potenze europee, coalizzatelesi contro di lei mediante la Lega di Cambrai: il protagonista della tela \u00e8 il doge Leonardo Loredan.\nSono presenti come decorazioni del soffitto, ultimato nel 1581 e progettato da Cristoforo Sorte, massicce cornici in legno dorato che incastonano opere di Tintoretto, Marco Vecellio, Andrea Vicentino, Antonio Vassilacchi, Tommaso Dolabella, Palma il Giovane e Gerolamo Gambarato. Il telaio in legno dorato si pu\u00f2 dire composto dall'unione di cartigli, volute e festoni. Al centro spicca la grande tela rettangolare dipinta da Tintoretto con l'aiuto del figlio, Domenico, con Venezia assisa fra gli dei. Raffigura il \"Trionfo di Venezia\" come un vortice crescente di creature mitologiche di origine marina, che si innalzano verso Venezia, seduta al centro, per offrire doni e riconoscimenti. Fra il concilio di dei che attorniano la Serenissima vestita con abiti regali, si riconoscono Apollo, Mercurio, Crono, Marte e Vulcano.\nChiesetta e antichiesetta.\nAlla Sala del Senato \u00e8 collegata un'antichiesetta, notevole per la sua decorazione composta da stucchi e affreschi neoclassici, realizzati da Jacopo Guarana. Da questo locale si accedeva alla chiesetta privata del Senato, usata solo dai senatori e dal doge, ristrutturata da Vincenzo Scamozzi nel 1593. L'apparato decorativo di questa cappella palatina fu realizzata per quanto concerne gli affreschi sempre da Jacopo Guarana, mentre per quanto riguarda le decorazioni architettoniche da Gerolamo Mengozzi-Colonna e dal figlio Agostino. Sull'altare spicca un bel gruppo scultoreo realizzato da Jacopo Sansovino, raffigurante la \"Vergine col Putto e Angeli\".\nSala del Consiglio dei Dieci.\nLa Sala del Consiglio dei Dieci era destinata alla riunione dell'omonimo organo, ristretto e onnipotente, deputato alla sicurezza dello Stato. Suprema magistratura dello Stato, sui cui metodi spietati si \u00e8 sovente scritto ma non sempre in modo imparziale, fu istituita nel 1319 come organo temporaneo al quale affidare le indagini relative alla congiura Baiamonte Tiepolo, ma divenne poi magistratura stabile, composta di dieci consiglieri e allargata al Doge e ai sei Consiglieri Ducali; il consiglio dei Dieci prendeva posto su un podio ligneo semicircolare dal quale discuteva delle indagini e dei processi contro i nemici dello Stato: un passaggio segreto ricavato in un'armadiatura a legno conduceva alla retrostante stanza dei \"Tre Capi\".\nNon rimane nulla della mobilia originale. Le decorazioni sono di Giambattista Ponchino, Paolo Veronese e Giovanni Battista Zelotti, con temi riguardanti la giustizia. Il soffitto della sala, attribuito in modo fantasioso a Daniele Barbaro, fu dipinto negli anni cinquanta del XVI secolo e costituisce l'opera di debutto di Paolo Veronese nella scena veneziana. Pi\u00f9 precisamente, il Veronese \u00e8 autore di tre delle tele attualmente presenti tra le nove che compongono il soffitto. Fu dipinto dal pittore ventiseienne, proveniente da Verona come aiutante del poco noto Gian Battista Ponchino, dallo Zelotti e da Jacopo D'Andrea. L'ovale al centro, con \"Giove che fulmina i vizi\", \u00e8 una copia dell'originale di Veronese confiscato da Napoleone e oggi esposto al Louvre. Fu invece restituito, sempre di Veronese, il riquadro con \"Giunone offre il corno ducale, gemme e oro a Venezia\", dall'ardito scorcio prospettico. Sotto al soffitto \u00e8 presente un pregevole fregio raffigurante \"Putti, armi e trofei\". Le pareti sottostanti questa decorazioni furono realizzate da Andrea Vassilachi, dal Bassano e da Marco Vecellio. Il quadro \"Venezia sul globo e sul leone\", realizzato tra il 1553 e il 1564, \u00e8 una delle allegorie presenti nella sala: opera dello Zelotti, evidenzia come i quadri di quest'ultimo, pur essendo equiparabili per luci e colori a quelli del Veronese, si differenziassero dalle opere di questo in quanto queste ultime appaiono meno macchinose e pi\u00f9 naturali.\nSala della Bussola.\nAccanto a questa sala era la Sala della Bussola, che fungeva da anticamera per coloro che erano stati convocati dalle potenti magistrature, che deve il nome alla grande bussola lignea che conduce negli adiacenti ambienti giudiziari ed \u00e8 sormontata da una statua della \"Giustizia\". La sua decorazione allegorica fu ultimata nel 1554 da Paolo Veronese. Anche in questa sala, il dipinto al centro del soffitto, capolavoro di Paolo Veronese raffigurante san Marco, fu asportato dai francesi nel 1797 ed \u00e8 conservato al Louvre. Il monumentale camino \u00e8 di disegno del Sansovino, mentre i dipinti alle pareti celebrano le vittorie del Carmagnola. Le pareti sono contraddistinta dalla presenza di pannelli lignei.\nAltri ambienti giudiziari del secondo piano nobile.\nDalla bussola presente nella sala di cui \u00e8 eponimo passavano coloro che erano convocati nei vicini ambienti giudiziari.\nArmeria di palazzo.\nL'armeria di palazzo, complesso di sale destinate a magazzino per gli armigeri di Palazzo, era composta da quattro locali e vi si trovano circa 2000 prestigiosi pezzi. Fa da angolo tra la facciata verso il rio di Palazzo e quella sul Molo.\nGli ambienti dell'amministrazione.\nDall'Atrio Quadrato si accede alle stanze dedicate all'amministrazione e alla burocrazia di palazzo, con la stanza del Notaio Ducale, segretario delle varie magistrature dello Stato, e quella del Deputato alla Segreta del Consiglio dei Dieci, segretario particolare del potente consiglio. Queste due stanzette sono raggiungibili anche risalendo una scaletta che le congiunge ai Pozzi.\nNell'ammezzato sovrastante trovavano posto gli uffici del Cancellier Grande e del reggente alla Cancelleria, capo degli archivi, eletto direttamente dal Maggior Consiglio, con l'adiacente Sala della Cancelleria Segreta, in cui erano conservati in numerosi armadi i pi\u00f9 importanti documenti amministrativi: sulle ante superiori, a specchio, risaltano gli stemmi e i nomi dei cancellieri succedutisi a partire dal 1268.\nPozzi e Piombi.\nLe prigioni sotterranee del Palazzo, collocate al disotto del livello dell'acqua e perci\u00f2 estremamente umide e malsane, destinate ai prigionieri di condizioni inferiori, rinchiusi in celle oscure e anguste, prendevano l'inequivoco nome di \"Pozzi\". I \"Pozzi\", locali piccoli e umidi, erano rischiarati da lumi ad olio, aerati grazie a fori rotondi scavati nella pietra e serrati da porte chiuse con pesanti catenacci. Ogni cella presentava una lettiera in legno, una mensola per gli effetti personali e un bugliolo di legno. Una leggenda narra che un tempo ai condannati a morte fosse concessa, come ultima possibilit\u00e0 di scampo, di tentare il giro della colonna. Infatti tuttora una delle colonne del Palazzo Ducale \u00e8 leggermente pi\u00f9 grande delle altre. Il tentativo consisteva nel girare intorno alla colonna, dalla parte esterna, senza scivolare ma quasi nessuno riusciva a completare l'operazione. La disperazione dei detenuti ivi rinchiusi \u00e8 intuibile dal tenore delle scritte che si trovano ai muri.\nAl disotto del tetto del palazzo e delle sue coperture erano invece i \"Piombi\", direttamente collegati alla Sala della Tortura, che devono il loro nome alla copertura del tetto, realizzata con lastre plumbee: qui trovavano posto i prigionieri pi\u00f9 \"particolari\" (Giacomo Casanova il pi\u00f9 noto, e autore di una spettacolare evasione), nobili, ricchi, religiosi, che venivano relegati quindi in un ambiente che, per quanto duro, risultava meno malsano rispetto agli infernali \"Pozzi\".\nIl sottotetto era diviso in sei o sette ambienti separati da tramezze di legno irrobustite con chiodi e lamine di ferro. I prigionieri che erano qui detenuti potevano addirittura, a loro spese, provvedere a dotare le loro celle di piccoli sollievi, mobilia e di buon cibo. In particolare, vi erano detenuti i membri del Consiglio dei Dieci nel caso fossero stati accusati di delitti politici o stessero attendendo di essere condotti in giudizio. Visitando quest'area si pu\u00f2 accedere anche all'attiguo e vastissimo sottotetto, contraddistinto dalle singolari capriate in legno, ora ospitante una collezione di armi di origine sia veneziana sia ottomana. Tutte queste prigioni erano direttamente collegate ai tribunali presenti nel Palazzo.\nOpere d'arte.\nIl Palazzo Ducale di Venezia conserva nelle sue stanze e lungo le sue facciate un imponente numero di opere d'arte, risalenti a varie epoche storiche, commissionate dai singoli dogi per tramandare la propria memoria o nel contesto di generali ristrutturazioni del complesso. L'apparato decorativo aveva principalmente funzioni celebrative nei confronti della storia della Serenissima Repubblica di Venezia, le cui massime magistrature qui avevano la propria sede: numerosi sono quindi le allegorie, i dipinti raffiguranti battaglie ed eventi storici, le tavole raffiguranti gesti devozionali nei confronti di santi e della Vergine.\nMolte opere vennero perdute durante i vari incendi che colpirono il palazzo, i principali dei quali risalgono al 1483, al 1574 e al 1577."}
{"id": "20125", "revid": "124323929", "url": "https://it.wikipedia.org/wiki?curid=20125", "title": "Arsenale di Venezia", "text": "LArsenale di Venezia \u00e8 un antico complesso di cantieri navali e officine che costituisce una parte molto estesa della citt\u00e0 insulare di Venezia, alla sua estremit\u00e0 orientale. Fu il cuore dell'industria navale veneziana a partire dal XII secolo ed \u00e8 legato al periodo pi\u00f9 florido della vita della Serenissima: grazie alle imponenti navi qui costruite, la Repubblica Veneta riusc\u00ec a contrastare gli ottomani nel mar Egeo e a conquistare le rotte del nord Europa.\nDescrizione.\nGrazie alla propria organizzazione, l'arsenale di Venezia ha anticipato di alcuni secoli il concetto moderno di fabbrica, intesa come complesso produttivo in cui maestranze specializzate eseguono in successione le singole operazioni di assemblaggio di un manufatto, lungo una catena di montaggio e utilizzando componenti standard. Rappresenta l'esempio pi\u00f9 importante di grande complesso produttivo a struttura accentrata dell'economia preindustriale. La superficie si estende su un'area di 48 ettari (il 15% della superficie della citt\u00e0), mentre il numero di lavoratori (gli arsenalotti) raggiungeva, nei periodi di piena attivit\u00e0 produttiva, la quota media giornaliera di 1500-2000 unit\u00e0 (con un picco di 4500-5000 iscritti al \"Libro delle maestranze\"), cio\u00e8 dal 2% fino al 5% dell'intera popolazione cittadina dell'epoca (circa abitanti).\nIl complesso costituisce l'unico esempio di cantiere navale e fabbrica d'armi che ha sempre mantenuto la stessa natura e la stessa funzione, per sette secoli, anche dopo il declino della Repubblica di Venezia.. La propriet\u00e0 della maggior parte dell'Arsenale \u00e8, dal 2013, passata al Comune di Venezia, mentre la parte residua rimane alla Marina Militare Italiana, presente nell'area con il suo Istituto di studi militari marittimi e il Museo storico navale. Circa un quarto del grande complesso \u00e8 utilizzato dalla Biennale di Venezia per le sue esposizioni d'arte contemporanea.\nOrigine del nome.\nIl termine arsenale, in uso nell'italiano moderno, deriva dall'arabo \"daras-sina'ah\", cio\u00e8 \"casa d'industria\", \"casa del mestiere\". Il termine, noto ai veneziani tramite i loro frequenti contatti commerciali con l'Oriente, sarebbe passato al veneziano \"darzan\u00e0\", poi corrotto nel tempo nella forma \"arzan\u00e0\", citata anche da Dante nell\"Inferno\", quindi, attraverso \"arzan\u00e0l\" e \"arsen\u00e0l\", alla forma finale di \"arsenale\".\nLa forma \"darzan\u00e0\", e poi \"d\u00e0rsena\", \u00e8 invece rimasta a indicare gli specchi d'acqua interni dell'arsenale; da tale uso \u00e8 derivato il significato odierno del termine darsena.\nStoria.\nOrigini.\nL'arsenale di Venezia fu costruito per l'esigenza di dare maggiore sviluppo alla cantieristica, un'attivit\u00e0 strategica per la Serenissima, potenza marinara destinata a controllare parte del Mediterraneo. L'ubicazione dell'area dell'arsenale, compresa tra le zone conventuali di San Pietro di Castello e la parrocchia di San Giovanni in Bragora (\"Darsena Vecchia\"), fu decisa sia per la disponibilit\u00e0 di un grande spazio acquatico in prossimit\u00e0 del bacino di San Marco (lago del monastero di San Daniele) sia perch\u00e9 nei pressi si trovava il punto di arrivo delle zattere che dai boschi del Cadore e del Montello, utilizzando le acque primaverili del fiume Piave, trasportavano a Venezia il legname necessario. Non esiste una data precisa di fondazione: la notizia, spesso riportata, che lo vuole fondato ai primi del XII secolo, nel 1104 (subito dopo la prima crociata), dal doge Ordelafo Faliero \u00e8 derivata da una medaglia commemorativa falsa realizzata nel XIX secolo.\nIl primo nucleo dell'Arsenale Vecchio si fa comunque risalire alla seconda met\u00e0 del XII secolo; la prima documentazione risale al 1220, con la mappa della \"Chronologia Magna\", che testimonia che il complesso, cinto da mura merlate, era costituito da due file di \"squeri\" (cantieri coperti) ai lati della Darsena Vecchia, comunicante col bacino di San Marco solo attraverso uno stretto canale. Le ridotte dimensioni del complesso nel Duecento erano proporzionali alle esigenze della citt\u00e0 dell'epoca: la manutenzione stagionale di una piccola squadra navale, una riserva di legname (costruita nel 1265) e di canapa, un deposito per utensili e armi del 1278.\nIl primo ampliamento dell'Arsenale Vecchio ebbe luogo negli anni che vanno dal 1225 al 1304 circa, con l'aggiunta di un'area a est del perimetro fortificato. Vennero inoltre edificati i palazzi dell'Inferno, del Purgatorio e del Paradiso (ristrutturati nel XV secolo) che erano le residenze dei membri del \"Reggimento dell'Arsenale\", l'organo istituzionale che aveva il compito di governare e sorvegliare il complesso, costituito da tre patrizi veneziani che rimanevano in carica 32 mesi.\nIn seguito, tra il 1304 e il 1322 circa, fu costruita la prima fabbrica delle Corderie della Tana (\"Casa del canevo\") per la produzione di cordami e il Volto del Bucintoro sulla darsena Vecchia.\nNell'area detta Tana le corderie, pi\u00f9 volte ricostruite, venivano prodotte a livello industriale le funi navali, bene prezioso nell'antichit\u00e0, al pi\u00f9 basso costo possibile, con il vantaggio di rimanere indipendenti da terzi in caso di guerra. La materia prima (la canapa, usata anche per il calafataggio degli scafi) proveniva prevalentemente dalla foce del fiume Don, sul mar d'Azov, dove i veneziani avevano stretto importanti accordi commerciali.\nIl sistema garantiva l'assenza di scarti: le corde uscivano dalla corderia attraverso dei fori, per poi essere tagliate della misura richiesta, anzich\u00e9 essere confezionate in lunghezze standard. Ci\u00f2 garantiva un buon risparmio alla Repubblica e contemporaneamente consentiva di vendere alle navi straniere in transito le funi a un prezzo inferiore a quello dei concorrenti.\nAmpliamenti dal Trecento al Cinquecento.\nIn questi tre secoli, sempre circondato da un alone di segretezza, l'arsenale produsse le galee e, a partire dalla prima met\u00e0 del XVI secolo, le grandi galeazze, una versione ingrandita armata di batterie di artiglieria e di archibugi, che determinarono la vittoria della cristianit\u00e0 nella battaglia di Lepanto del 1571, e divenne il fulcro dello sviluppo veneziano. L'agile flotta di galee e galeazze, che costituivano in origine la forza navale della Repubblica, era detta \"Armata sottile\", poi affiancata da un\"Armata grossa\" di navi pi\u00f9 grandi a sola vela (barze e galeoni), armate con cannoni di calibro maggiore, generalmente mercantili noleggiati dalla Repubblica.\nIl secondo importante ampliamento del complesso dell'arsenale si ebbe nel 1325-26, in seguito alle aumentate esigenze navali della citt\u00e0: fu aggiunto assieme ad alcuni terreni paludosi (barenosi) il \"lago di San Daniele\" (annesso all'omonimo monastero a est dell'arsenale) e costruito l'Arsenale Nuovo (la Darsena Nuova), raggiungendo cos\u00ec un'estensione di 138.600\u00a0mq. Fu aggiunto lo \"Stradal de Campagna\" (fascia meridionale della darsena nuova di raccordo) sulla quale sorsero le officine dei remi, oltre ai depositi per pece, cavi, sartiame, legnami, chiodi, ancore e catene. Nello stesso periodo venne aperto un nuovo canale di collegamento tra la Darsena Vecchia e la Darsena Nuova, il \"rio delle Stoppare\"; il perimetro delle mura dell'Arsenale Vecchio fu ampliato verso ovest nel 1329. Nel 1344 furono completato alcuni cantieri sulla riva settentrionale della Darsena Nuova, nella zona cinta da mura chiamata \"Isolotto\".\nIn seguito, tra il 1377 e il 1440, furono costruite la Casa della polvere, provvista di macina, nell'area della Campagna e le due torri di controllo all'accesso d'acqua per la parte pubblica del cantiere, tali torri avevano anche la funzione di gru per imbarcare sulle galee i carichi pi\u00f9 pesanti. Le Fonderie furono edificate intorno al 1390. Nel 1440 si verific\u00f2 un grave incidente: la Casa della polvere esplose, provocando ingenti danni agli edifici dell'Arsenale Nuovo e rendendo necessario l'avvio di una nuova fase di lavori: tra il 1443 e il 1449 furono ricostruite case e botteghe nell'area della Campagna ed edificati nuovi squeri sulla riva meridionale dell'Arsenale Nuovo.\nDopo la caduta di Costantinopoli (1453) e la conseguente minaccia costituita dalla flotta ottomana nel Mediterraneo orientale, l'arsenale sub\u00ec importanti lavori di potenziamento bellico e delle strutture produttive; per ricordare tali lavori fu eretta la monumentale porta di Terra (\"porta da tera\") o porta Magna. Il portale, costruito tra il 1457 e il 1460 sul modello degli archi di trionfo romani, divenne il primo esempio di architettura rinascimentale nella citt\u00e0.\nI cantieri a ovest della Darsena Vecchia furono restaurati e ricostruiti tra il 1453 e il 1456; nel 1456-58 furono aggiunte due tettoie per cantieri acquatici, dette \"volti d'acqua\", e una serie di \"volti da terra\" contigui, allineati sulla riva sud della Darsena Nuova, raffigurati in una veduta prospettica di Jacopo de' Barbari; attorno al 1460 venne anche avviata la costruzione del primo nucleo originario delle sale d'armi e dell'officina dell'artiglieria nello Stradal de Campagna.\nA partire dal 1473 e per un secolo fino al 1573 avvenne la terza grande fase di sviluppo dell'arsenale, nella quale furono apportati gli ultimi ampliamenti accorpando vari terreni paludosi circostanti, con la realizzazione di residenze esterne per i lavoratori, di forni pubblici e di magazzini per i cereali (la Darsena Nuovissima) e delle \"galeazze\", il che port\u00f2 l'arsenale a coprire una superficie di quasi 24 ettari. Di particolare interesse per i suoi caratteri architettonici \u00e8 lo \"Squero delle Gaggiandre\", eretto nel 1573 e attribuito a Jacopo Sansovino.\nLe fondazioni per la Darsena Nuovissima furono completate (secondo la veduta prospettica di Jacopo de' Barbari) nel 1476-80 e attorno al 1508 in quel luogo ebbe inizio la costruzione di cantieri e tettoie, ultimati attorno al 1545. Nel 1516 furono aperti i canali di collegamento delle seghe tra la Darsena Nuova con la Nuovissima e del Bucintoro tra la Darsena Vecchia e la Nuova.\nDopo la guerra della Lega di Cambrai e della Lega Santa (1508 - 1516), al fine del potenziamento bellico, dal 1518 riprese l'attivit\u00e0 di costruzione nell'area dell'Arsenale Nuovissimo; per potenziare la lavorazione del ferro e la produzione di artiglieria in bronzo, tra il 1524 e il 1526 furono costruite nuove fonderie, accanto alla grande fabbrica delle corderie; le fonderie erano distribuite in cinque edifici separati tra loro da uno stretto passaggio per evitare la propagazione del fuoco in caso di scoppio e incendio; il pi\u00f9 grande dei forni a riverbero poteva fondere alcune tonnellate di metallo.\nTra il 1525 e il 1528 furono completati i cantieri del braccio occidentale della darsena detto \"Novissimetta\"; nel 1528 si diede avvio all'edificazione della cinta muraria e delle torri di guardia della parte settentrionale dell'arsenale.\nNegli anni tra il 1535 e il 1540 si colloca la quarta fase di espansione dell'arsenale, attraverso l'appropriazione di un'area di propriet\u00e0 del convento della Celestia, all'estremit\u00e0 nord-occidentale dell'Arsenale Nuovissimo, collocandovi le attivit\u00e0 legate alla lavorazione e allo stoccaggio della polvere da sparo; l'area fu collegata all'Arsenale Vecchio nel 1564, dopo avere acquisito altri terreni dallo stesso convento, che portarono la gi\u00e0 ampia area dedicata alle polveri da 5000 a 7800\u00a0m\u00b2 complessivi.\nIntorno al 1555-56 fu innalzata una nuova facciata per il Volto del Bucintoro, ampliando lo squero per ospitare l'omonima imbarcazione cerimoniale, ricostruita tra il 1525 e il 1526.\nTra 1561 e 1564 fu edificata, a ridosso delle mura che danno sul Rio di San Daniele, l'officina dell'Artiglieria - un edificio lungo circa 180\u00a0m, ancora esistente - e ristrutturate le sale d'armi quattrocentesche. La stretta collaborazione tra artiglieri, fonditori e fabbricanti di polveri, dentro e fuori l'arsenale, contribu\u00ec all'affermazione dell'industria bellica veneziana, ai primi posti in Europa per quasi due secoli, con l'invenzione di armi letali quali mortai a tiro curvo, enormi bombarde da assedio, colubrine, falconi e falconetti da battaglia. Un decreto della Commissione dei Dieci e del Provveditore alle artiglierie del 1565 fa esplicito riferimento alla presenza di \"fabbriche d'artiglieria\" distribuite in vari magazzini nell'arsenale.\nTra il 1566 e il 1573 fu condotta l'ultima fase di ripresa dei lavori nell'Arsenale Nuovissimo, con nuovi cantieri coperti nell'Isolotto e due ampi cantieri acquatici (\"volti d'acqua\") alle canne o \"Gaggiandre\" (1573); tra il 1566 e 1568 circa fu costruito il \"tezon delle sieghe\" e dei legnami rivolto a ovest, verso il canale delle Galeazze e accanto alla Novissimetta, dove \u00e8 collocato l'edificio degli Squadratori, affacciato su un piccolo bacino per la conservazione del legno di rovere. Nel 1569 si verific\u00f2 una potente esplosione delle polveri nell'area della Celestia, provocando ingenti danni alla cerchia muraria, ad alcuni edifici dei cantieri e al convento della Celestia. Risale allo stesso periodo un quinto ampliamento, con lo scavo della darsena delle galeazze, cantieri coperti per la costruzione di questo nuovo genere di vascello da battaglia, che si rivel\u00f2 determinante per ottenere la vittoria durante la battaglia di Lepanto del 1571.\nRisale al 1577 l'edificazione del tempietto della Madonna dell'Arsenale, addossato alla torre orientale della porta d'acqua dell'Arsenale e demolito nel 1809; tra il 1579 e il 1785 circa l'architetto Antonio da Ponte ricostru\u00ec l'edificio delle Corderie; nel 1591 fu realizzato il portale di accesso monumentale alle sale d'armi e all'officina dell'Artiglieria che chiude lo Stradal de Campagna.\nEvoluzione dell'arsenale nel XVII e XVIII secolo.\nNel corso del XVII secolo avvenne una importante trasformazione della tecnica navale, con la conseguenza che l'Arsenale dovette gradualmente adattare le proprie strutture; il sistema dei fondali delle darsene e dei canali fu rivisto in funzione delle rinnovate esigenze costruttive. Il primo varo di un vascello da guerra di tipo nordeuropeo avvenne nel 1667.\nTra il 1684 e il 1745 le coperture dei cantieri sulla sponda occidentale dell'Arsenale Nuovissimo e di quelli della Novissimetta furono rialzate, in funzione della costruzione di nuovi grandi vascelli. Tra il 1686 e il 1692 il rio e l'ingresso dell'Arsenale furono ampliati per agevolare il passaggio delle imbarcazioni, demolendo e ricostruendo le due torri duecentesche. Le maestranze dell'Arsenale erano cos\u00ec ambite che lo zar di Russia Pietro I Il grande chiese al Doge l'invio di diversi tecnici per la costruzione delle Galee in preparazione per la guerra Russo-Turca per il mare di Azov.\nIntorno al 1750 fu realizzato su progetto di Giuseppe Scalfarotto l'edificio degli Squadratori, sulla sponda orientale del canale delle Galeazze; nel 1778 all'interno di in uno dei cantieri adiacenti l'edificio fu costruita la Sala dei modelli, progettata da Gian Maria Maffioletti, fondatore e direttore della scuola di architettura navale con Simone Stratico, realt\u00e0 unica nell'Europa sette-ottocentesca.\nAnche se il predominio navale veneziano era ormai tramontato, l'Arsenale rimaneva una realt\u00e0 molto importante, anche per l'indotto. Il rifornimento della canapa, indispensabile per il cordame, aveva fatto nascere soprattutto in Emilia un intero ciclo produttivo dalla coltivazione alle successive fasi di dimensioni industriali.\nOccupazione francese e austriaca.\nCon il trattato di Campoformio (1797) che poneva fine alla Repubblica Veneta, le truppe francesi entrarono in citt\u00e0 e saccheggiarono l'Arsenale, asportando i cannoni del parco artiglierie e le armi per trasferirli in Francia. I cannoni, le armature pi\u00f9 belle e le armi da fuoco vennero spedite in Francia, le altre vennero fuse. Si fusero oltre 5.000 cannoni facenti parte dell'armeria - museo, dove erano ospitate le armi antiche, i cannoni, le glorie militari e le pietraie in ferro e in rame che erano il vanto dell'Arsenale e frutto delle vittorie della Repubblica nel corso di secoli. Presso Les Invalides, si ospita il celebre Mus\u00e9e de l'Arm\u00e9e, tra i pi\u00f9 grandi musei d'arte e di storia militare del mondo, che espone un cannone in bronzo di fattura veneziana, da 36 libre non destinato ad uso militare, fuso dalla Serenissima per celebrare l'alleanza tra il regno di Danimarca e di Norvegia e la Repubblica di Venezia, i cui emblemi sono posti ad ornamento dell'arma stessa. Il cannone i questione porta la data di fusione: Anno Salutis. MDCCVIII ed \u00e8 stato prelevato durante le spoliazioni napoleoniche. Nel periodo della prima occupazione francese, durata fino all'anno successivo, Napoleone mise fuori uso tutte le navi presenti nell'arsenale, tranne quelle che avrebbero preso parte alla guerra assieme alla flotta francese, e licenzi\u00f2 tutti i 2000 arsenalotti; abol\u00ec inoltre ogni distinzione tra marina mercantile e marina da guerra, demilitarizzando cos\u00ec la flotta. Secondo la storica Mackay Quynn, il Bucintoro, nave ammiraglia varata nel 1728, fu bruciato per ottenere l'oro delle decorazioni con cui pagare l'esercito.\nDietro disposizione dell'Ammiraglio Marchese Amilcare Paolucci delle Roncole, l'arsenale fu in parte riassestato tra il 1798 e il 1805, durante il primo governo austriaco, durante in quale le navi danneggiate furono riparate e venne riavviata la cantieristica.\nIl successivo governo napoleonico del Regno d'Italia (1805-1814), di cui Venezia entr\u00f2 a far parte, utilizz\u00f2 l'Arsenale come la base navale principale della flotta imperiale nell'Adriatico, apportando varie modifiche sul piano strutturale per rimetterlo in attivit\u00e0 e nell'ottica di aumentarne la produttivit\u00e0. I napoleonici mutarono radicalmente l'organizzazione dell'arsenale, per adattarlo al metodo francese di costruzione navale. Tra il 1806 e il 1810 furono demoliti i cantieri coperti dell'Isolotto, verso la Darsena Nuovissima, sostituendoli con quattro scali per la costruzione dei vascelli, e venne aperta la nuova porta d'acqua verso San Pietro di Castello.\nIl sesto ampliamento dell'arsenale, nel 1810, fu condotto inglobando il complesso della Celestia e aprendo, a est dell'Arsenale Nuovissimo, il canale di Porta Nova, cui venne affiancata la torre omonima su progetto dell'ingegnere francese Pierre Lessan.\nNel 1814, con la caduta del Regno d'Italia napoleonico, Venezia e l'intero Veneto tornarono all'Impero d'Austria per i successivi cinquant'anni e l'arsenale divenne il pi\u00f9 importante della Marina imperiale austro-veneziana (\"\u00d6sterreichische-Venezianische Kriegsmarine\").\nNel 1819 fu collocato un cancello di chiusura del varco di Porta Nova e aggiunto un ponte mobile per collegare le Gaggiandre e la schiera della Nuovissima. Nel 1821 fu completata la cerchia fortificata nell'area della Celestia e nel 1824 fu chiuso il lato sud-occidentale del complesso con una nuova porzione di muro tra le officine dei remeri e le Fonderie.\nIn seguito ad alcuni cedimenti delle rive, tra il 1828 e il 1831 il Rio dell'Arsenale sub\u00ec lavori di restauro; vennero inoltre bonificate le fondazioni delle due torri d'accesso e raddrizzata la torre orientale, che era stata indebolita dalla demolizione del 1809 del tempietto della Madonna; nel 1828 fu edificato l'ultimo tratto del muro perimetrale sul lato meridionale della chiesa della Celestia; a ridosso delle Fonderie fu edificato nel 1829 l'edificio del corpo di guardia della Tesoreria Marittima; gli edifici situati a sud dell'Arsenale Nuovo furono restaurati e riadattati come officine, laboratori e magazzini. Tra il 1835 e il 1836 fu edificata l'officina per i bottai e il laboratorio dei remeri a settentrione del vecchio muro di separazione dell'Arsenale Vecchio dalla Celestia; tra l'ultimo squero dell'Arsenale Vecchio e il muro a sud dell'officina dei bottai fu innalzata una torretta neogotica, su progetto di Giovanni Casoni.\nRegno d'Italia.\nL'ultimo grande sviluppo dell'Arsenale si colloca durante il Regno d'Italia sabaudo, di cui Venezia era entrata a far parte nel 1866 in seguito alla terza guerra di indipendenza. Il Regno d'Italia voleva riproporre l'arsenale come importante base navale nell'alto Adriatico: Venezia era infatti stata scelta dal governo come base principale delle flotta adriatica a scapito di Ancona, sede precedente della marina adriatica.\nIl settimo e penultimo ampliamento dell'arsenale si colloca tra il 1872 e il 1878, con importanti opere di trasformazione che modificarono l'aspetto e la funzionalit\u00e0 del complesso, secondo un progetto generale predisposto da Felice Martini.\nTra il 1872 e il 1879 furono costruite due tese del carbone nella zona dell'isola delle Vergini, inclusa nell'Arsenale interrando il rio della Guerra. Nel 1874 venne installata la gru Fairbairn a collo d'oca sul lato meridionale della Darsena grande. Nel 1874-75 i cantieri nella zona della Novissimetta e parte dell'edificio degli Squadratori furono demoliti per consentire la costruzione di due grandi scali scoperti; tra il 1876 e il 1880 l'Isolotto fu sbancato e i suoi cantieri demoliti. A seguito di vari progetti per consentire il varo delle moderne navi in ferro, furono scavate le strutture preesistenti fra la Darsena Nuova e la Nuovissima, unendo i due bacini e realizzando al loro posto l'attuale Darsena Grande. Contemporaneamente, per evitare la sommersione, il livello del terreno fu leggermente elevato (di circa ). Rilevante fu l'opera progettuale di Giuseppe Morando, allora direttore del Genio militare di Venezia.\nIntorno al 1880 furono costruiti l'edificio dei Congegnatori aggiustatori, nello Stradal Campagna, e il nuovo comando della base navale, che prese il posto del fabbricato dei magazzini generali; avvenne inoltre la trasformazione in moderne officine e magazzini dei vecchi cantieri dell'area settentrionale della Nuovissima. Nel 1883 fu installata la grande gru idraulica Armstrong Mitchell da 160 tonnellate vicino ai cantieri dell'Isolotto. Intorno al 1900 nella schiera della Nuovissima fu edificata una banchina e quindi furono ridotti, abbassati e chiusi i fronti delle tese, trasformate in officine e depositi; inoltre nell'area dei bacini furono costruite le officine dei Lamierini. \u00c8 degli anni 1910-15 lo scavo del terzo bacino di carenaggio per la costruzione di corazzate monocalibro.\nL'ottavo e ultimo ampliamento dell'arsenale ebbe luogo nel 1916, con la realizzazione dell'area delle \"Casermette\", una serie di piccoli edifici in un triangolo di terra stretto fra le mura e la riva adibiti ad alloggi per sommergibilisti.\nNel 1920 un grande incendio nei fabbricati dell'Arsenale Vecchio distrusse completamente sei antiche tettoie del lato occidentale.\nDurante la seconda guerra mondiale l'Arsenale fu occupato dalle truppe tedesche e vi furono realizzati numerosi bunker antiaerei in cemento armato.\nDopo la seconda guerra mondiale.\nCon la conclusione del secondo conflitto mondiale l'Arsenale si avvi\u00f2 a un lento declino, ormai incapace di soddisfare le enormi esigenze delle moderne forze navali, con un drastico ridimensionamento delle attivit\u00e0 di cantieristica, fino al suo parziale abbandono. L'area, che misura circa , di cui di aree coperte, di aree scoperte e di bacini, \u00e8 rimasta per decenni in gran parte preclusa all'uso civile, venendo utilizzata dalla Marina Militare solo parzialmente da quando, nel 1957, il comando del dipartimento militare marittimo dell'Alto Adriatico venne nuovamente trasferito ad Ancona.\nDalla fine del XX secolo si \u00e8 comunque cercato di ridare importanza all'arsenale, inserendovi alcune attivit\u00e0 culturali e ponendo il problema del suo recupero, in ogni caso problematico data la vastit\u00e0 dell'area.\nAlcuni ampi locali dell'arsenale (Corderie, Artiglierie, Gaggiandre, Tese Cinquecentesche, Tese delle Vergini) sono stati devoluti dal 1999 alla Biennale di Venezia per le sue esposizioni d'arte contemporanea; rimangono inoltre alcune attivit\u00e0 di piccola cantieristica e altre attivit\u00e0 minori.\nA partire dal 2000 il Provveditorato interregionale per le opere pubbliche del Triveneto ha condotto un programma di interventi per la messa in sicurezza e il restauro degli edifici della parte settentrionale dell'Arsenale. L'area delle Casermette, rimasta per molti anni una zona particolarmente degradata della citt\u00e0, \u00e8 stata consegnata dalla Marina al Comune nel 2015 per realizzarvi il nuovo tribunale.\nNel 2003 nacque, su iniziativa dell'Agenzia del demanio dello Stato italiano e del Comune di Venezia, La Societ\u00e0 Arsenale spa con l'obiettivo di farlo rivivere, promuovendo, attivando e gestendo importanti progetti di valorizzazione. Nell'agosto 2012 il compendio costituente l'arsenale di Venezia, con esclusione delle porzioni utilizzate dal Ministero della Difesa per i suoi specifici compiti istituzionali, in ragione delle caratteristiche storiche e ambientali, \u00e8 stato trasferito in propriet\u00e0 al Comune di Venezia, con un vincolo che ne assicura l'inalienabilit\u00e0 e l'indivisibilit\u00e0. Dal 6 febbraio 2013 la propriet\u00e0 della maggior parte dell'area dell'Arsenale (il 59% pari a ) \u00e8 passata dal demanio al Comune di Venezia, che ha costituito l'Ufficio Arsenale per recuperare e rilanciare il Compendio Arsenale, escludendo la porzione rimasta propriet\u00e0 della Marina Militare (41% dell'intera area pari a , incluso lo specchio d'acqua interno)."}
{"id": "20128", "revid": "767487", "url": "https://it.wikipedia.org/wiki?curid=20128", "title": "EXistenZ", "text": "eXistenZ \u00e8 un film del 1999 diretto da David Cronenberg.\nIl regista canadese \u00e8 anche autore del soggetto e della sceneggiatura del film presentato in concorso al Festival internazionale del cinema di Berlino.\nTrama.\nIn un futuro imprecisato, le console di gioco di realt\u00e0 virtuale biotecnologica conosciute come \"game pod\" hanno sostituito quelle elettroniche. I pod si attaccano alle \"bioporte\", connettori inseriti chirurgicamente nella spina dorsale dei giocatori. Due aziende di giochi, Antenna Research e Cortical Systematics, competono tra loro. Inoltre, un gruppo di fanatici chiamati \"realisti\" combatte entrambe le aziende per impedire la \"deformazione\" della realt\u00e0. Allegra Geller di Antenna Research, una game designer di fama mondiale, sta mostrando a un focus group il suo ultimo gioco di realt\u00e0 virtuale, eXistenZ, che permette al giocatore di vivere una dimensione parallela, del tutto realistica. Un realista di nome Noel Dichter spara ad Allegra nella spalla con una pistola organica con la quale \u00e8 riuscito a superare i controlli di sicurezza. Mentre la squadra di sicurezza abbatte Dichter, l'addetto al marketing Ted Pikul si precipita da Geller e la scorta fuori.\nGeller scopre che il suo pod, che contiene l'unica copia di eXistenZ, potrebbe essere stato danneggiato. Pikul accetta con riluttanza di farsi installare una bioporta nella spina dorsale, in modo che i due possano testare insieme l'integrit\u00e0 del gioco. Allegra lo porta in una stazione di servizio gestita da un contrabbandiere di nome Gas, che gli installa deliberatamente una bioporta difettosa, rivelando al contempo la sua intenzione di uccidere Geller per ottenere la taglia messa sulla sua testa. Pikul uccide Gas, e i due scappano in un ex rifugio sciistico usato da Kiri Vinokur, il mentore di Geller. Vinokur e il suo assistente riparano la capsula danneggiata e installano a Pikul una nuova bioporta. Geller e Pikul entrano nel gioco e si incontrano con D'Arcy Nader, proprietario di un negozio di videogiochi, che fornisce loro nuovi \"micro-pod\". I due attivano i nuovi pod ed entrano in uno strato pi\u00f9 profondo della realt\u00e0 virtuale, assumendo due nuove identit\u00e0 come lavoratori in una fabbrica di game pod.\nUn altro operaio della fabbrica, Yevgeny Nourish, afferma di essere il loro contatto realista. In un ristorante cinese vicino alla fabbrica, Nourish raccomanda loro di ordinare lo speciale per il pranzo. Pikul mangia lo speciale poco appetitoso e costruisce una pistola con le parti non commestibili: una volta terminato, dapprima minaccia sarcasticamente Geller, poi spara al cameriere cinese. Ma il cassiere della fabbrica, Hugo Carlaw, li informa che Nourish \u00e8 in realt\u00e0 un agente doppio per la Cortical Systematics, e che il cameriere che Pikul ha ucciso era il contatto effettivo. Alla fabbrica, trovano un pod malato e la Geller lo collega alla sua bioporta, con l'intento di infettare gli altri pod e sabotare la fabbrica, ma qualcosa va storto e Geller si ammala rapidamente. Pikul taglia il cavo e la donna comincia a dissanguarsi, quando Nourish appare con un lanciafiamme e brucia il pod malato, che esplode in spore mortali.\nGeller e Pikul si risvegliano al rifugio, dove scoprono che anche il game pod di Geller \u00e8 malato. Geller ipotizza che Vinokur deve aver infettato la nuova bioporta di Pikul per distruggere il suo gioco e inserisce un dispositivo disinfettante nella bioporta di Pikul. Inaspettatamente, Carlaw riappare come un combattente della resistenza realista e scorta Geller e Pikul, dopo aver ucciso eXistenZ. Prima che Carlaw possa uccidere Geller, Vinokur gli spara alla schiena e la informa, che \u00e8 un agente doppio della Cortical Systematics e che ha copiato i suoi dati di gioco mentre riparava il suo pod; la donna peo uccide Vinokur per vendetta. Pikul rivela allora che lui stesso \u00e8 un realista mandato ad ucciderla. Geller dice a Pikul che conosceva le sue intenzioni da quando lui le ha puntato la pistola nel ristorante cinese, e lei fa esplodere a distanza il dispositivo di disinfezione nella sua bioporta, uccidendolo.\nImprovvisamente, Pikul e Geller si ritrovano seduti su delle sedie in una piccola chiesa abbandonata, davanti a file di banchi, insieme agli altri membri del cast, che indossano tutti dispositivi elettronici blu di realt\u00e0 virtuale. Nourish spiega che la storia faceva parte di un gioco di realt\u00e0 virtuale da lui progettato chiamato transCendenZ, prodotto dalla Pilgrimage, e riferisce alla sua assistente Merle che si sente a disagio, perch\u00e9 gli elementi della trama antigioco potrebbero aver avuto origine dai pensieri di uno dei tester. Pikul e Geller si avvicinano a Nourish e lo accusano di distorcere la realt\u00e0, prima di ferire lui e Merle a morte. Mentre Pikul e Geller se ne vanno, puntano le loro pistole contro la persona che ha interpretato il cameriere cinese, che prima implora per la sua vita, poi chiede se sono ancora nel gioco. Pikul e Geller stanno insieme in silenzio, senza rispondere.\nIncassi.\nCostato 15 milioni di dollari, il film ha incassato in America solamente ."}
{"id": "20137", "revid": "124093046", "url": "https://it.wikipedia.org/wiki?curid=20137", "title": "Unione matematica italiana", "text": "L'Unione matematica italiana (acronimo UMI), \u00e8 un'associazione che riunisce la maggior parte dei matematici italiani ed altri scienziati che con i precedenti sono in stretto contatto. Essa conta circa 3000 soci.\nStoria.\nL'Unione matematica italiana nacque nel 1922.\nIl 31 marzo di quell'anno Salvatore Pincherle, illustre matematico dell'Universit\u00e0 di Bologna, invi\u00f2 a tutti i matematici italiani una lettera in cui progettava l'istituzione di una societ\u00e0 matematica nazionale.\nNel giugno dello stesso anno fu pubblicato il primo fascicolo, ancorch\u00e9 in veste provvisoria, del futuro \"Bollettino\".\nLa creazione di una tale societ\u00e0 fu ispirata da analoghe iniziative in altri paesi quali ad es. la Societ\u00e9 math\u00e9matique de France (1872), la Deutsche Mathematik Vereinigung (1891), l'American Mathematical Society (1891) e, soprattutto, l'International Mathematical Union (1920).\nI pi\u00f9 importanti matematici dell'epoca \u2014 fra tutti Luigi Bianchi e Vito Volterra \u2014 incoraggiarono l'iniziativa di Pincherle anche inviando personalmente articoli per il futuro Bollettino.\nCirca 180 matematici risposero alla lettera di Pincherle e, nel dicembre dello stesso anno, si tenne una prima riunione e furono varati i primi atti statutari. Da allora l'Unione matematica \u00e8 passata dai 400 membri nel 1940 agli attuali 2500. La sede sociale \u00e8 rimasta a Bologna, presso l'attuale Dipartimento di matematica.\nUn primo, esaltante, risultato della nascita dell'Unione matematica italiana fu l'organizzazione del Congresso internazionale di matematica a Bologna nel 1928: non solo per la perfetta organizzazione dell'incontro ma soprattutto per il fatto che Pincherle fu forte sostenitore della possibilit\u00e0 di mettere insieme, e di far confrontare sui temi della matematica, personalit\u00e0 che fino a pochi anni prima si erano combattute aspramente nell'ambito della prima guerra mondiale.\nTale progetto, anche se all'inizio fu politicamente osteggiato da molti paesi, ebbe un grande successo tant'\u00e8 che anche la delegazione tedesca (formata da 76 matematici) era presente al convegno insieme ai 56 francesi, 52 statunitensi ed altri (per un totale di 840 partecipanti).\nL'Unione matematica italiana ha lo scopo di seguire, promuovere e divulgare lo sviluppo delle scienze matematiche e delle loro applicazioni diffondendone i risultati e non ha fini di lucro. L'UMI \u00e8 costituita in ente morale (r. decreto 15 ottobre 1923, n. 2384).\nSede e attivit\u00e0.\nSecondo il primo articolo dello statuto:\n\"L'Unione matematica italiana (U.M.I.) ha lo scopo di seguire, promuovere e divulgare lo sviluppo delle Scienze Matematiche e delle loro applicazioni diffondendone i risultati e non a fini di lucro. Essa ha sede in Bologna presso il Dipartimento di Matematica dell'Universit\u00e0 di Bologna ed \u00e8 costituita in ente morale (R. decreto 15 ottobre 1923, n. 2384).\"\nL'UMI organizza congressi nazionali che dal 1951 hanno cadenza quadriennale; organizza o sostiene altri convegni e cura vari tipi di pubblicazioni: atti dei congressi nazionali, atti dei suoi convegni, pubblicazioni periodiche (bollettino, notiziario \"La Matematica nella Societ\u00e0 e nella Cultura\"), collane (\"Opere di Grandi Matematici\", \"Monografie matematiche\", \"Quaderni dell'UMI\", \"UMI Proceedings\", \"UMI Lecture Notes in Mathematics\", \"Collana Convergenze, La cultura matematica\") e una \"Bibliografia Matematica Italiana\" riguardante gli anni dal 1950 al 1972, altre pubblicazioni fuori collana (\"Le Schede Olimpiche\", \"Il Fibonacci\")\nIntrattiene rapporti con varie organizzazioni che si occupano di matematica, fra cui la Societ\u00e0 italiana di matematica applicata e industriale (SIMAI), la Fondazione CIME, AMASES, AIRO, MATHESIS ed altri.\nOrgani.\nGli organi previsti dallo statuto dell'UMI sono l'assemblea dei soci, l'ufficio di presidenza e la commissione scientifica.\nL'assemblea dei soci si riunisce normalmente una volta all'anno; tradizionalmente in maggio a Bologna.\nL'ufficio di presidenza \u00e8 costituito dal presidente, dal vicepresidente, dal segretario, dall'amministratore-tesoriere, eletti dai soci. Partecipano alle riunioni dell'ufficio di presidenza anche il segretario aggiunto, il presidente onorario e il precedente presidente dell'UMI. Per il triennio 2012-2015 \u00e8 composto da: Ciro Ciliberto (Presidente), Vittorio Coti Zelati (vice presidente), Giuseppe Anichini (Segretario), Barbara Lazzari (amministratore tesoriere), Claudio Fontanari (Segretario Aggiunto).\nLa commissione scientifica \u00e8 costituita dal presidente, dal vicepresidente, dal segretario, dall'amministratore-tesoriere e da altri quindici membri eletti.\nPer il triennio 2012-2015 i membri eletti sono: Marco Abate, Francesco Altomare, Gabriele Anzellotti, Claudio Bernardi, Franco Brezzi, Piermarco Cannarsa, Salvatore Coen, Gianni Dal Maso, Francesco de Giovanni, Livia Giacardi, Carlo Sbordone, Carlo Toffalori, Alessandro Verra, Gianluca Vinti, Aljosa Vol\u010di\u010d.\nPubblicazioni.\nPubblicazioni periodiche\nDal 2008\nFino al 2007\nCollane\nFuori Collana\nAtti dei Congressi dell'Unione e atti di convegni\nBibliografia Matematica Italiana"}
{"id": "20139", "revid": "2373", "url": "https://it.wikipedia.org/wiki?curid=20139", "title": "Lingua inventata", "text": ""}
{"id": "20140", "revid": "71155", "url": "https://it.wikipedia.org/wiki?curid=20140", "title": "Carlo Pucci", "text": "Biografia.\nPresidente del Comitato Nazionale della matematica del CNR dal 1968 al 1976. Presidente dell'UMI dal 1977 al 1982 e presidente onorario della stessa dal 1995. Rifondatore dell'INdAM negli anni 1990. Fondatore nel 1974 e direttore sino al 1998 dell'Istituto di Analisi Globale ed Applicazioni del C.N.R..\nFin dalla giovent\u00f9 sviluppa una intensa passione civile, influenzato soprattutto dallo zio materno Ernesto Rossi, che in quegli anni \u00e8 incarcerato e successivamente tenuto al confino per la sua attivit\u00e0 antifascista. Indotto dalla madre che vorrebbe diventasse ingegnere, si iscrive al liceo scientifico; qui ha come insegnante di filosofia Eugenio Garin che suscita in lui un profondo interesse per la filosofia e per la storia.\nNel 1943 si iscrive alla facolt\u00e0 di ingegneria, ma verso la fine dell'anno, con la restaurazione del regime fascista, la sua classe viene chiamata alle armi; a tale chiamata egli non risponde ed entra nella Resistenza e nella clandestinit\u00e0, cessando di frequentare i corsi universitari. Nella clandestinit\u00e0 assume il nome di Carlo Neri e ha modo di conoscere Francesco Rosi e Carlo Ludovico Ragghianti). Dopo la liberazione di Firenze inizia una intensa attivit\u00e0 politica facendo da segretario ad Ernesto Rossi. Si arruola poi come volontario nell'esercito di liberazione e prende parte ai sanguinosi combattimenti finali, primavera del 1945, nella zona di Ravenna e Ferrara, a fianco delle truppe inglesi.\nFinita la guerra Pucci ritorna agli studi universitari iscrivendosi a matematica, anche per l'influenza dello zio che sperava potesse dedicarsi a studi di economia politica avvalendosi di strumenti matematici.\nNel 1949 si laurea con una tesi sulle successioni di funzioni che ha come relatore Giovanni Sansone. Diventa quindi assistente di Mauro Picone a Roma e inizia ad occuparsi di equazioni alle derivate parziali.\nTrascorre un periodo di studio presso l'Universit\u00e0 del Maryland.\nFrequenta l'INdAM, di cui \u00e8 stato Presidente.\nVince un concorso per una cattedra di Analisi matematica e ricopre per un anno tale cattedra presso l'Universit\u00e0 di Catania. Passa quindi all'Universit\u00e0 di Genova e quindi, fino alla fine della carriera, all'Universit\u00e0 di Firenze.\nFino alla morte dello zio, 1967, si occupa attivamente di politica, nell'area del Partito d'Azione e del settimanale \"Il Mondo\" diretto da Mario Pannunzio."}
{"id": "20143", "revid": "126257", "url": "https://it.wikipedia.org/wiki?curid=20143", "title": "Duomo di Milano", "text": "Il Duomo di Milano, ufficialmente Cattedrale Metropolitana della Nativit\u00e0 della Beata Vergine Maria (\"D\u00f2mm de Milan\" in milanese, IPA: ), \u00e8 la cattedrale dell'arcidiocesi di Milano. Simbolo del capoluogo lombardo, e situato nell'omonima piazza al centro della metropoli, \u00e8 dedicata a santa Maria Nascente. \u00c8 la chiesa pi\u00f9 grande d'Italia (la basilica di San Pietro, pi\u00f9 grande, \u00e8 infatti nel territorio della Citt\u00e0 del Vaticano), la terza nel mondo per superficie, la sesta per volume. \u00c8 sede della parrocchia di Santa Tecla nel duomo di Milano.\nStoria.\nUna cattedrale europea.\nNel luogo in cui sorge il duomo un tempo si trovavano l'antica cattedrale di Santa Maria Maggiore, la cattedrale invernale, e la basilica di Santa Tecla, cattedrale estiva. Dopo il crollo del campanile (1386), l'arcivescovo Antonio de' Saluzzi, sostenuto dalla popolazione, promosse la ricostruzione di una nuova e pi\u00f9 grande cattedrale (12 maggio 1386), che sorgesse sul luogo del pi\u00f9 antico cuore religioso della citt\u00e0. Per il nuovo edificio si inizi\u00f2 ad abbattere entrambe le chiese precedenti: Santa Maria Maggiore venne demolita per prima, Santa Tecla in un secondo momento, nel 1461-1462 (parzialmente ricostruita nel 1489 e definitivamente abbattuta nel 1548).\nLa nuova chiesa, a giudicare dai resti archeologici emersi dagli scavi nella sacrestia, doveva prevedere originariamente un edificio in mattoni secondo le tecniche del gotico lombardo. Nel gennaio 1387 si gettarono le fondazioni dei piloni, opere colossali che erano state gi\u00e0 progettate su disegno l'anno precedente. Durante il 1387 si continuarono gli scavi delle fondazioni e si continuarono i piloni. Ci\u00f2 che fu fatto prima del 1386 venne tutto disfatto o quasi. Nel corso dell'anno il duca di Milano Gian Galeazzo Visconti, assunse il controllo dei lavori, imponendo un progetto pi\u00f9 ambizioso. Il materiale scelto per la nuova costruzione divenne allora il marmo di Candoglia e le forme architettoniche quelle del tardo gotico di ispirazione renano-boema. Il desiderio di Gian Galeazzo era infatti quello di dare alla citt\u00e0 un grandioso edificio al passo con le pi\u00f9 aggiornate tendenze europee, che simboleggiasse le ambizioni del suo Stato, che, nei suoi piani, sarebbe dovuto diventare il centro di una monarchia nazionale italiana come era successo in Francia e in Inghilterra, inserendosi cos\u00ec tra le grandi potenze del continente. Gian Galeazzo mise a disposizione le cave e accord\u00f2 forti sovvenzioni ed esenzioni fiscali: ogni blocco destinato al Duomo era marchiato \"AUF\" (\"Ad usum fabricae\"), e per questo esente da qualsiasi tributo di passaggio. Come testimonia il ricco archivio conservatosi fino ai giorni nostri, il primo ingegnere capo fu Simone d'Orsenigo, affiancato da altri maestri lombardi, che nel 1388 iniziarono i muri perimetrali. Nel 1389-1390 il francese Nicolas de Bonaventure venne incaricato di disegnare i finestroni.\nA dirigere il cantiere vennero chiamati architetti francesi e tedeschi, come Jean Mignot, Jacques Coene o Enrico di Gm\u00fcnd, i quali per\u00f2 restavano in carica per pochissimo tempo, incontrando una scoperta ostilit\u00e0 da parte delle maestranze lombarde, abituate a una diversa pratica di lavoro. La fabbrica and\u00f2 quindi avanti in un clima di tensione, con numerose revisioni, che nonostante tutto diedero origine a un'opera di inconfondibile originalit\u00e0, sia nel panorama italiano che europeo.\nInizialmente le fondazioni erano state preparate per un edificio a tre navate, con cappelle laterali quadrate, i cui muri divisori potessero fare anche da contrafforti. Si decise poi di fare a meno delle cappelle, portando il numero delle navate a cinque e il 19 luglio 1391 venne deliberato l'ingrossamento dei quattro pilastri centrali. Tuttavia c'era una crescente preoccupazione per la stabilit\u00e0 dell'intera struttura, per via di insufficienti masse inerziali da contrapporre all'azione delle spinte. Cos\u00ec nel settembre dello stesso anno venne interrogato il matematico piacentino Gabriele Stornaloco per definire la sezione trasversale e l'alzato, attraverso una precisa diagrammazione geometrica e cosmologica (lo Stornaloco era anche un astronomo e cosmografo). Il 1\u00ba maggio 1392 si scelse la forma delle navate progressivamente decrescenti per un'altezza massima di 76 braccia.\nCostruzione del corpo basilicale.\nNel 1393 fu scolpito il primo capitello dei pilastri, su disegno di Giovannino de' Grassi, il quale cur\u00f2 un nuovo disegno per i finestroni e fu ingegnere generale fino alla morte nel 1398. La presenza dei capitelli sui pilastri lo differenzia nettamente dal gotico d'oltralpe, dove le nervature dei pilastri proseguono nelle arcate dando maggiore slancio verticale alla costruzione. Nel 1400 prese il suo posto Filippino degli Organi, che cur\u00f2 la realizzazione dei finestroni absidali. Dal 1407 al 1448 egli fu responsabile capo della costruzione, che port\u00f2 a termine la parte absidale e il piedicroce, chiuso provvisoriamente dalla facciata ricomposta di Santa Maria Maggiore.\nIl 16 ottobre 1418 Papa Martino V consacr\u00f2 l'altare maggiore, spostato nella sua posizione definitiva al centro della nuova crociera tra l'11 e il 12 ottobre. L'altare fino a quel momento era rimasto infatti nella sua precedente collocazione nel vecchio corpo di Santa Maria Maggiore, protetto dai resti della vecchia abside, demolita solo in quest'occasione. La cerimonia fu grandiosa ed ebbe una grandissima partecipazione popolare, anche se vanno considerate inverosimili le cifre proposte dalle cronache dell'epoca (80.000 e 100.000 persone), corrispondenti probabilmente alla totalit\u00e0 della popolazione cittadina di allora.\nDal 1452 al 1481 fu a capo del cantiere Giovanni Solari, che per i primi due anni fu affiancato anche dal Filarete, architetto toscano chiamato dal Duca Francesco Sforza. Seguirono Guiniforte Solari, figlio di Giovanni, e Giovanni Antonio Amadeo, che con Gian Giacomo Dolcebuono costru\u00ec il tiburio nel 1490. Alla morte dell'Amadeo (1522) i successivi maestri fecero varie proposte \"gotiche\", tra le quali quella di Vincenzo Seregni di affiancare la facciata con due torri (1537 circa), non realizzata.\nNel 1567 l'arcivescovo Carlo Borromeo impose una ripresa solerte dei lavori, mettendo a capo della Fabbrica Pellegrino Tibaldi, che ridisegn\u00f2 il presbiterio, il quale venne solennemente riconsacrato nel 1577, anche se la chiesa non era ancora terminata.\nQuestione della facciata.\nPer quanto riguarda la facciata Pellegrino Tibaldi disegn\u00f2 un progetto nel 1580, basato su un basamento a due piani animato da colonne corinzie giganti e con un'edicola in corrispondenza della navata centrale, affiancata da obelischi. La morte di Carlo Borromeo nel 1584 signific\u00f2 l'allontanamento del suo protetto che lasci\u00f2 la citt\u00e0, mentre il cantiere veniva preso in mano dal suo rivale Martino Bassi, che invi\u00f2 a Gregorio XIV, papa milanese, un nuovo progetto di facciata.Nel XVII secolo la direzione dei lavori vide la presenza dei migliori architetti cittadini, quali Lelio Buzzi, Francesco Maria Richini (fino al 1638), Carlo Buzzi (fino al 1658) e i Quadrio. Nel frattempo nel 1628 era stato fatto il portale centrale e nel 1638 i lavori della facciata andavano avanti, con l'obiettivo di creare un effetto a edicole ispirato a Santa Susanna di Roma. A tal fine pervennero nel XVIII secolo i disegni di Luigi Vanvitelli (1745) e Bernardo Antonio Vittone (1746).\nTra il 1765 e il 1769 Francesco Croce complet\u00f2 il coronamento del tiburio e la guglia maggiore, sulla quale fu innalzata cinque anni dopo la \"Madunina\" di rame dorato, destinata a diventare il simbolo della citt\u00e0. Lo schema della facciata di Buzzi venne ripreso a fine secolo da Luigi Cagnola, Carlo Felice Soave e Leopoldo Pollack. Quest'ultimo diede inizio alla costruzione del balcone e della finestra centrale.\nNel 1805, su istanza diretta di Napoleone Bonaparte, Giuseppe Zanoia avvi\u00f2 i lavori per il completamento della facciata, in previsione dell'Incoronazione di Napoleone Re d'Italia, che avvenne il 6 maggio 1805. Il progetto venne finalmente concluso nel 1813 da Carlo Amati. Prosegu\u00ec per tutto l'Ottocento l'aggiunta di statue e l'erezione delle guglie, a opera di vari architetti (Pestagalli, Vandoni, Cesa Bianchi), su ispirazione delle guglie quattrocentesche. Tra gli scultori che vi lavorarono nei primi anni dell'Ottocento, si pu\u00f2 ricordare Luigi Acquisti.\nManutenzione e restauri.\nNel 1866 venne demolito il basso campanile che si trovava sulla navata e le campane vennero trasferite nel tiburio, tra le doppie volte. Per tutto il XIX secolo furono completate le guglie e le decorazioni architettoniche, fino al 1892. Per tutto il secolo si susseguirono inoltre lavori di restauro, volti a sostituire i materiali danneggiati dal tempo.\nNel corso della seconda guerra mondiale la Madonnina venne coperta da stracci, onde evitare che i riflessi di luce sulla sua superficie dorata da poco rifatta potessero venire usati come punto di riferimento per i bombardieri alleati in volo sulla citt\u00e0, mentre le vetrate furono preventivamente rimosse e sostituite da rotoli di tela. Pur non essendo stato centrato da bombe a elevato potenziale, anche il duomo venne danneggiato durante i bombardamenti aerei e il suo portone centrale bronzeo mostra ancora oggi alcune \"ferite\" da parte di spezzoni di bombe esplose nelle vicinanze. Nel secondo dopoguerra, a seguito dei danni subiti dai bombardamenti aerei, il Duomo fu restaurato in gran parte, successivamente le restanti porte di legno furono sostituite con altre di bronzo, opera degli scultori Arrigo Minerbi, Giannino Castiglioni e Luciano Minguzzi.\nI quattro piloni centrali che sostengono il tiburio vennero costruiti in serizzo con solo la parte esterna in marmo. Le due parti, interna ed esterna, erano tenute insieme da calce e mattoni rotti. Questa mancanza di uniformit\u00e0 diminuiva sensibilmente la loro capacit\u00e0 di sostegno. Inoltre, il tiburio e la guglia della Madonnina vennero costruite su archi a tutto tondo, posizionati sopra gli archi ogivali. Questi archi sollecitavano i piloni in maniera non uniforme, spingendole verso l'esterno. Nel corso del XIX secolo, nel timore che potessero crollare, vi furono numerosi interventi di restauro, i quali, pi\u00f9 che risolvere i problemi, ne occultarono i segni. Verso la met\u00e0 del XX secolo, a causa dell'aumento del traffico (con conseguenti continue vibrazioni) e all'abbassamento della falda freatica (che port\u00f2 i piloni a sprofondare leggermente), la situazione statica del Duomo divenne critica.\nNel 1969, per evitare crolli (pezzi di marmo, anche di grosse dimensioni, si erano gi\u00e0 staccati, piombando nelle navate), la zona circostante il Duomo venne chiusa al traffico e si ordin\u00f2 il rallentamento dei treni della linea 1 della metropolitana. Il restauro statico dei piloni inizi\u00f2 nel 1981 e venne concluso nel 1986 in occasione del seicentenario della costruzione. Ancora oggi la manutenzione della cattedrale \u00e8 affidata alla Veneranda Fabbrica del Duomo di Milano i cui interventi sono continui tanto da fare nascere l'espressione milanese \"Longh cum\u00e8 la fabbrica del Domm\", per intendere qualcosa di interminabile.\nContesto urbanistico.\nAnticamente il Duomo era circondato dal fitto tessuto urbanistico medievale che, come attorno ad altre grandi cattedrali francesi e tedesche, creava vedute improvvise e maestose del mastodontico edificio, il quale sembrava una montagna di marmo emergente da una trama di minuti edifici di mattoni. L'antico aspetto della zona \u00e8 testimoniata oggi da vedute antiche e da una serie di fotografie della met\u00e0 dell'Ottocento. Con l'apertura della piazza di Giuseppe Mengoni tra il 1865 e il 1873, la facciata del Duomo pot\u00e9 diventare un grandioso sfondo scenografico, ma, come non mancarono di fare notare le numerose polemiche, banale.\nIl fianco sinistro resta visibile quasi soltanto di scorcio, a causa della vicinanza degli edifici circostanti, mentre l'imbocco di via Vittorio Emanuele II permette di osservare l'articolarsi dei volumi dell'abside, del transetto e del tiburio, fino alla guglia maggiore della \"Madonnina\". Altri interessanti scorci sono visibili da Piazza Fontana, dallo squarcio del Verziere, dalla piazzetta del Palazzo Reale o dalla terrazza del primo piano dell'Arengario.\nArchitettura.\nLo stile del Duomo, essendo frutto di lavori secolari, non risponde a un preciso movimento, ma segue piuttosto un'idea di \"gotico\" mastodontico e fantasmagorico via via reinterpretato. Nonostante ci\u00f2, e nonostante le contraddizioni stilistiche nell'architettura, il Duomo si presenta come un organismo unitario. La gigantesca macchina di pietra infatti affascina e attrae l'immaginazione popolare, in virt\u00f9 anche della sua ambiguit\u00e0, fatta di ripensamenti, di discontinuit\u00e0 e, talvolta, di ripieghi. Anche il concetto di \"autenticit\u00e0\" gotica, quando si pensa a come in realt\u00e0 gran parte delle strutture visibili risalga al periodo neogotico, per non parlare delle frequenti sostituzioni, \u00e8 in realt\u00e0 una storpiatura della stessa essenza del monumento, che va visto invece come un organismo architettonico sempre in continua e necessaria ricostruzione.\nIl duomo ha una pianta a croce latina, con piedicroce a quattro navate e transetto a tre, con un profondo presbiterio circondato da deambulatorio con abside poligonale. All'incrocio dei bracci si alza, come di consueto, il tiburio. L'insieme ha un notevole slancio verticale, caratteristica pi\u00f9 transalpina che italiana, ma questo viene in parte attenuato dalla dilatazione in orizzontale dello spazio e dalla scarsa differenza di altezza tra le navate, tipico del gotico lombardo.\nLa struttura portante \u00e8 composta dai pilastri e dai muri perimetrali rinforzati da contrafforti all'altezza degli stessi piloni. Questa \u00e8 una caratteristica che differenzia il duomo milanese dalle cattedrali transalpine, limitando, rispetto al gotico tradizionale, l'apertura dei finestroni (lunghi e stretti) e dando all'insieme (a eccezione dell'abside) una forma prevalentemente \"chiusa\", dove la parete \u00e8 innanzitutto un elemento di forte demarcazione, sottolineata anche dall'alto zoccolo di tradizione lombarda. Viene cos\u00ec a mancare lo slancio libero verso l'alto. Ci\u00f2 \u00e8 evidente anche se si considera che guglie e pinnacoli non hanno funzione portante, infatti vennero sporadicamente aggiunti nel corso dei secoli, fino al completamento del coronamento nel XIX secolo.\nI contrafforti hanno forma di triangoli e servono per contenere le spinte laterali degli archi. Il basamento \u00e8 in muratura, come pure le parti interne delle pareti e degli altri elementi, mentre nei pilastri \u00e8 stata usata un'anima di serizzo; anche le vele delle volte sono in mattoni. Il paramento a vista, che ha anche un ruolo portante, non solo di rivestimento, \u00e8 invece in marmo di Candoglia bianco rosato con venature grigie: la cava, fin dall'epoca di Gian Galeazzo Visconti, \u00e8 ancora di propriet\u00e0 della Fabbrica del Duomo.\nLe pareti esterne sono animate da una fitta massa di semipilastri polistili che sono coronati in alto, al di sotto delle terrazze, da un ricamo di archi polilobati sormontati da cuspidi. Le finestre ad arco acuto sono piuttosto strette, poich\u00e9 come si \u00e8 detto le pareti hanno funzione portante.\nLa copertura a terrazze (pure in marmo) \u00e8 un \"unicum\" nell'architettura gotica, ed \u00e8 sorretta da un doppio ordine incrociato di volte minori. In corrispondenza dei pilastri si leva una \"foresta\" di pinnacoli, collegati tra di loro da archi rampanti. In questo caso i pinnacoli non hanno funzione strutturale, infatti risalgono quasi tutti alla prima met\u00e0 del XIX secolo. Nei disegni antichi e nel grande modello del 1519 di Bernardo Zenale (Grande Museo del Duomo di Milano) si vede una cresta centrale che doveva evidenziare ancora maggiormente la forma triangolare, sia lungo la navata che il transetto, raccordandosi al tiburio, e che venne esclusa dal progetto nel 1836.\nArchitettura esterna.\nLa parte completata per prima \u00e8 quella absidale, traforata da grandi finestroni, dove compare lo stemma di Gian Galeazzo Visconti. Le statue, i contrafforti, i doccioni e le guglie risalgono in genere dall'epoca del suo successore, Filippo Maria Visconti, fino al XIX secolo. La quattrocentesca guglia \"Carelli\" fu la prima a essere costruita.\nA partire dall'abside, che \u00e8 del XIV secolo, i fianchi via via sono posteriori avvicinandosi alla facciata, fino al XVII secolo. I contrafforti esterni sono coronati da guglie e legati al basamento da pi\u00f9 fasce orizzontali. In alto si trova una cornice ad archetti polilobi su peducci con figure antropomorfe e zoomorfe. Tra i contrafforti, in alto, si trovano le finestre che illuminano le navate.\nL'abside \u00e8 poligonale e inquadrata dai corpi delle due sagrestie, che sono coronate dalla guglie pi\u00f9 antiche. Illuminano l'abside tre enormi finestroni con nervature in marmo che disegnano, nell'ogiva, i rosoni (di Filippo degli Organi, inizio del XV secolo). Il finestrone centrale, con la manta dei Visconti, \u00e8 dedicato all'Incarnazione di Cristo.\nFacciata.\nLa facciata testimonia di per s\u00e9 la complessa vicenda edilizia del complesso del Duomo, con la sedimentazione di secoli di architettura e scultura italiana.\nCinque campiture fanno intuire la presenza delle navate, con sei contrafforti (doppi alle estremit\u00e0 e attorno al portale centrale) sormontati da guglie. La costruzione della facciata cominci\u00f2 nel 1590, sotto la direzione dell'architetto Pellegrini, in stile tardomanierista, continuando poi nella prima met\u00e0 del Seicento sotto la direzioni del Richini e di Carlo Buzzi. Risalgono a quel periodo i cinque portali e parte delle finestre soprastanti, con il coronamento a timpano spezzato. La decorazione a bassorilievo dei portali venne scolpita ai tempi dell'arcivescovo Federico Borromeo su disegni del Cerano. I basamenti dei contrafforti centrali sono decorati da rilievi seicenteschi, con telamoni disegnati da Carlo Buzzi. I rilievi sui basamenti dei contrafforti laterali sono invece del XVIII e XIX secolo. A partire dalla met\u00e0 del Seicento infatti lavori procedettero a rilento a causa dell'acceso dibattito sulla scelta del progetto da adottare. La conclusione, in stile neogotico, avvenne a partire dal 1805 su ordine di Napoleone. A tale epoca appartengono i tre finestroni neogotici, realizzati su progetto del Soave e poi dell'Amati.. Le statue di \"Apostoli\" e \"Profeti\" sulle mensole sono tutte ottocentesche. Del primo decennio dell'Ottocento sono le due statue neoclassiche che ornano la balaustra del finestrone centrale, la \"Legge mosaica\" dell'Acquisti e la \"Legge Nuova\" di Camillo Pacetti. Alcuni studiosi sostengono che questa statua sia stata fra le principali fonti di ispirazione per la realizzazione della newyorkese \"Statua della Libert\u00e0\". L'ultimo atto di completamento \u00e8 costituito dalle porte in bronzo, novecentesche. \u00c8 del 1906 quella centrale, dalle leggere linee neogotiche, mentre le altre quattro furono realizzate nel dopoguerra.\nSi va dal Tardo Rinascimento del Tibaldi, al Barocco di Francesco Maria Richini, al neogotico napoleonico dell'Acquisti. Nel 1886 la 'Grande Fabbrica' indisse un concorso internazionale per un integrale rifacimento della facciata in stile gotico e nell'ottobre del 1888 la giuria scelse Giuseppe Brentano come vincitore, un giovane allievo di Boito. Il progetto, concepito a modello delle cattedrali francesi, \u00e8 ancora visibile nella navata destra del Duomo. Pur essendo gi\u00e0 ordinati i marmi e predisposti i lavori, anche a causa della prematura morte del Brentano la realizzazione del progetto venne congelata. In seguito, le forti polemiche che insorsero al momento dello smantellamento dei portali barocchi finirono per bloccarlo del tutto. L'unica parte del progetto realizzata, il portale bronzeo di Lodovico Pogliaghi, fu adattato con un'aggiunta alla cornice seicentesca.\nDecorazione.\nLa caratteristica distintiva del Duomo di Milano, oltre alla forma di compromesso tra verticalit\u00e0 gotica e orizzontalit\u00e0 di tradizione lombarda, \u00e8 la straordinaria abbondanza di sculture. A quello che \u00e8 un incomparabile campionario di statuaria dal XIV al XX secolo si dedicarono maestri di diversa provenienza, soprattutto all'inizio, con esempi che vanno dai maestri campionesi ai modi secchi di Giovannino de' Grassi, per poi passare allo stile morbido e cosmopolita dei maestri boemi, renani e dello stesso Michelino da Besozzo, fino agli esempi di scultura rinascimentale, barocca e neoclassica, con anche qualche opera art d\u00e9co degli anni venti e trenta del Novecento.\nL'altro grandioso ciclo decorativo riguarda le vetrate. Il duomo contiene, con le sue cinquantacinque vetrate monumentali, una straordinaria testimonianza della storia dell'arte vetraria dall'inizio del Quattrocento alla fine del Novecento. Alla loro produzione collaborarono, nel corso dei secoli, maestri vetrai di scuola italiana, fiamminga e tedesca, spesso in collaborazione con importanti pittori che fornirono i cartoni per le vetrate, quali Giuseppe Arcimboldo, Pellegrino Tibaldi e altri.\nDecorazione della facciata.\n\"Porta dell'Editto di Costantino\".\nSulla facciata, partendo dal basamento esterno di sinistra i rilievi ritraggono:\nIl timpano del portale sinistro \u00e8 decorato dai rilievi di \"Ester ad Assuero\" su disegno di Giovanni Battista Crespi detto il Cerano, mentre la \"Porta dell'Editto di Costantino\" risale al 1948 ed \u00e8 opera di Arrigo Minerbi. Fu iniziata dallo scultore nel 1937 ma inaugurata solo nel dopoguerra. Il Minerbi infatti era stato allontanato a causa delle leggi razziali, essendo di famiglia ebrea. La porta \u00e8 composta da dodici formelle rettangolari, oltre al fastigio superiore in mezzo al quale campeggia la figura di Costantino I. In basso sono ritratti i sei vescovi di Milano precedenti l'editto di Costantino, fra i quali si riconoscono sant'Anatalone e san Calimero. Salendo, si vedono torture e persecuzioni subite dai martiri cristiani prima dell'editto. Al centro sono quindi le tavole dell'editto, promulgato a Milano nel 313 d.C., e al di sopra la liberazione dei cristiani e la loro esultanza. In cima, l'apoteosi di Costantino.\n\"Porta di Sant'Ambrogio\".\nIl secondo basamento ha rilievi di:\nIl fregio al di sopra del portale mostra \"Sisara e Giaele\", sempre disegnato dal Cerano e la porta in bronzo con rilievi sulla \"Vita di Sant'Ambrogio\" \u00e8 di Giannino Castiglioni (1950).\n\"Porta di Maria\".\nIl terzo basamento ha:\nIl portale centrale ha le paraste riccamente decorate da motivi con fiori, frutta e animali, e un timpano con la \"Creazione di Eva\", su disegno del Cerano. La porta bronzea \u00e8 di Ludovico Pogliaghi e presenta \"Storie della vita di Maria\" tra rilievi floreali. Fu la prima a essere realizzata e fu inaugurata nel 1906. Essa era stata eseguita come parte del progetto di rifacimento della facciata progettato da Brentano. Quando il progetto fu abbandonato, fu adattata all'antico portale seicentesco con l'aggiunta del fastigio superiore, traforato, con \"L'incoronazione di Maria fra cori angelici\". La porta rappresenta, sul battente di destra, gli episodi dolorosi, con al centro la \"Piet\u00e0\", mentre a sinistra gli episodi gaudiosi, con al centro l\"Assunzione\". L'episodio dell'annunciazione riporta ancora i segni di danni bellici provocati nel 1943 da un bombardamento aereo sulla citt\u00e0.\n\"Porta della battaglia di Legnano\".\nNel quarto basamento il fregio marmoreo a coronamento del portale ritrae \"Giuditta che taglia la testa a Oloferne\", disegnato dal Cerano, mentre il portale bronzeo del 1950 fu iniziato da Franco Lombardi e terminato da Virginio Pessina, con pannelli raffiguranti la \"Storia di Milano dalla distruzione del Barbarossa alla vittoria di Legnano\".\nIl rilievi del quarto basamento ritraggono:\n\"Porta della Storia del Duomo\".\nIl fregio del portale mostra \"Salomone e la regina di Saba\" di Gaspare Vismara, su disegno del Cerano. La porta bronzea con \"Episodi della storia del Duomo\" \u00e8 di Luciano Minguzzi (1965).\nIl sesto basamento, esterno a destra, ha rilievi di\nPi\u00f9 in alto spiccano particolarmente le grandi statue relative all'Antico Testamento di Luigi Acquisti.\nStatue esterne.\nTutto l'esterno \u00e8 decorato da un ricchissimo corredo scultoreo. Sulle mensole degli sguanci delle finestre si trovano statue e busti, sui contrafforti statue coperte da baldacchini marmorei (in basso) e 96 \"giganti\" (in alto), sui quali svettano i doccioni figurati come esseri mostruosi. Altre statue si trovano sulle guglie, sia a coronamento che nelle nicchie. Il complesso delle sculture \u00e8 una straordinaria galleria dell'arte a Milano tra il XIV e il neoclassicismo, alla realizzazione della quale parteciparono maestri lombardi, tedeschi, boemi, francesi (fra cui i borgognoni), toscani, veneti e campionesi.\nFra le statue pi\u00f9 importanti vi sono:\nArchitettura interna.\nL'interno \u00e8 diviso in cinque navate, e il transetto in tre. Il presbiterio \u00e8 profondo e cinto da un deambulatorio, a fianco del quale si aprono le due sagrestie. La navata centrale \u00e8 ampia il doppio di quelle laterali, che sono di altezza leggermente decrescente, in modo da permettere l'apertura di piccole finestre ad arco acuto nel cleristorio, sopra gli archi delle volte, che illuminano l'interno in maniera diffusa e tenue. Manca il triforio.\nI cinquantadue pilastri polistili dividono le navate e sorreggono le volte a costoloni dipinte con un traforo gotico. Questa decorazione fu iniziata dall'abside (met\u00e0 del XV secolo), proseguita nel tiburio (1501) e ancora nel XVII, fino alle integrazioni e i rifacimenti di Achille Alberti e Alessandro Sanquirico (dal 1823). Dal 1964 non \u00e8 stata pi\u00f9 reintegrata.\nMolto originali sono i capitelli monumentali a nicchie e cuspidi con statue, che decorano i pilastri lungo la navata centrale, il transetto e l'abside. Alcuni capitelli sono a doppio registro, con statue di santi nelle nicchie sormontate da statue di profeti nelle cuspidi. Gli altri pilastri hanno decorazioni a motivi vegetali.\nPavimento.\nDel pavimento originale medievale non esiste alcuna traccia ma secondo il celebre architetto Beltrami, poi autore di un importante rifacimento fra il 1914 e il 1920, l'attuale decorazione geometrica, commissionata in origine al Tibaldi nel 1567, risentirebbe nel disegno di un influsso di quello precedente andato perduto: infatti l'impianto geometrico, con l'eccezione dei rosoni e dei campanelli che si frappongono alle linee geometriche, richiamano un motivo tipico della fine del secolo XIV o del primo XV. Il Beltrami riconosce infatti nella decorazione del pavimento del Duomo una grande rassomiglianza con quella tipicamente tardo trecentesca che ricopre la parete di fondo del loggiato del castello di Pandino presso Cremona.\nIl disegno del pavimento attuale fu commissionato il 24 luglio 1567 al Tibaldi (1527-1596) in seguito alle disposizioni emanate da San Carlo per il decoro della Cattedrale, ma l'inizio dei lavori fu iniziato nel 1584 e terminato, con variazioni, solo tra il 1914 e il 1940. Si tratta di un complesso intreccio di marmi chiari e scuri, tra i quali il nero Varenna, il bianco e rosa di Candoglia, il rosso d'Arzo (in origine, oggi quasi completamente sostituito dal rosso di Verona). Tibaldi defin\u00ec anche gli altari laterali, i mausolei, il coro e il presbiterio (risistemato nel 1986), sulle richieste del cardinale Borromeo. L'interno oggi ha un aspetto che risente soprattutto di quest'epoca, legata al periodo della Controriforma. Nel XVIII secolo alcuni monumenti vennero trasferiti nelle campate verso la facciata, da poco completate.\nDecorazione interna.\nQuadroni di San Carlo.\nNel mese di novembre, periodo dedicato a san Carlo Borromeo, (celebrato il 4 novembre) nel Duomo vengono esposti i cosiddetti \"Quadroni di San Carlo\", un ciclo di cinquantasei grandi tele che celebrano la vita e i miracoli del santo compatrono di Milano. Realizzate nel corso del Seicento, costituiscono il pi\u00f9 importante ciclo pittorico del barocco lombardo.\nIl primo ciclo, fu commissionato tra il 1602 e il 1604 dalla Fabbrica del Duomo, a soli diciotto anni dalla la morte del santo, ad alcuni dei pi\u00f9 affermati pittori della Milano del tempo: il Cerano (quattro dipinti), il Duchino (7), il Fiammenghino (5), Carlo Buzzi (2), Carlo Francesco Procaccini (1), e altri. Questo ciclo comprende le 28 tele pi\u00f9 grandi (6 metri per 4,75), che narrano i \"Fatti della vita del beato Carlo\". A esso si aggiunse il secondo ciclo, i \"Miracoli di San Carlo\", di altrettanti dipinti riguardanti i suoi miracoli e guarigioni. Questi quadri sono pi\u00f9 piccoli rispetto alla prima serie e misurano approssimativamente 2,4\u00d74,4 metri. Furono realizzati tra il dicembre del 1609 e il novembre 1610, quando san Carlo venne canonizzato. Agli esecutori del primo ciclo si aggiunse Giulio Cesare Procaccini, autore, con il Cerano, delle tele pi\u00f9 apprezzate dalla critica.\nOltre a questa serie di teleri in epoca barocca vennero dipinte altre due grandi cicli: il ciclo del \"Ritrovamento della vera croce\", che veniva esposto in occasione della festa del Sacro Chiodo, e il ciclo del \"SS. Sacramento\", narrante prodigi e miracoli del SS. Sacramento. Cessata con la seconda guerra mondiale la consuetudine delle loro esposizioni, sono attualmente collocati presso il museo diocesano in Sant'Eustorgio.\nControfacciata.\nIl portale mediano, in controfacciata, venne disegnato da Fabio Mangone agli inizi del XVII secolo, ma realizzato solo nel 1820. Il coronamento presenta le statue di \"sant'Ambrogio\" e \"san Carlo\", rispettivamente di Pompeo Marchesi e di Gaetano Monti. Sull'attico una lapide ricorda le due consacrazioni, del 1418 e del 1577. Le vetrate dei finestroni classicheggianti del primo livello sono del XIX secolo, realizzate dai fratelli Bertini, con \"san Carlo\", \"sant'Ambrogio\" e \"san Michele\", mentre \u00e8 di Mauro Conconi \"santa Tecla\". Quelle dei finestrini neogotici sono degli anni cinquanta del XX secolo, realizzate dall'ungherese Hajnal, recuperando i vivi colori della tradizione medioevale. Rappresentano, ai lati, la \"Chiesa\" e la \"Sinagoga\", mentre al centro la \"Trinit\u00e0\" con un'insolita iconografia. L\"Assunta\" nella vetrata centrale fu realizzata su cartoni di Luigi Sabatelli.\nMeridiana.\nIn vicinanza dell'ingresso del Duomo si trova la meridiana con il simbolo del capricorno, composta da una striscia d'ottone incassata nel pavimento che attraversa la navata e che risale per tre metri sulla parete di sinistra (a nord). Sulla parete rivolta a sud, a un'altezza di quasi 24 metri dal pavimento, \u00e8 praticato un foro attraverso il quale, al mezzogiorno solare, un raggio di luce si proietta sulla striscia del pavimento. Per evitare che in alcuni giorni dell'anno il foro d'ingresso della luce finisca in ombra, sul lato sud della chiesa manca l'archetto marmoreo. Ai lati della linea metallica sono installate delle lastre di marmo indicanti i segni zodiacali con le date di ingresso del sole.\nLo strumento fu realizzato nel 1786 dagli astronomi di Brera, restaurato pi\u00f9 volte e modificato nel 1827 in seguito al rifacimento del pavimento del Duomo.\nNavata esterna destra.\nMonumenti funerari.\nNella prima campata della navata esterna destra si trova il sarcofago dell'arcivescovo Ariberto da Intimiano (m. 1045), e resse le sorti del Comune di Milano dal 1018 al 1045 riunendo su di s\u00e9 il potere temporale e vescovile sulla citt\u00e0. L'avello, in semplice pietra grezza di serizzo senza ornamenti, \u00e8 sormontato da una copia del famoso crocifisso in lamina di rame dorato, oggi nel Museo del Duomo, donato originariamente da Ariberto al monastero di San Dionigi. La croce, pregevole opera protoromanica, reca un'immagine iconica del Cristo di gusto ancora bizantino. Sulla sommit\u00e0 della croce, nei due tondi, sono le personificazioni del Sole e della Luna. Al termine dei bracci trilobati della croce, sono le figure di Maria e di Giovanni, mentre ai piedi del Cristo \u00e8 un'immagine dello stesso Ariberto che reca in dono il convento di San Dionigi. La croce era ritenuta dalla tradizione quella recata sul Carroccio durante la battaglia di Legnano del 1176 contro l'imperatore Federico Barbarossa.\nA sinistra un piccolo marmo seicentesco riporta un'iscrizione che ricorda\nLa vetrata \u00e8 decorata da \"Storie di San Giovanni evangelista\", tratte dalla \"Legenda Aurea\" di Jacopo da Varazze, qui ricomposte e restaurate negli anni sessanta. La vetrata fu commissionata dal Collegio dei Notai a Cristoforo de' Mottis che la realizz\u00f2 nel periodo1473-1477. \u00c8 una delle pi\u00f9 belle vetrate del pieno rinascimento conservate in duomo. Il gusto umanista che pervade gli episodi della vita del santo si manifesta negli eleganti costumi quattrocenteschi e nelle splendide architetture di gusto classico rese con rigorosa prospettiva.\nNella seconda campata seguono il sarcofago dell'arcivescovo Ottone Visconti, considerato il fondatore della Signoria dei Visconti, che ebbe inizio con la battaglia di Desio del 1277 in cui l'arcivescovo sconfisse la potente famiglia dei Torriani. Successivamente nello stesso sepolcro fu tumulato anche Giovanni Visconti, discendente di Ottone, arcivescovo di Milano dal 1342 al 1354. Il monumento \u00e8 opera di un maestro campionese del primo XIV secolo elevato su due colonne in marmo rosso di Verona e proveniente dall'antica basilica di Santa Tecla.\nLa vetrata \u00e8 decorata con \"Storie del Vecchio Testamento\" di maestri lombardi e fiamminghi databili verso la met\u00e0 del XVI secolo, e vetri raffiguranti la \"passione di Cristo\" ispirati alle incisioni di Albrecht D\u00fcrer. Provengono dai grandi finestroni absidali, rifatti nel corso dell'Ottocento.\nNella terza campata si trova l'elenco degli arcivescovi di Milano e una vetrata con altre \"Storie del Vecchio Testamento\", di maestri lombardi (Arcimboldi), renani e fiamminghi (met\u00e0 del XVI secolo).\nLa quarta campata presenta il \"sarcofago di Marco Carelli\", un mecenate che alla fine del XIV secolo don\u00f2 trentacinquemila ducati alla Fabbrica del Duomo per accelerare i lavori di costruzione. Il monumento, disegnato da Filippino degli Organi nel 1406, \u00e8 un capolavoro della scultura tardogotica. Sul coperchio \u00e8 rappresentato il defunto in posizione giacente secondo la consuetudine dell'epoca, mentre sui fianchi sono otto statue rappresentanti gli evangelisti e i dottori della Chiesa, scolpite da Jacopino da Tradate entro eleganti edicole suddivise da pinnacoli.\nLa quarta vetrata raccoglie episodi tratti dal \"Vecchio Testamento\", realizzata da maestranze lombarde nel XVI secolo.\nLa quinta mostra una lapide con il progetto tardottocentesco di Giuseppe Brentano per la facciata, mai realizzato per l'opposizione incontrata alla demolizione della presente facciata che il progetto rappresentato avrebbe dovuto sostituire.\nSegue a sinistra il sepolcro rinascimentale di Gian Andrea Vimercati, morto nel 1548, decorato da una \"Piet\u00e0\" e due busti di Bambaia (prima met\u00e0 del XVI secolo).\nLa quinta vetrata \"foppesca\" (anche se non \u00e8 opera diretta di Vincenzo Foppa), \u00e8 decorata da \"Storie del Nuovo Testamento\" (1470-1475) di maestri lombardi che si ispirarono alle opere del famoso pittore con influssi della scuola ferrarese. Sviluppa, a partire dall\"Annunciazione\" in basso fino alla \"Crocifissione\" sulla sommit\u00e0, la \"Storia della vita di Cristo\", ed \u00e8 considerata una pi\u00f9 belle e meglio conservate vetrate rinascimentali del Duomo. In essa \u00e8 particolarmente evidente la tecnica a \"grisaille\", con la quale gli antichi esecutori trasferivano sul vetro il disegno che i pittori realizzavano sui cartoni che fungevano da modello.\nAltari del Pellegrini.\nAlla sesta campata vi \u00e8 un altare detto \"di sant'Agata\" composto da colonne composite e frontone, opera di Pellegrino Tibaldi, dove si trova la pala di Federico Zuccari con \"San Pietro visita in carcere sant'Agata\" (1597).\nLa sesta vetrata \u00e8 tra le poche di epoca rinascimentale a essersi conservata integralmente. Narra le \"Storie di sant'Eligio\", patrono degli orefici. Fu infatti ordinata dal Collegio degli Orafi a Niccol\u00f2 da Varallo, che la esegu\u00ec tra il 1480 e il 1489). Ciascun episodio reca in basso il titolo in latino. Le raffigurazioni sono caratterizzate da toni semplici e familiari, molti dei quali mostrano scene di vita quotidiana del XV secolo.\nNella settima campata si trova l\"Altare del Sacro Cuore\", pure disegnato dal Pellegrini, con una pala marmorea di Edoardo Rubino, collocata nel 1957. La vetrata, disegnata nel 1958 da J\u00e1nos Hajnal, ricorda i beati cardinali \"Schuster e Ferrari\", entrambi arcivescovi di Milano.\nL'ottava campata presenta l\"Altare della Madonna\", pure disegnato dal Pellegrini, con la pala marmorea della \"Virgo Potens\", opera di autore forse renano del 1393, detta \"di Jacomolo\", dal nome del donatore. La vetrata con \"Storie di sant'Agnese e santa Tecla\" \u00e8 opera di Pompeo e Guido Bertini del 1897-1905. Sotto la mensa di questo altare si trova il corpo del beato cardinale Alfredo Ildefonso Schuster, arcivescovo di Milano dal 1929 al 1954.\nNavata esterna sinistra.\nNella prima campata della navata esterna sinistra si trovano la meridiana e la vetrata con le \"Storie di David\" di Aldo Carpi (1939).\nLa seconda campata ospita il battistero, opera del Pellegrini, che \u00e8 composto da un tempietto a base quadrata, sorretto da quattro colonne corinzie, con trabeazione e timpani sui quattro lati. Al centro si trova la vasca, composta da una sarcofago romano in porfido. Alla parete si trovano due lastre marmoree in rosso di Verona, con rilievi di \"Apostoli\", opera probabilmente dei maestri campionesi della fine del XII secolo, proveniente da Santa Maria Maggiore. La vetrata \u00e8 stata ricomposta con frammenti del XVI secolo e illustra \"Avvenimenti del Nuovo Testamento\", facenti parte del ciclo della Passione di Cristo, proveniente dalla vetrata absidale dedicata al Nuovo Testamento rifatta nell'Ottocento.\nNella terza campata si trova il monumento agli arcivescovi Giovanni, Guidantonio e Giovannangelo Arcimboldi, attribuito a Galeazzo Alessi o a Cristoforo Lombardo (1599). La vetrata ritrae la \"Battaglia tra san Michele Arcangelo e il diavolo\" ed \u00e8 di Giovanni Domenico Buffa (1939). Unica fra tutte le grandi vetrate, ritrae un unico episodio lungo i suoi 17 metri d'altezza. \u00c8 caratterizzata da toni di acceso espressionismo, con i quali \u00e8 descritta con grande veemenza e audacia l'assalto con cui gli Arcangeli, rappresentati in alto sotto la guida di Michele su di un destriero di un bianco abbagliante, precipitano i demoni tra le fiamme dell'inferno.\nNella quarta campata \u00e8 interessante la vetrata con le \"Storie dei Santi Quattro Coronati\", opera manierista eseguita su disegno di Pellegrino Tibaldi nel 1567. Sono tuttora conservati presso la Pinacoteca Ambrosiana i cartoni di mano del Pellegrini, che Corrado Mochis traspose su vetro. Nella posa teatrale delle vigorose figure che animano gli episodi della vita dei santi, si manifesta chiaramente la derivazione romana dello stile del Tibaldi, e in particolare l'ascendenza michelangiolesca delle possenti rappresentazioni. Sono riportati, dal basso, il \"Miracolo degli scalpelli\", il \"Battesimo in carcere dei quattro scultori convertiti\", \"I quattro santi al lavoro\", il \"Giudizio dei quattro santi\", il \"Martirio davanti all'imperatore Diocleziano\".\nLa quinta conserva il rifacimento del 1832 dell'edicola della \"Tarchetta\" dell'Amadeo, i cui frammenti originali sono oggi al Castello Sforzesco. La vetrata cinquecentesca \u00e8 dedicata alle \"Glorie della Vergine\". Fu realizzata da Pietro Angelo Sesini e Corrado de' Mochis su cartoni di Giovanni da Monte, allievo di Tiziano. Uno degli episodi reca ancora la firma dell'artista (G.M.F., Giovanni da Monte fecit). Come altre vetrate manieriste eseguite durante l'episcopato di Carlo Borromeo, dilata gli episodi rappresentati su pi\u00f9 antelli, accrescendone la monumentalit\u00e0. Chiara \u00e8 la derivazione da Tiziano in molte scene, quali celebre \"Assunta dei Frari\". Sono raffigurati, dal basso, la \"Pentecoste\", il \"Transito\" e l\"Assunzione\" (1565-1566).\nAltare del Crocifisso di san Carlo.\nCome nella navata destra anche le ultime tre campate della navata sinistra sono occupate da tre altari tardomanieristi disegnati da Pellegrino Tibaldi, dell'epoca di san Carlo.\nNella sesta campata si trova l\"Altare del Crocifisso di san Carlo\", che racchiude il celebre crocifisso ligneo che Carlo Borromeo port\u00f2 in processione durante la peste del 1576, come \u00e8 ricordato dall'iscrizione: Completano la decorazione dell'altare due statue ottocentesche di sante nelle nicchie fra le colonne di marmo nero, mentre la statuaria a coronamento del timpano \u00e8 cinquecentesca. Sotto tale altare riposano ora le spoglie del cardinale Carlo Maria Martini, come da sua richiesta a monsignor Luigi Manganini (Arciprete del Duomo).\nLa vetrata \u00e8 decorata con le \"Storie di Sant'Elena\", di Rainoldo da Umbria e del Perfundavalle (1574), narranti il ritrovamento della Croce. La vetrata \u00e8 divisa in soli tre grandi episodi, che narrano la storia della madre di Costantino, la quale, secondo la tradizione, avrebbe rinvenuto la Croce di Cristo durante un pellegrinaggio a Gerusalemme. Il primo episodio in basso mostra \"Sant'Elena libera i prigionieri\"; Segue pi\u00f9 in alto la scena del \"Ritrovamento della Croce\", e in cima il \"Miracolo compiuto dalla santa Croce\".\nAltare di san Giuseppe.\nNella settima campata l'altare e la vetrata sono dedicati a san Giuseppe. Entro la cornice di due cariatidi, \u00e8 la pala cinquecentesca dello \"Sposalizio della Vergine\" di Enea Salmeggia detto il Talpino, pittore bergamasco allievo del Peterzano. Sui fianchi, le statue di \"Aronne\" e \"Davide\" di Francesco Somaini databili dopo il 1830. Sono invece del periodo tardomanierista le statue dei \"Profeti\" che sormontano il timpano, cos\u00ec come la vetrata con le \"Storie di san Giuseppe\" di Valerio Perfundavalle da Lovanio autore sia dei cartoni che della trasposizione su vetro. Voluta da san Carlo, \u00e8 suddivisa in quattro scene: raffigura dal basso l\"Annunciazione\", visibile fra le statue, la \"Visitazione\", la \"Nativit\u00e0\" e la \"Fuga in Egitto\". Si tratta dell'ultima delle vetrate di epoca manierista conservate in Duomo, realizzata nel 1576. Sotto la mensa di questo altare si trova il corpo del di san Mona, arcivescovo di Milano del III secolo, mentre nella pavimentazione antistante l'altare si trova la tomba del cardinale Giuseppe Pozzobonelli, arcivescovo di Milano dal 1743 al 1783.\nAltare di sant'Ambrogio.\nL'ultima campata ospita l\"Altare di sant'Ambrogio\", pure di Pellegrini, con la pala di \"Sant'Ambrogio che impone la penitenza a Teodosio\" del pittore urbinate Federico Barocci (1603). Essa mostra l'imperatore Teodosio inginocchiato di fronte a Sant'Ambrogio, lo scettro e la corona deposti a terra. Si riferisce alla penitenza che il vescovo di Milano, allora capitale dell'impero, impose all'imperatore per avere ordinato un massacro tra la popolazione di Tessalonica. L'episodio, frequentemente rappresentato, era inteso come metafora della subordinazione del potere imperiale a quello papale. Sopra il timpano spezzato dell'altare, retto da colonne in marmo policromo con capitelli in bronzo, sono statue di \"Vescovi\". Sulla vetrata rifatta nell'Ottocento si trovano le \"Storie di sant'Ambrogio\" di Pompeo Bertini. La vetrata \u00e8 caratterizzata, rispetto alle precedenti di epoca rinascimentale, dall'uso di colori pi\u00f9 spenti e da tonalit\u00e0 pi\u00f9 chiare, fra le quali spicca in ogno episodio il rosso della tonaca di Ambrogio. Tutte le scene mostrano, sia nei costumi che nelle architetture sullo sfondo, una particolare attenzione nella ricostruzione storica degli eventi ambientati nella Milano tardoimperiale e una rigorosa costruzione prospettica. Sotto la mensa di questo altare si trova il corpo di San Dionigi, arcivescovo di Milano del IV secolo.\nBraccio sud del transetto.\nMonumento funebre del Medeghino.\nNotevole nel transetto destro \u00e8 il monumento funebre a Gian Giacomo Medici detto il Medeghino, opera di Leone Leoni del 1560-1563. Fu commissionata dal papa Pio IV Medici, fratello del condottiero. \u00c8 composto da una quinta di marmo di Carrara, con un basamento dove poggiano due colonne tuscaniche in breccia rossa d'Arzo, che reggono una trabeazione in modo da creare un'edicola. Sotto di essa si trova la statua bronzea del Medeghino, con la gamba claudicante coperta dal mantello. L'opera, che rappresenta un'interpretazione dello stile di Michelangelo, doveva essere corredata dal sarcofago nella parte superiore, che non venne realizzato in osservanza anticipata delle norme del concilio di Trento in materia di sepolture nelle chiese. Ai lati si trovano altre due statue bronzee: a destra \"Allegoria della Pace\" con bassorilievo del \"Ticino\", a sinistra la \"Milizia\" con bassorilievo dell\"Adda\". I due fiumi ricordano due celebri battaglie vinte dal condottiero. La parte superiore \u00e8 decorata da due epigrafi dedicate al Medeghino e a suo fratello Gabriele. Il fastigio centrale ha un bassorilievo della \"Nativit\u00e0\", coronato da uno stemma dei Medici retto da due putti. Altre due colonne di marmo venato pi\u00f9 alte reggono le statue bronzee della \"Prudenza\" (destra) e della \"Fama\" (sinistra).\nLa vetrata \u00e8 opera di Giovanni Battista Bertini (1849) e presenta \"Storie dei santi Gervasio e Protasio\".\nInteressante l'adiacente altare cinquecentesco in marmi policromi antichi, con due ordini di nicchie e colonnine, fatto costruire dal papa Pio IV, come dono per il nipote Carlo Borromeo. Si dice che il santo vi celebrasse settimanalmente una messa in onore dei suoi familiari. Lo stemma dei Borromeo, \"Humilitas\", \u00e8 infatti posto sulla sommit\u00e0 dell'altare. Esso \u00e8 composto da preziosi marmi orientali e pietre dure, quali calcedonio, serpentino e lapislazzuli. Le statuette dorate che lo ornavano sono state trasferite al Museo del Duomo.\nLa vetrata con le \"Storie di san Giacomo Maggiore\" \u00e8 opera di Corrado Mochis del 1554-1564.\nCappella di san Giovanni il Buono.\nA conclusione della navata mediana si trova l'abside della seconda met\u00e0 del Seicento, dove si apre la \"cappella di San Giovanni Bono\", cos\u00ec noto nella tradizione locale. Fu Carlo Borromeo a volere la traslazione in questo luogo delle reliquie del santo, al posto del portale gotico precedentemente esistente. Il santo di origine ligure fu contemporaneamente arcivescovo di Milano e di Genova nel VII secolo. \u00c8 ricordato per avere riportato a Milano la sede vescovile, che a motivo dell'invasione longobarda era stata spostata a Genova. Il suo corpo si trova oggi tumulato all'interno dell'altare a lui dedicato, entro una teca di cristallo. L'aspetto attuale della cappella risale alla prima met\u00e0 del Settecento quando fu realizzata l'elaborata decorazione che la caratterizza. La statua al centro dell'altare, che ritrae san Giovanni Buono che schiaccia il demonio sotto i suoi piedi, fu realizzata da Elia Vincenzo Buzzi nel 1763. La monumentale edicola marmorea che contiene la statua del santo fu eretta in modo da costituire un pendant simmetrico rispetto al precedente altare della Madonna dell'albero situato nel capocroce del transetto settentrionale. Ai lati sono posti i gruppi marmorei, pure del Buzzi, che richiamano il tema della vittoria sul demonio. A destra \u00e8 \"San Michele Arcangelo che abbatte Lucifero\", a sinistra l\"Angelo custode\" che, sempre calpestando il demone, indica la retta via al fanciullo. Al centro del timpano \u00e8 riportato il versetto del vangelo di Giovanni tratto dalla parabola del buon pastore: \nCoronano l'altare barocco statue di santi e due angeli reggenti il cappello, antico ornamento arcivescovile. Completano la decorazione una serie di altorilievi in marmo di Carrara, che rappresentano \"Episodi della vita del santo\" alternati a busti delle \"Virt\u00f9 cardinali\", realizzati da vari scultori a cavallo tra Seicento e Settecento (Giuseppe Rusnati, Giovan Battista e Isidoro Vismara, Carlo Simonetta e altri). Fra i temi rappresentati ci sono la nascita, l'incontro con la regina Teodolinda, la cacciata degli Ariani, il viaggio a Roma. I rilievi sugli spicchi della volta, della stessa epoca, rappresentano gli \"Arcivescovi in Gloria fra gli Angeli\", mentre nel sottarco \u00e8 il Cristo benedicente. Le tre vetrate dipinte, con \"Storie di san Giovanni Bono\" furono realizzate dal Bertini a met\u00e0 dell'Ottocento (1839-1842).\nLa navata di sinistra del transetto invece ha un'uscita laterale divisa in tre varchi: quello centrale porta al passaggio sotterraneo per l'Arcivescovado, fatto per Carlo Borromeo. Qui la vetrata, con \"Storie di santa Caterina d'Alessandria\" venne disegnata da Biagio e Giuseppe Arcimboldo e realizzata da Corrado Mochis (1556). Questa navata custodisce tre importanti opere del periodo manierista: l'Altare della Presentazione della Vergine, di Bambaia, l'Altare di sant'Agnese, di Martino Bassi, e il San Bartolomeo di Marco d'Agrate.\nAltare della Presentazione della Vergine.\nL'altare della \"Presentazione della Vergine\", sulla destra, mantiene l'aspetto datogli nel 1543 quando fu commissionato ad Agostino Busti, detto il Bambaia, dal Canonico Vimercati. A fianco dell'altare si trovava il monumento funerario del Vimercati, pure del Bambaja, oggi trasferito nella navata destra della chiesa. Esso ha la forma di un tempio classico, interamente composto da marmo bianco, retto da colonne in marmo policromo. Al centro ospita il rilievo con la \"Presentazione di Maria\". La scena \u00e8 concepita come se si trattasse dell'interno del tempio di cui le colonne e il frontone dell'altare costituiscono la parte esterna. Maria bambina \u00e8 ritratta in basso al centro, nell'atto di salire la scala in cima alla quale il sacerdote circondato dai fedeli \u00e8 pronto ad accoglierla a braccia aperte. Ai lati della scala si trovano, sulla sinistra i genitori Anna e Gioacchino, e a sinistra un gruppo di fedeli che reca offerte. I personaggi sono caratterizzati da una rappresentazione fortemente realistica ed espressiva, evidente nei volti dalle vivaci espressioni. Nella rappresentazione prospettica dell'interno del tempio \u00e8 evidente l'ispirazione al finto abside edificato da Bramante in San Satiro, a breve distanza dal Duomo. Il Bambaja \u00e8 autore anche delle statue che coronano l'altare, con la Vergine, San Paolo, San Giovanni Battista e due sante, e del \"San Martino\" nella nicchia laterale. Sono invece di Cristoforo Lombardo \"Santa Caterina\" nella nicchia destra e i rilievi alle basi delle colonne, molto ammalorati, con la \"Nascita\" e lo \"Sposalizio della Vergine\". Il paliotto con la \"Nascita della Vergine\" \u00e8 opera ottocentesca di Antonio Tantardini.\nLa vetrata soprastante con \"Storie di san Martino\" e la \"Presentazione della Vergine\" \u00e8 del tardo Cinquecento ed \u00e8 di vari artisti. A met\u00e0 della vetrata spiccano i \"Profeti\" attribuiti a Michelino da Besozzo, che sono fra gli antelli pi\u00f9 antichi conservati in Duomo.\nDi fronte al Mausoleo Medici vi \u00e8 la statua forse pi\u00f9 celebre di tutto il Duomo: il \"San Bartolomeo Scorticato\" (1562), opera di Marco d'Agrate, dove il santo mostra la pelle gettata come una stola sulle spalle. Reca sul basamento la scritta \nIl successivo Altare di sant'Agnese, completato da Martino Bassi, \u00e8 decorato dalla pala marmorea del \"Martirio di sant'Agnese\", di Carlo Beretta (1754).\nBraccio nord del transetto.\nNella navata destra del braccio nord del transetto si trova un altare disegnato dal Tibaldi, dedicato alla santa cui era dedicata la chiesa abbattuata per fare posto al Duomo, santa Tecla. L'altare in marmo policromo, caratterizzato dalle cariatidi angeliche che reggono il timpano spezzato, \u00e8 del tardo Cinquecento, cos\u00ec come le statue sovrastanti, mentre sono ottocenteschi i due santi ai lati dell'altare. Al centro \u00e8 la pala marmorea con il martirio di \"Santa Tecla tra i leoni\", opera tardobarocca scolpita da Carlo Beretta nel 1754, e un paliotto del 1853 di Antonio Tantardini.\nIl secondo altare, dell'inizio del XVI secolo, \u00e8 dedicato a santa Prassede, rappresentata insieme a san Carlo ai piedi del \"Crocifisso e santi\" nella pala marmorea di Marcantonio Prestinari (1605). La soprastante vetrata di epoca rinascimentale, decorata con le \"Storie di san Giovanni Damasceno\", \u00e8 fra le pi\u00f9 pregevoli conservate in duomo. Fu commissionata dal collegio degli speziali nel 1479 a Nicol\u00f2 da Varallo. Gli antelli con la vita del santo mostrano una galleria di felici ritratti di personaggi, rappresentativi del periodo umanista in cui furono disegnati, e inseriti in equilibrate architetture classiche rappresentate con rigore prospettico.\nDal muro di fondo una porticina d\u00e0 accesso alla scala dei Principi, che in antico era riservata all'ingresso dei personaggi pi\u00f9 illustri, mentre oggi porta all'ascensore per le terrazze. La vetrata con \"Storie di san Carlo\" \u00e8 del 1910.\nCappella della Madonna dell'Albero.\nNella navata mediana \u00e8 chiusa da un'absidiola che contiene la cappella della Madonna dell'Albero, disegnata da Francesco Maria Richini (1614) e realizzata con alcune modifiche da Fabio Mangone e Tolomeo Rinaldi. Fino all'epoca di Carlo Borromeo l'abside era occupato dal grande portale detto \"Compedo\". L'arcivescovo ne ordin\u00f2 la chiusura, per evitare che venisse utilizzato per attraversare la cattedrale da nord a sud, in particolare dai frequentatori del vicino mercato del verziere, che utilizzavano questa porta e l'altra di fronte, sull'abside sud, quale scorciatoi in alternativa al giro esterno del duomo. I bassorilievi che decoravano il portale murato, che costituiscono un'eccezionale testimonianza della scuola lombarda della fase di transizione fra rinascimento e manierismo, furono reimpiegati per decorare la facciata interna dell'arcone che incornicia la cappella della Madonna dell'Albero: da sinistra \"Nativit\u00e0 della Vergine\", \"Presentazione al Tempio\" di scuola del Bambaia, \"Presepe\" di Cristoforo Solari, \"Cristo fra i dottori\" di Angelo Marini e \"Nozze di Cana\" di Marco d'Agrate, alternati a busti di profeti. La volta \u00e8 fittamente coperta di brulicanti rilievi barocchi di Gian Andrea Biffi, Giovanni Pietro Lasagna e del Prestinari (1615-1630). L'altare \u00e8 decorato da una \"Madonna col Bambino\" di Elia Vincenzo Buzzi (1768). Le tre vetrate con \"Storie della Vergine\" furono interamente rifatte nell'Ottocento a opera di Giovanni Battista Bertini (1842-1847).\nDavanti alla cappella si trovano le lapidi funerarie di vari arcivescovi, tra i quali Federico Borromeo e il candelabro Trivulzio, una maestosa opera bronzea donata dall'arciprete G. A. Trivulzio nel 1562: si tratta di un capolavoro della scultura gotica, realizzato nella maggior parte nel XII secolo e attribuito a Nicolas de Verdun o ad artisti renani operanti a cavallo fra Tre e Quattrocento. Il piede poggia su animali chimerici e lungo il corpo corrono viticci e spirali che inquadrano \"scene del Vecchio Testamento\", \"Arti liberali\", \"Fiumi\" e un\"Adorazione dei Magi\".\nNella navata di sinistra si trova l\"Altare di santa Caterina\", l'unico altare gotico della cattedrale in gran parte originale. \u00c8 decorato dalle statue di \"San Girolamo\" e \"Sant'Agostino\", attribuite a Cristoforo Solari (inizio del XVI secolo), e le statuette della fine del XIV secolo riferibili a Giovannino de' Grassi.\nLa vetrata sulla sinistra dell'abside nord, si presenta suddivisa in due parti orizzontalmente: la parte superiore racconta \"Storie di santa Caterina da Siena\", ideate e condotte da Corrado Mochis. Bench\u00e9 datata 1562 mostra affinit\u00e0 con le vetrate quattrocentesche narranti la vita dei santi. Tutti gli episodi sono infatti racchiusi in un unico antello ciascuno, per lo pi\u00f9 in scene di interno caratterizzate da una prospettiva rigida. Mostra invece uno stile pi\u00f9 libero e aggiornato la parte inferiore, con episodi della \"Vita della Madonna\", disegnati da Giovanni da Monte nello stesso periodo (1562-1567). Di gusto tipicamente manierista appaiono il rosone sommitale e i trilobi che concludono la vetrata, decorati con fantasie di putti, grottesche e ghirlande di frutta intrecciate.\nA sinistra si trova il \"monumento funebre dell'arcivescovo Filippo Archinto\", predecessore di Carlo Borromeo, il cui severo busto domina l'edicola progettata da Baldassarre da Lazzate (1559 circa). La vetrata dedicata agli \"Apostoli\" fu realizzata su cartoni del pittore cremasco Carlo Urbino del periodo manierista (1567). A differenza delle altre vetrate, i suoi antelli non sono decorati con narrazioni di episodi evangelici o agiografici, bens\u00ec mostrano a figura intera i \"dodici apostoli\", oltre a raffigurazioni di altri santi in basso. Al culmine c'\u00e8 l\"Incoronazione della Vergine\". Le monumentali figure, rappresentate per lo pi\u00f9 entro nicchie, rappresentano un capolavoro della maturit\u00e0 dell'artista, attivo in numerose chiese milanesi. Spiccano in particolare per la ricchezza cromatica e la definizione plastica, merito anche della sapiente trasposizione su vetro del de' Mochis.\nTiburio.\nAl centro della chiesa si apre il tiburio di Giovanni Antonio Amadeo, alto 68 metri e con una base di forma ottagonale, sostenuta da quattro arcate a sesto acuto e pennacchi. La volta vera e propria \u00e8 retta dalle lunette a sesto acuto e da quattro archi a tutto sesto, non visibili, nascosti dagli archi acuti.\nGli affreschi a tondo nei pennacchi con i \"Dottori della Chiesa\" sono opera di scuola lombarda del 1560-1580 circa. Il profilo delle arcate ospita 60 statue di \"Profeti\" e \"Sibille\" sono in stile tardogotico della seconda met\u00e0 del Quattrocento e sono influenzate dall'arte borgognona e renana, che sembrano anticipare il rinascimento lombardo. Le vetrate nelle finestre sono del 1958 e raffigurano gli eventi del \"Concilio Vaticano II\".\nCampane.\nIl duomo possiede tre campane che suonano altrettante note: Mi bemolle3 calante, Si2 e un La bemolle2 molto calante; assieme costituiscono il concerto campanario pi\u00f9 pesante della diocesi lombarda (e anche dell'intera provincia metropolitana), con 14995 chilogrammi di peso complessivo di bronzo.\nQueste tre campane sono situate nell'intercapedine del tiburio tra la volta interna e le pareti esterne. Non sono visibili dall'esterno.Le campane, originariamente a slancio e posizionate su un campanile posto sulla terrazza sopra la navata maggiore, demolito nel 1868, oggi per problemi statici sono fisse e suonano mediante il movimento del battaglio.\nSulla terrazza del tiburio, dietro una guglia, \u00e8 collocata una quarta campana dedicata a santa Tecla, fusa nel 1553 da Antonio Busca (la nota emessa \u00e8 un Si4).\nPresbiterio.\nIl complesso del presbiterio corrisponde all'area racchiusa dai dieci piloni absidali, e circondata dal deambulatorio. Il suo aspetto attuale risale all'ultima met\u00e0 del Cinquecento. La sua sistemazione e le decorazioni che oggi vediamo furono commissionate da Carlo Borromeo e operate dal suo architetto prediletto, Pellegrino Tibaldi, secondo i dettami del Concilio di Trento. Ulteriori trasformazioni furono operate negli anni ottanta del novecento, a seguito del restauro statico dei piloni del tiburio.\nOggi il presbiterio \u00e8 diviso in due parti, con diverse funzionalit\u00e0.\nIl presbiterio festivo ha accesso da una gradinata semicircolare e occupa una parte della navata centrale e il vecchio coro senatorio (dove si riunivano le magistrature civili e quelle delle confraternite), con vari piani ripavimentati di recente sulla decorazione del Pellegrini.\nNel punto pi\u00f9 elevato si trova l'altare maggiore, proveniente dalla basilica di Santa Maria Maggiore, e consacrato dal papa Martino V il giorno 16 ottobre del 1418, che segn\u00f2 l'inizio ufficiale dell'officiatura della nuova cattedrale. L'attuale posizione sopraelevata venne decisa da Carlo Borromeo. Risale all'epoca della ricostruzione di Milano dopo le distruzioni del Barbarossa, attorno alla fine del XII secolo. La decorazione romanica, di estrema semplicit\u00e0, \u00e8 costituita da dieci lastre di marmo alternate ad altrettanti pilastrini ottagonali, che reggono la grande mensa rettangolare. Al centro dell'altare \u00e8 collocato un rilievo trovato nel lato interno delle lastre che lo compongono, che faceva parte di un sarcofago romano-pagano del III secolo d.C., gi\u00e0 riutilizzato come sepoltura di un martire cristiano, come testimonia una croce sul fondo e un cartiglio. Esso raffigura un romano togato reggente un cartiglio, all'interno di un'edicola.\nLa cattedra e l'ambone, dello scultore Mario Rudelli, sono del 1985 e sono accompagnati da due pulpiti cinquecenteschi, progettati dal Pellegrini. Di forma circolare, circondano i due pilastri che reggono il tiburio. Entrambe sono sorretti da quattro monumentali cariatidi in bronzo, che reggono i parapetti realizzati da lastre di rame sbalzato e dorato, come pure i baldacchini che ne coronano le sommit\u00e0. Il sinistro fu terminato nel 1585. \u00c8 dedicato al \"Nuovo Testamento\" e retto dai simboli degli \"Evangelisti\". Il destro, terminato nel 1602, presenta rilievi del \"Vecchio Testamento\" e quattro cariatidi con i \"Dottori della Chiesa\". Sono opera di Giovanni Andrea Pellizzoni e bronzi di Francesco Brambilla il Giovane (1585-1599).\nAl centro dell'area presbiteriale sorge il \"Tempietto\" o ciborio del Pellegrini, che racchiude al suo interno il tabernacolo cilindrico a torre, dono del 1561 del papa Pio IV Medici al nipote Carlo Borromeo. Il tempietto ha la forma di un piccolo tempio classico circolare, retto da otto colonne corinzie, la cui cupola \u00e8 adornata da statue di angeli e coronata dal Salvatore. Esso ripete nella forma il tabernacolo interno, cilindrico, retto da quattro angeli e interamente modellato con episodi della vita di Cristo. Ai due lati del ciborio sono le due imponenti statue in argento di san Carlo e sant'Ambrogio, capolavoro di scultura e oreficeria barocca. La statua di san Carlo, risalente al 1610, fu modellata dallo scultore Andrea Biffi e cesellata dall'orafo Verova. La pianeta \u00e8 finemente decorata con venti ovali che narrano gli episodi della vita del santo. La Mitra \u00e8 ornata con perle e pietre preziose donate dai fedeli. La statua di sant'Ambrogio, Successiva di quasi un secolo (1698), presenta maggiore enfasi ed espressivit\u00e0. L'intera superficie \u00e8 fittamente cesellata e decorata con diamanti e pietre dure.\nIl ciborio segna anche il confine con la Cappella Feriale, l'altra sezione del presbiterio. Si tratta di uno spazio separato e raccolto realizzato nel 1986 nel vecchio presbiterio e nel coro, dove potere raccogliere i fedeli durante le liturgie della settimana.\nAnche il coro che ligneo delimita questa zona risale al Cinquecento e fu voluto da san Carlo. \u00c8 composto da un doppio ordine di stalli intagliati, quello superiore per i canonici, quello inferiore per il Capitolo. Furono intagliati da Giacomo, Giampaolo e Giovanni Taurini, Paolo de' Gazzi e Virgilio de' Conti su disegni forniti da Pellegrini, nel 1567-1614. I rilievi raccontano 71 \"Episodi della vita di sant'Ambrogio\" con altrettante \"figure di martiri\" nell'ordine superiore, \"Storie di arcivescovi milanesi\" in quello inferiore.\nSacro Chiodo.\nSospeso sopra l'altare maggiore, attaccato alla chiave di volta, si trova la reliquia pi\u00f9 preziosa del Duomo, il chiodo della Vera Croce (Sacro Chiodo), che secondo la tradizione era stato rinvenuto da sant'Elena e usato come morso del cavallo di Costantino I.\nIl Sacro Chiodo \u00e8 oggi conservato in una nicchia contenuta in una copia della serraglia in rame dorato con il rilievo del \"Padreterno\" (oggi nel Museo del Duomo). Anche se sospeso molto in alto, una luce rossa lo rende visibile da tutta la cattedrale. Il chiodo \u00e8 prelevato dall'arcivescovo e mostrato ai fedeli ogni 3 maggio, festa dell'\"Invenzione della santa Croce\" (cio\u00e8 del ritrovamento della Croce), ora viene portato in processione il 14 settembre, festa dell'Esaltazione della santa Croce. Per prelevare il chiodo dalla sua custodia viene utilizzata la seicentesca \"nivola\", un curioso ascensore oggi meccanizzato, da cui prende il nome la celebrazione del rito della Nivola. Dei quattro chiodi della Vera Croce, altri due si trovano, secondo la tradizione, nella Corona ferrea a Monza e alla basilica di Santa Croce in Gerusalemme a Roma. Il quarto chiodo che avrebbe tenuto la scritta \"INRI\", dalla tradizione pi\u00f9 dubbia, si troverebbe nella cattedrale di Colle Val d'Elsa in provincia di Siena.\nOrgani.\nSi pu\u00f2 dire che l'organo del duomo fu una dotazione importante fin dalla nascita della costruzione. Il primo organo fu commissionato gi\u00e0 nel 1395 a Martino degli Stremidi ed era funzionante nel 1397. Seguirono continue modifiche, aggiunte e ripristini. Un punto d'arrivo \u00e8 l'opera di Gian Giacomo Antegnati che tra il 1533 e il 1577 costru\u00ec l'organo nord, con 12 registri e 50 tasti, che fu trasportato nella posizione attuale nel 1579. Nel 1583 venne commissionato a Cristoforo Valvassori l'organo sud (1584-1590), in sostituzione di quello pi\u00f9 antico. Le ante di quest'ultimo hanno grandi dipinti: a sinistra con \"Storie della Vergine e dell'Antico Testamento\" di Giuseppe Meda (1565-1581); a destra la \"Nativit\u00e0\" e il \"Passaggio del Mar Rosso\" di Ambrogio Figino e \"Storie del Vecchio e Nuovo Testamento\" di Camillo Procaccini (1592-1602). Gli intagli dorati delle casse sono di Giovan Battista Mangone, Sante Corbetta, Giacomo, Giampaolo e Giovanni Taurini.\nI due grandi organi nord e sud furono continuamente rimaneggiati, passando tra l'altro dalla trasmissione meccanica a quella pneumatica fino a quella attuale, elettrica. Sono dotati di otto grandi ante (quattro verso il presbiterio e quattro verso il tornacoro) che possono aprirsi o chiudersi per modulare il volume, riverbero ed echi. Nell'elenco degli organisti titolari vi \u00e8 anche il figlio di Johann Sebastian Bach, Johann Christian Bach. Nel corso del XIX secolo anche i Serassi parteciparono alla ristrutturazione dell'organo. Nel 1937 furono aggiunti altri quattro corpi, in modo che tutti quanti fossero comandati dalla stessa consolle. Il risultato acustico fu tuttavia deludente, al punto che tutto il complesso degli organi fu risistemato in occasione della ristrutturazione del presbiterio negli anni 1985-1986. Oggi i quattro organi aggiunti sono posti accanto ai due pi\u00f9 antichi, in nuove casse lignee semplici e lineari. La consolle attuale \u00e8 stata posta sotto la cassa cinquecentesca di destra (sud). L'ultima ristrutturazione (quella del 1986) fu eseguita dalla ditta Tamburini.\nL'organo del Duomo di Milano conta 15.800 canne ed \u00e8 uno dei maggiori organi del mondo. Accanto a questo grande organo ne \u00e8 stato aggiunto un secondo, di piccole dimensioni, posto sulla parte sinistra, accanto al luogo dove prende posto il coro, proprio per essere vicino ai cantori quando serve un accompagnamento meno imponente di quello costituito dall'organo principale.\nCripta.\nNel retrocoro, davanti alle sacrestie meridionali, si aprono le scale che scendono alla cripta. Al termine delle scale, oltre l'ingresso al Tesoro, si passa a un vestibolo rifatto da Pietro Pestagalli nel 1820, che d\u00e0 accesso allo \"scurolo di san Carlo\", e alla cripta. Quest'ultima \u00e8 un ambiente circolare disegnato dal Pellegrini con un peribolo attorno all'altare. Il piccolo ambiente veniva utilizzato durante il periodo invernale dai canonici, al posto del soprastante coro, per la temperatura pi\u00f9 mite. Per questo motivo era anche detto coro iemale o invernale. La cappella circolare \u00e8 occupata al centro dall'altare, circondato da otto colonne in marmo rosso che sorreggono la volta interamente coperta da una fittissima e raffinata decorazione a stucco e affresco. Addossati alle pareti sono gli stalli lignei del coro, di semplice fattura. Una serie di finestre ovali si affaccia sul deambulatorio soprastante.\nDalla parte opposta rispetto al coro invernale \u00e8 il cosiddetto \"scurolo di san Carlo\", una cappella a base ottagonale schiacciata, progettata da Francesco Maria Richini nel 1606. Tutta la fascia superiore e il soffitto sono decorati da lamine d'argento con scene della vita di san Carlo, fatte eseguire dal Cardinal Alfonso Litta verso il 1670. Il corpo del santo \u00e8 custodito in un'urna di argento cesellato, con le pareti di cristallo di rocca donata da Filippo IV di Spagna. Il Cerano forn\u00ec i disegni degli angeli e delle figure che ornano il sarcofago, capolavoro dell'oreficeria barocca. San Carlo giace in abito pontificale, con una croce in tormalina e diamanti donata da Maria Teresa d'Austria. La maschera d'argento fu modellata sull'originale maschera di cera presa dopo la sua morte.\nDeambulatorio.\nRetrocoro con le \"Storie di Maria\".\nIl deambulatorio \u00e8 la galleria che corre sul retro del coro, illuminata dai tre immensi finestroni absidali. Il suo lato interno \u00e8 costituito dal retrocoro marmoreo del Pellegrini, di forma semicircolare, composto da due ordini sovrapposti uno sull'altro. L'ordine inferiore, ritenuto di Galeazzo Alessi, \u00e8 decorato da erme con sembianze angeliche, cherubini e teste di leoni di gusto manierista. In esso si aprono l'accesso alla cripta, e la corona di finestroni che le danno luce. L'ordine superiore \u00e8 decorato da 32 cariatidi in forma di \"Angeli\" su disegno dello stesso Pellegrini realizzati da Francesco Brambilla il Giovane. A essi sono intervallati e tabelle a rilievo, con diciassette \"Storie di Maria\" e dieci \"Simboli mariani\", scolpite all'epoca di Federico Borromeo. La storia si dipana dal pulpito meridionale, e costituisce un importante ciclo di scultura barocca. Vi sono rappresentati la \"Nativit\u00e0 di Maria\", la \"Presentazione al tempio\", l\"Annunciazione\", la \"Visitazione\", il \"Sogno di Giuseppe\", il \"Presepe\", la \"Circoncisione\", la \"Fuga in Egitto\", la \"Disputa con i dottori\", le \"Nozze di Cana\", la \"Crocefissione\", la \"Deposizione\", l\"Apparizione del Risorto alla madre\", il \"Transito della Vergine\", l\"Assunzione\", l\"Incoronazione di Maria\". Furono scolpiti dai pi\u00f9 apprezzati autori milanesi del tempo, Gian Andrea Biffi, Marcantonio Prestinari, Giovanni Pietro Lasagna, Giovanni Bellanda, Gaspare Vismara.\nMonumenti a pontefici e cardinali.\nLa prima campata contiene il \"Monumento a Papa Pio XI\" Ratti, arcivescovo di Milano nei sei mesi precedenti la sua elezione a Papa, di cui rappresenta un fedele ritratto. La statua, scolpita da Francesco Messina nel 1969, lo ritrae in solenni vesti pontificali con la tiara e le chiavi di San Pietro mentre impartisce la benedizione, riprendendo il monumento gotico di Martino V poco distante. Qui si trova l'accesso alla sagrestia meridionale.\nIl \"Monumento a papa Paolo VI\", risale al 1988, e commemora Giovanni Battista Montini, arcivescovo di Milano dal 1954 al 1963. Scolpito da Floriano Bodini, reinterpreta il dinamismo e l'esuberanza del gotico e del manierismo prevalenti nella cattedrale in chiave contemporanea, con un particolare modellato del marmo di carrara che lo rende simile a cera plasmata.\nNella seconda campata si trova l'altare della \"Vergine dell'Aiuto\", con un affresco quattrocentesco ridipinto. La lapide sepolcrale di Niccol\u00f2 e Francesco Piccinino, capitani di ventura di Filippo Maria Visconti, \u00e8 sormontata dal mensolone con la statua a figura intera del \"Monumento a Papa Martino V\", pregevole monumento di scultura tardogotica di Jacopino da Tradate. La cornice e il mensolone, cos\u00ec come il ricco panneggio del papa, rappresentano un tipico esempio del gusto decorativo dell'ultima fase del gotico. Fu scolpito nel 1424 su commissione di Filippo Maria Visconti, per commemorare il papa che il 6 ottobre 1418 consacr\u00f2 il Duomo.\nSegue il \"Monumento al cardinale Marino Ascanio Caracciolo\", governatore di Milano morto nel 1538, opera manierista di Agostino Busti detto il Bambaia. Il cenotafio \u00e8 caratterizzato dall'acceso contrasto fra il nero del Marmo di Varenna, di cui \u00e8 composta l'edicola, e il biancore delle statue che la ornano. La struttura architettonica, costituita da una semplice trabeazione retta da colonne tuscaniche, si presenta sobria e disadorna, a differenza delle precedenti opere del Bambaia che presentano una ricca decorazione. Il corredo statuario comprende, al centro il \"Redentore\" benedicente a figura intera, circondato da \"san Paolo\" e \"san Pietro\". Ai lati \"san Girolamo\" in veste cardinalizia e \"sant'Ambrogio\" con la tradizionale frusta. Al centro della lunetta \u00e8 il tondo dal quale emerge la \"Vergine con il bambino\", mentre ai lati sono due piccoli \"Angioletti\". L'opera scultorea di maggiore pregio \u00e8 tuttavia la statua giacente del defunto che sormonta il sarcofago. Il cardinale \u00e8 rappresentato su di un triclinio dalle linee classiche, mentre sembra essersi appisolato durante la lettura del libro che tiene aperto sulle ginocchia. Il viso del governatore, segnato dalle rughe, appare immerso nel sonno e costituisce l'ultimo capolavoro del Bambaia.\nLa terza campata ha una copia dell'antica lastra marmorea del \"Chrismon Sancti Ambrosii\" e un bassorilievo con \"Piet\u00e0 e due angeli\" di un maestro renano del XIV secolo, oltre a uno stendardo della congregazione del Rosario, del tardo Cinquecento, con ricami e pitture.\nNella quarta campata il \"Monumento a san Carlo\" del 1611 commemora la consacrazione di Carlo Borromeo del 20 ottobre 1577, affiancata dalle erme del \"Tempo\" e dell\"Eternit\u00e0\", in parte opera di Pietro Daverio, e da due lastre marmoree con l'elenco dei santi dei quali sono conservate reliquie nel Duomo.\nLa quinta campata presenta un \"Crocifisso con dalmatica\" duecentesco custodito sotto vetro e proveniente dal Castello Sforzesco nel 1449.\nLa sesta campata ha un \"Crocifisso con vergine e santi\", affrescato da un maestro lombardo all'inizio del XV secolo. Su un elaborato mensolone di gusto tardomanierista (opera di Francesco Brambilla il Vecchio), si trova il \"Monumento a papa Pio IV\" benedicente di Angelo Marini (1567). Il monumento commemora lo zio di san Carlo, Angelo Medici di Marignano, il cui stemma mediceo \u00e8 retto da uno dei fantasiosi angeli che decorano la mensola. Un altro affresco lombardo coevo \u00e8 il \"San Giovanni Battista e Madonna col Bambino\". Nella settima campata si trova il portale della sagrestia nord.\nVetrate absidali.\nI tre immani finestroni absidali sono i pi\u00f9 antichi e i pi\u00f9 ampi della cattedrale. Le due vetrate laterali, di 130 pannelli ciascuna, contengono \"Storie del Nuovo Testamento\" e \"Storie del Vecchio Testamento\". Furono integralmente rifatte in un arco di tempo che va dal 1833 al 1865 da Giovanni Battista Bertini e dai figli Pompeo e Giuseppe, allora direttore dell'Accademia di Brera. La vetrata centrale, dedicata alla \"Visione dell'Apocalisse\" mantiene invece nella parte alta una cinquantina di pezzi del XV e XVI secolo. Essa fu originariamente commissionata nel 1416 a Franceschino Zavattari, Maffiolo da Cremona e Stefano da Pandino. Alla fine del Quattrocento vi intervennero anche Cristoforo de' Mottis e Niccol\u00f2 da Varallo. \u00c8 detto anche della \"razza\" o sole visconteo, dal gigantesco sole che vi campeggia nel mezzo, simbolo araldico, insieme al biscione, dei Visconti Duchi di Milano.\nSagrestia meridionale.\nIl portale della sacrestia meridionale \u00e8 un eccezionale capolavoro di scultura tardogotica, perfettamente conservato, realizzato dallo scalpellino tedesco Hans von Fernach, o Giovanni di Fernach, alla fine del Trecento. Il vibrante brano di scultura si sviluppa al di sopra dell'architrave della porta, attribuito invece a Giovannino de' Grassi, che lo decor\u00f2 a formelle quadrilobate con \"Teste di Profeti\" come il portale della sagrestia settentrionale. La sobriet\u00e0 decorativa del portale contrasta nettamente con il ridondante stile delle decorazioni soprastanti.\nL'opera \u00e8 interamente dedicata alla celebrazione di Maria. Il coronamento ha la forma di un arco ogivale fiancheggiato da due pinnacoli, e terminante nella \"Crocifissione\". L'intera composizione presenta una fervida fantasia nell'ideazione e una raffinata ed esuberante ricchezza nella realizzazione. Alla base si trovano i rilievi delle \"Vergini sagge\" e delle \"Vergini folli\", le prime con le lampade accese e le seconde con le lampade spente, secondo la Parabola delle dieci vergini molto frequente nell'iconografia medioevale. La stessa freschezza caratterizza le rappresentazione degli episodi della Vita di Maria negli intradossi nell'arco, alternati agli elaborati coronamenti. Da sinistra: l\"Annunciazione\", la \"Visitazione\", la \"Nativit\u00e0\", la \"Fuga in Egitto\" e la \"Strage degli innocenti\". Al primo livello della composizione una composta \"Piet\u00e0\" mostra una raffinata eleganza grafica nelle sinuose linee dei panneggi contrastante con la rigida fissit\u00e0 del corpo di Cristo. Al centro della lunetta una \"Madonna del Latte\" \u00e8 affiancata da san Giovanni e sant'Andrea inginocchiato. Nella cuspide la \"Madonna della Misericordia\" \u00e8 raffigurata con le braccia tese ad aprire l'ampio manto per accogliere il popolo dei fedeli. L'estradosso della lunetta presenta la tradizionale decorazione gotica a grandi foglie arricciate, o \"gattoni\".\nL'interno della sacrestia \u00e8 rivestito da armadi seicenteschi. Sopra l'ingresso si trova un \"Martirio di santa Tecla\" di Aurelio Luini (1592). Il lavabo ha un dossale con cuspide, nella cui lunetta si trova un medaglione polilobato con \"Ges\u00f9 e la samaritana\", di Giovannino de' Grassi (1396). A sinistra si trova una nicchia con un \"Cristo alla colonna\" di Cristoforo Solari.\nSagrestia settentrionale.\nLa sagrestia settentrionale rappresenta il punto esatto dal quale part\u00ec la costruzione della cattedrale, come testimonia la presenza di decorazioni in cotto, sostituite poi dal marmo in tutto il resto dell'edificio. Presenta nel portale la pi\u00f9 antica opera di scultura del Duomo, opera di Giacomo da Campione e Giovannino de' Grassi risalente al 1386. L'architrave e la strombatura della lunetta contengono eleganti formelle quadrilobate, da cui emergono le \"Teste di Profeti\", che con eleganti barbe e fantasiosi copricapi testimoniano il gusto elaborato del gotico internazionale. Nella lunetta il Cristo in trono \u00e8 affiancato da una \"Madonna del latte\", ritratta nel gesto simbolico di donare il latte del proprio seno, e da san Giovanni Battista, che esibisce la sua testa sul vassoio. Nell'architrave soprastante, la colomba dello spirito santo \u00e8 affiancata da quattro cariatidi dalle sembianze di angeli, che sorreggono una grande edicola con cuspidi sovrapposte, fiancheggiata da quattro pinnacoli. Nell'arco acuto al centro dell'edicola superiore si trova il rilievo con la \"Gloria di Cristo\". Cristo in trono, benedicente, \u00e8 sorretto da un gruppo di cherubini all'interno della mandorla fiammeggiante, attorniato da angeli e santi. L'intera opera presenta resti della primitiva policromia.\nAll'interno della sagrestia, il pavimento \u00e8 di Marco Solari da Carona del 1404-1407. Dietro gli armadi barocchi resta un frammento di un'arcata gotica in laterizio, che testimonia la primissima fase costruttiva del Duomo (1386-met\u00e0 del 1387). Uno dei fastigi degli armadi \u00e8 dipinta dal Morazzone con \"San Carlo e due angeli\" (1618).In una nicchia si trova la statua del \"Redentore\" di Antonio da Viggi\u00f9, mentre la volta \u00e8 affrescata da Camillo Procaccini.\nScavi.\nDa una stretta scala nella facciata interna si pu\u00f2 accedere al sotterraneo dove si trova il piano del calpestio del IV secolo, a circa quattro metri sotto il livello attuale della piazza. Qui si trovano i resti del battistero di San Giovanni alle Fonti, edificato dal 378 e compiuto entro il 397, dentro il quale sant'Ambrogio battezz\u00f2 il futuro sant'Agostino, la notte di pasqua del 387. Aveva un impianto ottagonale, per un diametro di 19,3 metri, con nicchie che si aprivano nelle pareti alternativamente semicircolari e rettangolari. Al centro si trova ancora il fonte ottagonale, il pi\u00f9 antico che sia documentato, che per\u00f2 \u00e8 in gran parte spogliato della decorazione marmorea originale.\nAltri resti sono pertinenti alle absidi della basilica di Santa Tecla, cattedrale estiva anteriore alla met\u00e0 del IV secolo, demolita nel 1461-1462.\nSalita ai terrazzi.\nAttraverso l'ascensore contenuto nel contrafforte est del braccio nord del transetto si pu\u00f2 accedere alle terrazze del Duomo, dalle quali si gode una straordinaria vista sul fitto ricamo di guglie, archi rampanti (dove sono nascosti gli scarichi delle acque piovane), pinnacoli e statue, nonch\u00e9 sulla citt\u00e0.\nVicino all'ascensore si trova la guglia Carelli, la pi\u00f9 antica del Duomo, che risale al 1397-1404 e fu costruita grazie al lascito di Marco Carelli. \u00c8 decorata da statuette della prima met\u00e0 del XV secolo che ricordano i modi borgognoni. La parte terminale \u00e8 stata rifatta mentre la statua sulla sommit\u00e0, raffigurante \"Gian Galeazzo Visconti\", \u00e8 una copia dell'originale di Giorgio Solari, oggi conservata nel Museo del Duomo. Tra tutte le altre guglie, solo sei risalgono al XV e XVI secolo e una decina sono del XVII e XVIII secolo.\nIl tiburio di Giovanni Antonio Amadeo (1490-24 settembre 1500) \u00e8 sormontato all'esterno da otto archi rovesci che sostengono la guglia maggiore, ultimata nel 1769 con una struttura marmorea, che \u00e8 collegata a un'armatura di ferro del 1844. Attorno al tiburio si trovano quattro gugliotti, di progetto dell'Amadeo, che vide realizzato solo quello di nord-est (1507-1518), arricchito da statuaria coeva oggi in gran parte sostituita da copie; alla base del gugliotto si conserva il bassorilievo commemorativo con l'effigie dell'Amadeo. Quello di nord-ovest venne ultimato da Paolo Cesa Bianchi nel 1882-1887, quello di sud-ovest da Pietro Pestagalli nel 1844-1847 e quello di sud-est, che fa anche da torre campanaria, da Giuseppe Vandoni nel 1887-1892.\nTra le statue sono singolari quelle nella parte sud della falconatura della facciata, risalenti al rifacimento del 1911-1935: raffigurano gli \"Sport\" e sono un inconsueto esempio di statuaria degli anni Trenta.\nMadonnina.\nInaugurata il 30 dicembre 1774, la Madonnina del Duomo di Milano \u00e8 il punto pi\u00f9 alto della chiesa. La statua venne disegnata dallo scultore Giuseppe Perego e fusa dall'orafo Giuseppe Bini, per un'altezza di 4,16 metri. L'interno della statua conserva uno scheletro metallico, che, degradatosi negli anni Sessanta del Novecento, \u00e8 stato ricoverato nel museo e sostituito da un'ossatura in acciaio.\nGrande Museo del Duomo di Milano.\nNel Museo, ospitato all'interno di Palazzo Reale sul fianco destro del Duomo, sono ospitati il \"Tesoro del Duomo\", ricchissima collezione di opere d'arte di oreficeria e capolavori d'arte testimonianza di 1500 anni storia della Chiesa milanese, gli esemplari originali di molte delle pi\u00f9 pregevoli sculture del duomo, dipinti, arazzi, vetrate e modelli che testimoniano l'intera storia della cattedrale."}
{"id": "20147", "revid": "306856", "url": "https://it.wikipedia.org/wiki?curid=20147", "title": "Giuseppe Fiori", "text": "Biografia.\nNato a Silanus ma originario di Cuglieri, laureato in giurisprudenza inizia la sua attivit\u00e0 di giornalista al quotidiano cagliaritano L'Unione sarda ed entra successivamente alla Rai. \u00c8 stato vicedirettore del TG2, direttore di Paese Sera e senatore della Sinistra Indipendente per tre legislature (VIII, IX, X).\nNella prima met\u00e0 degli anni sessanta del Novecento, Giuseppe Fiori sperimenta i tre tipi di scrittura che praticher\u00e0 in seguito con grande impegno, a fianco di quella giornalistica e poi televisiva: la narrativa (\"Sonet\u00e0ula\"), il reportage (\"Baroni in laguna\") e la biografia (\"Vita di Antonio Gramsci\"). Le sue cose migliori sono considerate le grandi biografie, ma anche nel reportage letterario \u00e8 stato scrittore attento ed efficace. Alla narrativa \u00e8 tornato da ultimo, riscrivendo il suo primo libro, il romanzo \"Sonetaula\", da cui il regista Salvatore Mereu ha tratto il film omonimo. Come scrittore, Fiori si colloca bene nel rifiorire in Sardegna della scrittura e dell'attivit\u00e0 letteraria apprezzata in Italia e in Europa negli ultimi decenni ed \u00e8 a volte annoverato tra gli iniziatori, con autori come Sergio Atzeni, Giulio Angioni e Salvatore Mannuzzu, di una Nuova letteratura sarda tra Novecento e Duemila.. Ha ricevuto il Premio Comisso 1986, sezione Biografia; per \"Il cavaliere dei Rossomori\" e il Premio Napoli per \"Uomini ex\".\nA lui \u00e8 intitolata una via nel Parco botanico di Villa Fiorelli in Roma."}
{"id": "20150", "revid": "1249152", "url": "https://it.wikipedia.org/wiki?curid=20150", "title": "Gaetano Salvemini", "text": "Biografia.\nLaurea e insegnamento.\nLaureatosi in lettere a Firenze nel 1896, inizialmente si dedic\u00f2 alla storia medioevale sotto la guida dello storico Pasquale Villari dimostrandosi uno dei migliori giovani storici. Dopo aver insegnato latino in una scuola media di Palermo, fu professore di Storia e Geografia dal 1896 nel Liceo Torricelli di Faenza e dal 1898 nel liceo classico \"Pietro Verri\" di Lodi. \nA soli ventotto anni ottenne la cattedra di Storia moderna a Messina (1901). Qui nel 1908 a causa del catastrofico terremoto perse la moglie, i cinque figli e la sorella, rimanendo l'unico sopravvissuto di tutta la sua famiglia; aveva 35 anni. Successivamente insegn\u00f2 storia all'Universit\u00e0 di Pisa e infine a quella di Firenze. Tra i suoi allievi vi furono Carlo Rosselli, Ernesto Rossi e Camillo Berneri.\nNella citt\u00e0 peloritana fu membro dell'Accademia Peloritana dei Pericolanti.\nSocialista federalista.\nAder\u00ec al Partito Socialista Italiano e alla corrente meridionalista, collaborando, dal 1897, alla rivista \"Critica Sociale\", mostrandosi tenace sostenitore del suffragio universale e del federalismo, visto come unica possibilit\u00e0 per risolvere la questione del Mezzogiorno, cercando di condurre su posizioni meridionaliste il movimento socialista e insistendo sulla necessit\u00e0 di un collegamento tra operai del nord e contadini del sud, sulla necessit\u00e0 dell'abolizione del protezionismo e delle tariffe doganali di Stato (che proteggono l'industria privilegiata e danneggiano i consumatori), e della formazione di una piccola propriet\u00e0 contadina che liquidasse il latifondo.\nSalvemini denunci\u00f2 il malcostume politico e le gravi responsabilit\u00e0 di Giolitti (dissesto della Banca Romana) con il libro: \"\"Il ministro della mala vita\" (1910). Esponente della corrente meridionalista del PSI, si scontr\u00f2 sui temi sopra citati con la corrente maggioritaria di Filippo Turati, alimentando il dibattito interno al partito. In seguito per\u00f2 a una mancata manifestazione del partito contro lo scoppio della guerra italo-turca (1911), usc\u00ec dal partito socialista.\nAssiduo collaboratore della rivista fiorentina \u00abLa Voce\u00bb, nell'autunno del 1911 il periodico sceglie di appoggiare la Campagna di Libia. In predicato di assumerne la direzione, Salvemini abbandona La Voce per fondare, il 16 dicembre 1911, \u00abL'Unit\u00e0\u00bb. Il programma della rivista rispecchia le idee del fondatore: la vera unit\u00e0 italiana deve essere realizzata con l'autonomia e il federalismo. Salvemini diresse \"L'Unit\u00e0\" fino al 1920; nello stesso periodo lavor\u00f2 al progetto di fondare un nuovo partito, meridionalista, socialista nei fini di giustizia e liberale nel metodo, contro ogni privilegio: la Lega Democratica per il rinnovamento della politica nazionale.\nContro gli austriaci.\nNel 1914 mantenne posizioni interventiste, dichiarandosi convinto del carattere \"anacronistico\" degli imperi austro-ungarico e tedesco e auspicandone la distruzione, nell'interesse dell'Italia. Salvemini fu insomma uno dei capofila del cosiddetto \"interventismo democratico\", che giustificava la guerra da posizioni \"di sinistra\": in nome cio\u00e8 dell'ostilit\u00e0 all'antico ordine e in funzione dell'autoaffermazione dei popoli. Un'impostazione, questa, in linea con quella del presidente degli Stati Uniti Woodrow Wilson, fautore dell'entrata in guerra degli Stati Uniti a fianco delle potenze dell'Intesa.\nSul finire della guerra Salvemini espresse per\u00f2 la propria delusione per la mancata realizzazione delle speranze in un superamento delle rivalit\u00e0 antipopolari tra gli Stati e in una partecipazione democratica dei popoli alle decisioni dei governi.\nDeputato antifascista.\nEletto deputato nel 1919, con l'avvento del fascismo si schier\u00f2 subito contro Mussolini. Tuttavia, Salvemini, come altri intellettuali del tempo, sottovalut\u00f2 il fascismo, ritenendolo una \u00abdisgustosa tragedia brigantesca e carnevalesca\u00bb che non sarebbe durata a lungo dopo il delitto Matteotti. Strinse un profondo sodalizio ideale e politico con i fratelli Carlo Rosselli e Nello Rosselli e con Ernesto Rossi, che videro in lui un comune maestro. Non partecip\u00f2 alla Secessione dell'Aventino (1924). Nel 1925 fu tra i firmatari del Manifesto degli intellettuali antifascisti di Benedetto Croce, mentre nello stesso anno Salvemini, i due Fratelli Rosselli e Nello Traquandi fondarono a Firenze un giornale antifascista clandestino, il \"Non Mollare\".\nIl processo e l'esilio.\nArrestato a Roma dalla polizia fascista l'8 giugno del 1925, successivamente, dopo esser stato processato insieme con Ernesto Rossi, pot\u00e9 godere di un'amnistia e in agosto si rifugi\u00f2 clandestinamente in Francia. Qui raccolse elementi per la pubblicazione, nel 1927 a New York e Londra nel 1928, di \" The Fascist Dictatorship in Italy\": egli \u00absin dall\u2019agosto del 1925 aveva trafugato fuori dall\u2019Italia una copia della requisitoria del Pubblico Ministero nell\u2019inchiesta del Senato sulle accuse mosse da Giuseppe Donati contro il direttore generale della pubblica sicurezza generale De Bono, riusc\u00ec ad ottenere nel 1926 da G. E. Modigliani e Umberto Zanotti-Bianco la copia dell\u2019istruttoria del processo Matteotti promosso dalla Corte d\u2019Appello di Roma. Dopo averli utilizzati per il suo libro \"The Fascist Dictatorship\" pubblicato a Londra nel 1928, Salvemini deposit\u00f2 quei documenti presso la biblioteca della \"London School of Economics\" dove sono ancora oggi a disposizione degli studiosi\u00bb.\nA Parigi fu poi raggiunto dai fratelli Rosselli e nel novembre del 1929 fu tra i fondatori del movimento Giustizia e Libert\u00e0 (GL), nato per iniziativa dei fratelli Rosselli e di altri intellettuali democratici tra cui Emilio Lussu, Alberto Tarchiani, Francesco Fausto Nitti e Alberto Cianca. Gruppi di GL si formarono in Italia soprattutto tra studenti universitari. Molti degli aderenti di GL (tra cui Ernesto Rossi, Ferruccio Parri, Leone Ginzburg) furono arrestati e condannati a lunghe pene detentive.\nSalvemini si trasfer\u00ec poi in Gran Bretagna, dove fu protagonista di una dura polemica con George Bernard Shaw.\nProfessore all'Universit\u00e0 di Harvard.\nArthur Meier Schlesinger Sr., presidente del dipartimento di storia dell'Universit\u00e0 di Harvard degli Stati Uniti d'America, nel 1929 invit\u00f2 Gaetano Salvemini a insegnare a Harvard e Salvemini dal 1933 fu membro a pieno titolo del dipartimento, ottenendo una cattedra di storia della civilt\u00e0 italiana e prendendo anche la cittadinanza statunitense.\nA partire dal 1943 pubblic\u00f2 \"Le lezioni di Harvard\" sulle \"Origini del fascismo in Italia\". Destinate a suoi studenti americani, esse chiarificavano e rendevano pi\u00f9 comprensibili situazioni e fenomeni della storia italiana, con un'esposizione di straordinaria nitidezza, facendo di quest'opera uno strumento prezioso per coloro che non conobbero il fascismo. Le lezioni hanno un tono pi\u00f9 meditato e meno polemico rispetto ad altri scritti precedenti sul fascismo; quest'opera costituisce quindi il pensiero salveminiano pi\u00f9 maturo intorno al fascismo, riconfermando l'idea di Salvemini che l'insegnamento della storia sia il pi\u00f9 valido strumento di libera educazione civile.\nSalvemini fu inoltre una figura familiare negli anni della giovent\u00f9 di Arthur Schlesinger Jr., redattore dei \"discorsi elettorali\" detti allora \"della Nuova Frontiera\" per John F. Kennedy. \nProfonda, pur con molti dissensi, l'amicizia che lo leg\u00f2 in questi anni a un altro grande esule antifascista: don Luigi Sturzo, fondatore del Ppi, testimoniata da un fitto carteggio. Fu inoltre in rapporti di reciproca stima con Arturo Toscanini.\nProfessore itinerante.\nDurante la seconda guerra mondiale Salvemini tenne negli USA, in Gran Bretagna e in Francia, conferenze e lezioni universitarie, si batt\u00e9 per una politica contro fascismo, comunismo, clericalismo e monarchia italiana. Nel 1939 fond\u00f2 la \"Mazzini Society\", insieme con un gruppo di aderenti a GL, di repubblicani e antifascisti democratici, tra cui Lionello Venturi, Giuseppe Antonio Borgese, Randolfo Pacciardi, Michele Cantarella, Aldo Garosci, Carlo Sforza, Alberto Tarchiani e Max Ascoli. La loro posizione era contraria alla monarchia e all'accordo stipulato a Tolosa fra comunisti, socialisti e altri aderenti a GL.\nIn questo periodo di esilio Salvemini pubblic\u00f2 vari volumi in lingua inglese, tra i quali \"The Fascist Dictatorship in Italy\" (1928), \"Under the Axe of Fascism\" (1936) e \"Prelude to World War II\".\nProfessore a Firenze.\nTornato in Italia nel 1949 riprese l'insegnamento all'Universit\u00e0 di Firenze e continu\u00f2 a vari livelli la sua lotta politica, ispirata a una visione laica della vita, all'avversione contro dogmatismi e fumosit\u00e0 ideologiche, contro la burocrazia, il clericalismo e lo statalismo, quale fautore di un riformismo democratico, in comunit\u00e0 d'intenti con Ernesto Rossi. Si oppose al governo democristiano e al Fronte Democratico Popolare, sostenendo la necessit\u00e0 di abrogare il Concordato e i Patti Lateranensi e difendendo la scuola pubblica contro le riforme, da lui giudicate reazionarie, dei governi.\nMorte.\nNel 1955 ottenne dall'Accademia dei Lincei il premio internazionale Feltrinelli per la storia e la laurea \"honoris causa\" dall'Universit\u00e0 di Oxford. Mor\u00ec a Sorrento, dove oggi \u00e8 presente un liceo scientifico a lui dedicato, il 6 settembre 1957. \u00c8 sepolto a Firenze, nel prato d'onore del Cimitero di Trespiano (Firenze).\nEredit\u00e0.\nDal 1998 i documenti digitalizzati dell'archivio Salvemini sono stati resi disponibili in rete a cura dello storico Roberto Vivarelli e dell'archivista Stefano Vitali.\nPensiero.\nSulla politica.\nMembro non allineato del Partito Socialista, Salvemini rimase sempre indipendente nelle proprie opinioni rispetto a quelle della maggioranza: la sua concezione politica era originale, e a un convinto socialismo di tendenza meridionalista che affondava le proprie radici nel radicalismo repubblicano risorgimentale, egli affiancava un deciso liberismo economico, in polemica con il protezionismo e lo statalismo. Il suo fu perci\u00f2 un singolare caso di socialismo liberale, che anticip\u00f2 le idee dei fratelli Rosselli. Il suo anticlericalismo, motivato oltre che dalla difesa dello Stato laico anche da una profonda avversione per la religione cattolica in generale (nonostante la vicinanza a eminenti personaggi del mondo cattolico come don Sturzo, o Arturo Carlo Jemolo), era accompagnato da un parallelo anticomunismo, che lo port\u00f2 a opporsi alla scelta del PSI, che era stato il suo partito, di allearsi con il PCI in vista delle elezioni del 1948, oltre che da un antifascismo che non vacill\u00f2 nemmeno negli anni del massimo consenso del regime mussoliniano. Nonostante la propria profonda avversione per il clericalismo e il partito cattolico, proprio per quest'ultimo Salvemini inviter\u00e0 a votare in un momento difficile della vita politica nazionale: a lui si rifar\u00e0 anni dopo il giornalista Indro Montanelli con la sua celeberrima frase \"Turatevi il naso, ma votate DC!\".\nSulla storiografia.\n\u00abStorici risorgimentalisti si nasce o si diventa? Ovviamente, con un Risorgimento non del tutto concluso, si diventa. Emblematico il caso di Gaetano Salvemini che, prima di occuparsi da par suo delle vicende dell'unificazione italiana, si \u00e8 imposto come capofila del rinnovamento della storiografia medievale italiana. In quel 1899 in cui esce il suo capolavoro \"Magnati e popolani a Firenze dal 1280 al 1285\" Salvemini fa uscire anche \"I partiti politici italiani nel secolo XIX\". \u00c8 il primo lavoro di una serrata serie di saggi che, dopo il \"Mazzini\" (1905) e \"La Triplice Alleanza\" (1916-17), culminer\u00e0 nel 1925 con \"L'Italia politica del XIX secolo\". La stessa acribia con cui ha lavorato sulle fonti medievali la riversa su vicende assai pi\u00f9 vicine e che coinvolgono il suo impegno politico, senza tuttavia derogare mai da un rigore storiografico ammirevole. \"L'imparzialit\u00e0 - ammonisce - \u00e8 un sogno. La probit\u00e0 un dovere\"\u00bb.\nPoich\u00e9 gli studi di storia diplomatica erano \"monopolio di esponenti politici e giornalisti\" e i tentativi di \"vere storie ufficiali della politica estera furono criticati negli ambienti accademici, che lamentavano l'indisponibilit\u00e0 delle fonti\", \u00e8 rimarchevole la posizione di Salvemini: \"pur riconoscendo l'interesse dello Stato alla tutela del segreto diplomatico, sosteneva, e non si poteva dargli torto, che una cautela di questo genere era giusta finch\u00e9 valeva per tutti gli studiosi\"."}
{"id": "20151", "revid": "114110048", "url": "https://it.wikipedia.org/wiki?curid=20151", "title": "Gasherbrum II", "text": "Il Gasherbrum II (noto anche come K4) \u00e8 la terza vetta pi\u00f9 alta del massiccio del Gasherbrum, situato nella catena montuosa del Karakoram, nell'Himalaya, la tredicesima montagna pi\u00f9 alta della Terra con i suoi 8.035\u00a0m s.l.m..\nAscensioni.\nPrima ascensione.\nLa prima ascensione fu compiuta l'8 luglio 1956 da Fritz Moravec, Josef Larch e Hans Willenpart, componenti di una spedizione austriaca.\nPrima ascensione femminile.\nLa prima ascensione femminile fu compiuta il 12 agosto 1975 da Anna Okopinska e Halina Kruger-Syrokomska, facenti parte di una spedizione polacca, per la cresta est.\nLa prima donna italiana a salire in vetta \u00e8 stata Goretta Traverso, l'11 luglio 1985, insieme al marito Renato Casarotto. Fu la prima volta che un'alpinista italiana raggiungeva la cima di un ottomila.\nPrima ascensione invernale.\nLa prima ascensione invernale \u00e8 stata compiuta il 2 febbraio 2011 da Simone Moro, Denis Urubko e Cory Richards. La salita ha rappresentato anche la prima salita invernale di un ottomila del Karakorum e per Moro si \u00e8 trattato della terza prima invernale di un ottomila, dopo lo Shisha Pangma nel 2005 e il Makalu nel 2009.\nConcatenamenti.\nTra il 23 e il 30 giugno 1984 Reinhold Messner e Hans Kammerlander realizzarono il primo concatenamento del Gasherbrum II e Gasherbrum I, senza passare dal campo base, senza rifornimenti di materiale e viveri preventivi, e senza incontrare altri alpinisti. Si tratt\u00f2 del primo concatenamento in assoluto di due ottomila.\nAltre salite.\nNel seguente elenco sono riportati gli altri eventi pi\u00f9 significativi riguardanti il Gasherbrum II."}
{"id": "20152", "revid": "2091899", "url": "https://it.wikipedia.org/wiki?curid=20152", "title": "20 (numero)", "text": "Venti (cf. latino \"viginti\", greco \"\u03b5\u1f34\u03ba\u03bf\u03c3\u03b9\") \u00e8 il numero naturale dopo il 19 e prima del 21."}
{"id": "20154", "revid": "1235106", "url": "https://it.wikipedia.org/wiki?curid=20154", "title": "Kangchenjunga", "text": "Il Kangchenjunga \u00e8 la terza montagna pi\u00f9 elevata della Terra con i suoi Situata al confine fra il Nepal e lo Stato indiano del Sikkim, \u00e8 la cima pi\u00f9 alta dell'India, il pi\u00f9 orientale degli ottomila dell'Himalaya e, dal 1838 al 1849, ritenuta la vetta pi\u00f9 elevata del pianeta, fino a quando rilevamenti britannici appurarono che Everest e K2 erano pi\u00f9 elevati.\nDescrizione.\nToponimo.\nL'origine del termine Kangchenjunga \u00e8 incerta e controversa, ma una delle versioni pi\u00f9 diffuse \u00e8 quella che attribuisce alla parola la traduzione \"cinque forzieri della grande neve\" con riferimento ai cinque picchi di cui \u00e8 composto il massiccio.\nConformazione.\nIl Kangchenjunga \u00e8 costituito da cinque cime:\nIl Kangchenjunga ha una forma piramidale, con due facce trapezoidali e due triangolari opposte. La cresta sommitale \u00e8 lunga circa 1,5\u00a0km, da nord-ovest a sud-est. \u00c8 delimitata a nord dalla cima principale, a sud dalla cima sud e a met\u00e0 vi si trova la cima centrale. Dalla cima principale a nord si dipartono due creste:\nDalla cima sud si dipartono le altre due creste:\nLa linea di confine tra Nepal e India passa per la cresta nord, la cresta sommitale e la cresta sud-ovest.\nAnche le pareti, come le creste, sono quattro:\nAscensioni.\nPrimi tentativi.\nNel 1899 l'alpinista inglese Douglas William Freshfield effettu\u00f2 il primo periplo documentato del Kangchenjunga. Con lui erano, tra gli altri, Edmund Johnston Garwood, il fotografo Vittorio Sella col fratello Emilio e l'assistente Erminio Botta, la guida Angelo Maquignaz e il pa\u1e47\u1e0dit Rinzin Namgyal. Il gruppo part\u00ec il 5 settembre da Darjeeling, il 6 ottobre attravers\u00f2 il passo Jongsong La e il 25 ottobre fece ritorno a Darjeeling. Durante il viaggio Garwood realizz\u00f2 la prima carta geografica moderna della regione e Sella ne fotograf\u00f2 le montagne.\nIl primo tentativo di scalata avvenne nel 1905 da parte di una spedizione internazionale guidata da Aleister Crowley e composta da Jules Jacot-Guillarmod, Charles Reymond, Alexis Pache, un ufficiale dell'esercito e l'italiano Alcesti C. Rigo de Righi. Partirono da Darjeeling l'8 agosto e tentarono la salita per il versante sud-ovest. Il 1\u00ba settembre raggiunsero quota 6.500 metri. Durante una discesa dal ghiacciaio persero la vita Pache e tre portatori e la spedizione fu conclusa.\nTra il 1929 e il 1931 tre spedizioni tentarono il Kangchenjunga, questa volta da nord. Nel 1929 e 1931 due spedizioni guidate da Paul Bauer provarono dalla cresta nord, tramite lo sperone est indiano. Nel 1930 una spedizione internazionale guidata da G\u00fcnter Dyhrenfurth tent\u00f2 sempre dalla cresta nord, ma raggiungendola dal versante ovest nepalese.\nPrima ascensione.\nLa prima ascensione della cima principale fu compiuta il 25 maggio 1955 da George Band e Joe Brown, facenti parti di una spedizione inglese guidata da Charles Evans, per la parete sud-ovest. Il giorno successivo raggiunsero la vetta anche gli alpinisti Norman Hardie e Tony Streather. Le restanti quattro vette, di altezza minore, furono scalate per la prima volta tra il 1973 e il 1978 da giapponesi e polacchi.\nLa prima ascensione della cima ovest, detta Yalung Kang, fu compiuta il 14 maggio 1973 da Takeo Matsuda and Yutaka Ageta, facenti parte di una spedizione giapponese. Entrambi gli alpinisti persero la vita durante la discesa. Il Kangbachen fu scalato per la prima volta il 26 maggio 1974 da W. Branski, W. Klaput, M. Malatynski, K. Olech\ne Z. Rubinowski, facenti parti di una spedizione polacca.\nNel 1978 una nuova spedizione polacca realizz\u00f2 ancora le prime ascensioni delle cime sud e centrale. Il 19 maggio raggiunsero la vetta della cima sud Eugeniusz Chrobak e Wojciech Wroz. Il 22 maggio fu la volta della cima centrale per gli alpinisti Wojciech Branski, Andrzej Heinrich e Kazimierz Olech. La prima ascensione italiana fu compiuta il 2 maggio 1982 da Innocenzo Menabreaz e Oreste Squinobal, insieme al portatore sherpa Nga Temba, facenti parte di una spedizione italiana guidata da Franco Garda. La salita avvenne per la via normale.\nPrima ascensione femminile.\nLa prima ascensione femminile fu effettuata dalla britannica Ginette Harrison il 18 maggio 1998, per la parete nord-ovest.\nPrima ascensione invernale.\nLa prima ascensione invernale fu compiuta l'11 gennaio 1986 da Jerzy Kukuczka e Krzysztof Wielicki, per la via normale sulla parete sud-ovest. Durante la salita l'alpinista polacco Andrzej Czok perse la vita in seguito ad un edema polmonare.\nVie alpinistiche.\nVia normale.\nLa via normale alla cima principale del Kangchenjunga \u00e8 considerata quella del 1955 dei primi salitori, lungo la parete sud-ovest. Dal \"Great Shelf\" la via sale per il couloir detto \"Gangway\" fino a raggiungere la cresta ovest, in corrispondenza del colle tra la cima ovest e la principale. La cresta viene quindi costeggiata fino alla vetta.\nCresta nord.\nLe seguenti vie sono tutte alla cima principale.\nIncidenti.\nNel seguente elenco alcuni degli incidenti alpinistici pi\u00f9 noti."}
{"id": "20155", "revid": "869733", "url": "https://it.wikipedia.org/wiki?curid=20155", "title": "Lhotse", "text": "Il Lhotse \u00e8 la quarta montagna pi\u00f9 alta della Terra con i suoi 8.516 \u00c8 composto da tre vette ed \u00e8 collegato direttamente all'Everest tramite il Colle Sud (7.906\u00a0m).\nDescrizione.\nToponimo.\nIl Lhotse \u00e8 indicato con la sigla E1 dal servizio cartografico dell'India, in quanto la montagna non pare avere un nome ufficiale n\u00e9 in tibetano, n\u00e9 in nepalese. Nell'agosto del 1921, Howard Bury non trovando un nome locale che definisse la montagna propose Lhotse, che in tibetano vuol dire cima sud, in quanto la sua cima si trova a sud dell'Everest ed \u00e8 unito ad esso tramite il Colle Sud.\nConformazione.\nOltre alla cima principale sono presenti altre due cime secondarie: il Lhotse Mig (Est), 8.414\u00a0m ed il Lhotse Shar, 8.383\u00a0m.\nAscensioni.\nPrima ascensione.\nLa prima ascensione fu compiuta nel 1956 da una spedizione svizzera guidata da Albert Eggler e formata da Wolfgang Diel, Hans Grimm, Hansrudolf Von Gunten, Eduard Leuthold, Fritz Luchsinher, J\u00fcrg Marmet, Fritz M\u00fcller, Ernest Reiss, Adolf Reist ed Ernst Schmied, oltre a 22 sherpa. L'ascensione avvenne utilizzando sei campi, salendo prima il ghiacciaio Khumbu, quindi scalando fin quasi al Colle Sud, per poi salire un couloir sulla parete nord-ovest che conduce fino alla vetta del Lhotse. Il 18 maggio raggiunsero la cima Fritz Luchsinger e Ernst Reiss. La stessa spedizione port\u00f2 anche quattro alpinisti in cima all'Everest il 23 e 24 maggio, essendo buona parte del percorso condiviso fin quasi al Colle Sud.\nPrima ascensione femminile.\nLa prima ascensione femminile fu compiuta il 10 maggio 1996 da Chantal Mauduit. L'alpinista francese bivacc\u00f2 la notte precedente al campo 4 insieme a Tim Horvath and Steve Koch. Il giorno successivo Horvath e Koch rinunciarono alla salita per il freddo e Mauduit raggiunse da sola la vetta.\nPrima ascensione invernale.\nLa prima ascensione invernale fu compiuta da Krzysztof Wielicki il 31 dicembre 1988. Wielicki faceva parte di una spedizione belga-polacca, costituita dalla \"Belgian Everest Winter Expedition\" guidata da Herman Detienne, che aveva come obiettivo primario l'Everest e come secondario il Lhotse. A questa spedizione si erano uniti tre alpinisti polacchi, Wielicki, Andrzej Zawada e Leszek Cichy. Il 22 dicembre il tentativo belga sull'Everest fall\u00ec a poca distanza dalla cima per un incidente a un portatore sherpa. Sul fronte Lhotse invece il 30 dicembre i polacchi bivaccarono al campo 3 a 7.400 metri, ma il giorno successivo solo Wielicki si sent\u00ec in grado di partire. Raggiunse cos\u00ec la vetta in solitaria dal campo 3, senza ossigeno supplementare e indossando un corpetto che gli sosteneva la colonna vertebrale, essendo reduce da un grave incidente sul Bhagirathi II."}
{"id": "20156", "revid": "828781", "url": "https://it.wikipedia.org/wiki?curid=20156", "title": "Makalu", "text": "Il Makalu (chiamato ufficialmente in Nepal \u092e\u0915\u093e\u0932\u0941; in Cina Makaru; in cinese: \u9a6c\u5361\u9c81\u5c71, in Pinyin: \"M\u01cek\u01cel\u01d4 Sh\u0101n\") \u00e8 la quinta montagna pi\u00f9 alta della Terra con i suoi 8.463\u00a0m s.l.m. (o anche 8.462\u00a0m a seconda delle fonti). Appartiene alla catena dell'Himalaya ed \u00e8 localizzato sul confine tra Nepal e Tibet, circa 22\u00a0km a est dell'Everest.\nDescrizione.\nToponimo.\nIl significato del nome Makalu non \u00e8 ancora oggi chiaro. L'ipotesi pi\u00f9 accreditata \u00e8 quella di una storpiatura del termine sanscrito \"Maha \u2013 kala\" (grande tempo), uno degli appellativi con cui era chiamata la divinit\u00e0 ind\u00f9 Shiva, secondo altre interpretazioni il nome deriverebbe da un termine tibetano che tradotto significa \"grande nero\" con evidente riferimento al colore dei graniti scuri visibili sui versanti della montagna.\nConformazione.\nIl Makalu \u00e8 un picco isolato dall'aspetto imponente \u00e8 infatti costituito da una piramide quasi perfetta con quattro creste taglienti. \u00c8 considerato fra le pi\u00f9 difficili montagne da scalare a causa della completa esposizione delle sue pareti ai venti. Poche sono le scalate effettuate ed \u00e8 uno degli ultimi ottomila ad essere stato scalato in inverno.\nCirca 3\u00a0km a nord-nordovest della vetta principale e separata da essa da una sella chiamata colle del Makalu (Makalu La), si trova la vetta secondaria del Kangchungtse (chiamato anche Makalu II), di 7.678\u00a0m s.l.m., un'altra sella separa invece il Kangchuntse dal Chomo L\u00f6nzo (7.815\u00a0m s.l.m.). Ad est della vetta principale si trova la cima secondaria chiamata Makalu Sud-Est (8.010).\nIl Makalu \u00e8 compreso nell'area protetta del parco nazionale del Makalu-Barun.\nAscensioni.\nPrimi tentativi.\nIl primo tentativo di scalata al Makalu fu fatto nella primavera del 1954 da una spedizione statunitense guidata dallo scienziato appassionato di alpinismo William Siri (1919-2004). La spedizione affront\u00f2 la parete sud-est ma si ferm\u00f2 a quota 7.100. Una spedizione neozelandese, alla quale partecip\u00f2 anche Sir Edmund Hillary, tent\u00f2 nella stessa primavera del 1954 di raggiungere la cima della montagna, ma anch'essa non ebbe successo a causa delle condizioni meteorologiche. Nell'autunno del 1954, una spedizione di ricognizione francese riusc\u00ec a scalare le vette secondarie del Kangchungtse (22 ottobre: Jean Franco, Lionel Terray, Sirdar Gyaltsen Norbu) e del Chomo L\u00f6nzo (30 ottobre (?): Jean Couzy e Terray).\nPrima ascensione.\nLa vetta del Makalu infine fu definitivamente conquistata il 15 maggio 1955 da Lionel Terray e Jean Couzy, appartenenti ad una spedizione francese condotta da Jean Franco, Guido Magnone e Sirdar Gyaltsen Norbu che lo raggiunsero il giorno seguente, seguiti da Bouvier, da S. Coupe, da Leroux e da A. Vialatte. La squadra francese lo affront\u00f2 dalla parete nord e dalla cresta di nordest, attraverso la via della sella situata tra il Makalu ed il Kangchungtse (Makalu-La) da quel momento chiamata \"via francese\".\nPrima ascensione femminile.\nLa prima ascensione femminile fu compiuta il 18 maggio 1990 dalla statunitense Kitty Calhoun Grissom.\nLa prima donna italiana a salire il Makalu \u00e8 stata Cristina Castagna, che ha raggiunto la vetta il 12 maggio 2008.\nPrima ascensione invernale.\nLa prima ascensione invernale \u00e8 stata compiuta il 9 febbraio 2009 da Simone Moro e Denis Urubko.\nIl 27 gennaio 2006 lo scalatore francese Jean-Christophe Lafaille scomparve sul Makalu tentando la prima salita invernale, anche in solitaria.\nAltre ascensioni.\nLa prima ascesa della parete sud-est fu tentata dagli americani e poi eseguita con successo da Y. Ozaki e A. Tanaka appartenenti ad una spedizione giapponese il 23 maggio 1970. La via pi\u00f9 tecnica, rappresentata dalla parete ovest, detta via Pillar fu tentata nel maggio 1971 dai francesi B. Mellet and Y. Seigneur.[2]. La seconda ascesa alla parete ovest via Pillar fu nuovamente eseguita con successo nel maggio 1980 da John Roskelley, Chris Kopczynski, James States e Kim Momb, senza aiuto di portatori sherpa e senza ossigeno.\nIl cammino per raggiungerne la base non \u00e8 semplice: \u00e8 infatti la montagna che implica il superamento del maggior dislivello, visto che si parte dai 470 metri da Thumlingtar per arrivare ai 8.462 metri della vetta. Il lungo trekking di avvicinamento implica inoltre un continuo saliscendi che mette a dura prova gli alpinisti che si dirigono verso il campo base, spesso non ancora perfettamente acclimatati nel primo stadio della spedizione.\nIl 18 maggio 2004, lo scalatore ucraino Vladislav Terzyul vi ha trovato la morte; non si sa con certezza se avesse raggiunto la cima, per questo la sua presenza nella lista di coloro che hanno scalato tutti gli Ottomila \u00e8 dibattuta."}
{"id": "20157", "revid": "125691788", "url": "https://it.wikipedia.org/wiki?curid=20157", "title": "Manaslu", "text": "Il Manaslu (\u092e\u0928\u093e\u0938\u094d\u0932\u0941, conosciuto anche come \"Kutang\") \u00e8 un massiccio montuoso situato nel Nepal centrale, nella catena montuosa dell'Himalaya, la cui vetta pi\u00f9 alta raggiunge i 8.163\u00a0m s.l.m., rappresentando l'ottava montagna pi\u00f9 alta del mondo.\nDescrizione.\nToponimo.\nIl nome Manaslu deriva dal sanscrito \"manasa\", che si pu\u00f2 tradurre come \"montagna dello spirito\".\nConformazione.\nIl Manaslu \u00e8 composto da 3 cime principali:\nAscensioni.\nPrima ascensione.\nLa prima ascensione fu compiuta il 9 maggio 1956 dal giapponese Toshio Imanishi e dal nepalese Gyalzen Norbu, facenti parte di una spedizione giapponese guidata da Yuko Maki, lungo il versante nord-est, per l'attuale via normale. Due giorni dopo raggiunsero la vetta anche Kiichiro Kato e Minoru Higeta. La vetta non sar\u00e0 pi\u00f9 salita fino al 1971.\nPrima ascensione femminile.\nLa prima ascensione femminile fu compiuta da una spedizione giapponese, guidata da Kyoto Sato. Il 4 maggio 1974 raggiunsero la vetta le alpiniste Naoko Nakaseko, Masako Uchida e Mieko Mori, insieme a Jambu Sherpa, lungo la via normale. Avevano tentato in precedenza la salita per la cresta est. Sadako Suzuki, facente parte di un secondo team per la vetta, perse la vita il 5 maggio in seguito ad una caduta tra i campi 4 e 5.\nQuella del Manaslu rappresent\u00f2 anche la prima ascensione femminile di un ottomila, seguita l'anno successivo dall'Everest e dal Gasherbrum II.\nPrima ascensione invernale.\nLa prima ascensione invernale fu compiuta il 14 gennaio 1984 dai polacchi Maciej Berbeka e Ryszard Gajewski lungo la via normale.\nDiscese in sci e snowboard.\nLa prima discesa in snowboard \u00e8 stata compiuta da Marco Galliano il 4 ottobre 2011. Carlo Alberto Cimenti nella stessa occasione ha realizzato la prima discesa italiana con gli sci.\nIncidenti.\nIl 10 aprile 1972 una valanga travolse il campo alto di una spedizione coreana provocando quindici morti, di cui dieci sherpa, quattro alpinisti e il leader della spedizione Kim Jung-Sup. Il numero di morti in quella stagione, diciassette, fu il pi\u00f9 alto nella storia di un Ottomila (le vittime furono 4 coreani, 1 giapponese, 10 nepalesi sherpa, 2 austriaci)\nIl 23 settembre 2012 una valanga, provocata dal distacco di un seracco, ha travolto nella notte le tende degli alpinisti del campo 3 (circa 7.000\u00a0m) della via normale sul versante nord-est, causando tredici morti, tra i quali l'italiano Alberto Magliano."}
{"id": "20158", "revid": "125108913", "url": "https://it.wikipedia.org/wiki?curid=20158", "title": "Nanga Parbat", "text": "Il Nanga Parbat (in urdu: \u0646\u0627\u0646\u06af\u0627 \u067e\u0631\u0628\u062a, \"montagna nuda\"), conosciuto anche come Diamir (in sanscrito \"montagna degli dei\") \u00e8 un massiccio montuoso del Kashmir, in Pakistan, la cui vetta pi\u00f9 elevata raggiunge gli 8126 metri s.l.m., rappresentando la nona montagna pi\u00f9 alta della Terra: pur essendo molto pi\u00f9 vicino agli ottomila del Karakorum di quanto lo sia rispetto a quelli dell'Himalaya propriamente detto, non ne fa parte per il fatto di trovarsi sul lato sud della valle dell'Indo, ed \u00e8 perci\u00f2 considerato l'unico ottomila del Kashmir.\nDescrizione.\nToponimo.\n\"Nanga Parb\u00e0t\" significa \"\"montagna nuda\" in lingua urdu mentre gli sherpa, gli abitanti della regione himalayana, la chiamano \"la mangiauomini\" o la \"montagna del diavolo\"\". Il toponimo \"Diamir\", utilizzato localmente, significa \"re delle montagne\".. Durante gli anni trenta del ventesimo secolo, la propaganda nazista ribattezz\u00f2 la montagna, la cui ascensione fu pi\u00f9 volte tentata da spedizioni sponsorizzate dal governo, \"Schicksalsberg der Deutschen\", ossia \"la montagna del destino dei tedeschi\".\nConformazione.\nLa montagna \u00e8 impostata su una lunga dorsale principale, che compie un lungo arco con la concavit\u00e0 rivolta verso nord-ovest.\nL'arco origina a nord-est, con la cresta Chongra, che sale in direzione sud-ovest al Chongra Peak (6.828 m) e alle sue vette secondarie (Chongra Peak centrale 6.455 m e Chongra Peak meridionale 6.488 m) e prosegue fino al punto nodale del Rakhiot Peak (7.070 m). Qui la dorsale volge a ovest raggiungendo il Dente d'Argento Est (7.530 m) e quindi piega a ovest-sud-ovest toccando l'Anticima (7.910 m). Da questo punto volge direttamente a sud, toccando in successione la Spalla (8.070 m), la Vetta principale (8.126 m) e la Cima Sud (8.042 m). Da quest'ultima, la cresta inizialmente si abbassa in direzione sud-ovest, poi prosegue lungamente verso ovest sempre intorno a quota 7.000 metri con il nome di Cresta Mazeno, dopodich\u00e9 compie una rotazione a nord-ovest andando a esaurirsi sul fondo della valle Diamir. La cresta Mazeno \u00e8 considerata la pi\u00f9 lunga del mondo.\nDalla vetta dirama una dorsale secondaria, che si dirige verso nord, poi piega decisamente verso ovest raggiungendo il Ganalo Peak (6.606 m); da qui digrada in direzione ovest, lungo la cresta Ganalo. Dal Ganalo Peak si diparte una cresta secondaria, la cresta Jiliper, che digrada verso nord-nord-ovest.\nLe dorsali isolano idealmente tre zone della montagna:\nAscensioni.\n\u00c8 il secondo ottomila (dopo l'Annapurna) per indice di mortalit\u00e0, ovvero rapporto tra numero delle vittime e numero degli scalatori giunti in vetta, con un valore che si aggira intorno al 28%, tanto da essere soprannominata come la montagna assassina per l'alto numero di vittime nella sua storia alpinistica.\nPrimi tentativi.\nNel 1895 Albert Mummery condusse una spedizione che raggiunse i 7.000\u00a0m dal versante Diamir. Fu la prima vittima sul Nanga Parbat: scomparve insieme a due portatori Gurkha mentre tentava di esplorare una via per passare al versante Rakhiot attraverso il valico Diama.\nLa prima spedizione tedesca fu condotta nel 1932 da Willy Merkl. Una successiva spedizione tedesca nel giugno del 1934, sempre capeggiata da Willy Merkl, fu ben finanziata dal governo nazista. Il 6 luglio, gli scalatori tirolesi Peter Aschenbrenner ed Erwin Schneider raggiunsero un'altezza stimata di 7.895 m. Se gli alpinisti fossero partiti proprio in quel momento, sarebbero potuti arrivare in cima. Tuttavia, Merkl voleva che l'intera squadra arrivasse allo stesso tempo, cos\u00ec fece aspettare un giorno per far riposare il gruppo, assumendo che il bel tempo sarebbe durato. Invece, il 7 luglio vide l'inizio di una tormenta di neve e di una tempesta che dur\u00f2 nove giorni. La spedizione si concluse in tragedia, con la morte di Alfred Drexel, probabilmente per un edema polmonare di alta quota. 14 alpinisti furono intrappolati a 7.480 m, senza acqua n\u00e9 cibo. Durante il ritiro disperato che segu\u00ec, due famosi alpinisti tedeschi, Uli Wieland, Willo Welzenbach, e cinque portatori sherpa morirono per esaurimento e ipotermia. Willy Merkl stesso e il suo fedele sherpa Gaylay, morirono durante il tentativo di discesa. Il corpo congelato di Merkl e quello di Gaylay furono scoperti nel 1938 da un'altra spedizione tedesca che incapp\u00f2 nella grotta di neve in cui si erano rifugiati.\nNel 1937 vi fu un'ulteriore spedizione tedesca, guidata da Karl Wien; anche questa spedizione ebbe un esito tragico quando intorno al 14 giugno una valanga travolse il campo IV seppellendo sette alpinisti e nove sherpa. Quella del 1937 \u00e8 ricordata come la stagione con il maggior numero di decessi su un ottomila, dopo quella del 1972 sul Manaslu.\nSegu\u00ec un'altra spedizione tedesca nel 1938, che per\u00f2 fu bloccata nel maltempo.\nNell'agosto 1939 una spedizione tedesca guidata da Peter Aufschnaiter, e di cui faceva anche parte Heinrich Harrer, uno dei primi salitori della parete nord dell'Eiger, cominci\u00f2 a effettuare una ricognizione preliminare. A settembre lo scoppio della seconda guerra mondiale blocc\u00f2 le operazioni, con l'arresto dello stesso Harrer che fu internato in un campo di prigionia inglese in India, dal quale evase, assieme a Peter Aufschnaiter, per scappare in Tibet, dove Harrer rimase 7 anni e Aufschnaiter tutta la vita.\nPrima della prima ascensione al Nanga Parbat del 1953, 31 persone erano gi\u00e0 morte nel tentativo.\nPrima ascensione.\nLa prima ascensione fu compiuta il 3 luglio 1953 dall'alpinista austriaco Hermann Buhl con una spedizione austro-tedesca guidata da Karl Maria Herrligkoffer. Il versante prescelto fu il \"Rakhiot\" a nord-est, passando per la \"Sella d'Argento\" e il \"SilberPlateau\". Si tratta del primo e unico ottomila raggiunto in prima assoluta da un solo scalatore (Buhl infatti comp\u00ec l'ascensione da solo a partire dall'ultimo campo) e senza l'uso di ossigeno.\nLa via fu ripetuta con successo solo dopo 18 anni, il 7 luglio 1971, da Michal Orolin e Ivan Fiala, facenti parte di una spedizione cecoslovacca.\nPrime ascensioni femminili.\nLa prima ascensione femminile fu compiuta il 27 giugno 1984 dalla francese Liliane Barrard, salita insieme al marito Maurice. La prima donna italiana a raggiungere la cima del Nanga Parbat \u00e8 stata Nives Meroi nel 1998, mentre la prima a scalarla in inverno \u00e8 stata la francese \u00c9lisabeth Revol nel 2018.\nAscensioni invernali.\nLa prima ascensione invernale \u00e8 stata effettuata dal pakistano Ali Sadpara, dallo spagnolo di etnia Basca Alex Txikon e dall'italiano Simone Moro, che hanno raggiunto la vetta del Nanga Parbat il 26 febbraio 2016. La quarta componente della spedizione, l'italiana Tamara Lunger, si \u00e8 fermata settanta metri sotto la vetta. A causa di alcune vicissitudini l'alpinista Daniele Nardi, parte della spedizione di Ali Sadpara e Alex Txicon, venne escluso dalla nuova squadra formatasi dall'unione tra le due spedizioni (Simone Moro, Tamara Lunger e Alex Txicon, Ali Sadpara), e pertanto privato della possibilit\u00e0 di raggiungere la vetta con essa, con la sola opzione rimasta di una salita in solitaria.\nLa prima donna a raggiungere la vetta in inverno \u00e8 stata l'alpinista francese \u00c9lisabeth Revol (anche la seconda donna in assoluto su un 8.000 in inverno), assieme al suo compagno di cordata, il polacco Tomasz Mackiewicz, il 25 gennaio 2018, aprendo una nuova via indicata da Reinhold Messner e Hanspeter Eisendle, ma mai portata a termine da nessuno, nemmeno in estate.\nL'ascensione era stata precedentemente tentata, tra gli altri, nell'inverno 2011-2012 da Simone Moro e Denis Urubko e nell'inverno 2012-2013 da Daniele Nardi e \u00c9lisabeth Revol.. Nel dicembre 2013 era partita una seconda spedizione di Simone Moro, accompagnato da David Goettler, che si era conclusa senza successo.Nell'inverno 2014 Daniele Nardi, questa volta in solitaria, ha ritentato la vetta passando da quello che \u00e8 ritenuto da molti l'impossibile Sperone Mummery. Tentativo anche questo fallito.\nNell'inverno 2019 un nuovo tentativo di raggiungere la cima della montagna attraverso lo sperone Mummery, la via pi\u00f9 diretta alla cima, viene effettuato dall\u2019italiano Daniele Nardi e il compagno inglese Tom Ballard. Di entrambi vengono perse le tracce il 24 febbraio e vengono avviate le ricerche che, ostacolate dalle condizioni meteorologiche avverse non portano ai risultati sperati. Viene divulgata la notizia della loro morte oltre due settimane dopo l\u2019inizio delle ricerche, confermata da immagini ottenute tramite l\u2019utilizzo di un telescopio. I corpi rimarranno a quota 5.900 m, per volont\u00e0 delle famiglie, perch\u00e9 troppo rischioso recuperarli.\nAltre salite.\nLa seconda ascensione della montagna fu portata a termine nel 1962 da una squadra tedesca composta da Toni Kinshofer, Sigfried L\u00f6w e Anderl Mannhardt, membri di punta di una nuova spedizione guidata da Karl Maria Herrligkoffer. I tre salirono per la parete Diamir, evitandone il centro, soggetto a valanghe, e risalendo invece uno sperone secondario sulla sinistra della parete (destra orografica). Questa via \u00e8 oggi considerata la via normale. Sigfried L\u00f6w cadde discendendo un canalone poco sotto la cima e mor\u00ec.\nAl seguito di una nuova spedizione guidata da Herrligkoffer, Reinhold Messner e suo fratello G\u00fcnther nel giugno 1970 furono i primi a conquistare la cima salendo dal difficile versante meridionale (anche i primi italiani in assoluto su questa montagna), il \"Rupal\", considerato la pi\u00f9 alta parete del mondo (circa 4.500 m di dislivello dalla base alla cima). I fratelli Messner, a causa della stanchezza accumulata da G\u00fcnther durante la salita e della scarsa attrezzatura, dopo aver conquistato la vetta decisero di scendere per il pi\u00f9 agevole versante ovest, il \"Diamir\", allora ancora parzialmente inesplorato. La traversata che fecero \u00e8 da considerarsi un'eccezionale impresa alpinistica. Dopo aver bivaccato due giorni all'aperto, quando erano quasi arrivati alle pendici della montagna, G\u00fcnther Messner fu per\u00f2 travolto da una valanga e mor\u00ec. Questa versione fu contestata da alcuni e ne seguirono vivaci polemiche che accusarono Reinhold Messner di aver abbandonato il fratello alla ricerca dell'eccezionale impresa di traversata alpinistica. Il ritrovamento della salma di G\u00fcnther nell'agosto 2005 esattamente nel luogo indicato da Reinhold, ovvero quasi giunti alla salvezza, conferm\u00f2 precisamente la sua versione e dissip\u00f2 ogni polemica.\nLo stesso Messner nel 1978 comp\u00ec la prima ascensione in totale solitaria a partire dal campo base (e in assoluto la prima solitaria in stile alpino a un ottomila) raggiungendo la vetta dal versante Diamir lungo una via nuova, la quale a tutt'oggi non \u00e8 mai stata ripetuta.\nNel 2005, in poco pi\u00f9 di una settimana, venne aperta finalmente una via diretta sulla parete Rupal, la pi\u00f9 alta parete del mondo, sulla quale la cordata Steve House - Vince Anderson apr\u00ec una via lunga 4.100 metri. Tale ascensione valse ai due alpinisti americani il quindicesimo Piolet d'Or.. Il 15 luglio 2008 perse la vita Karl Unterkircher cadendo in un crepaccio, mentre era impegnato ad aprire una nuova via sul versante Rakhiot insieme a Simon Kehrer e Walter Nones. Il 15 luglio 2012 l'alpinista scozzese Sandy Allan e l'inglese Rick Allen realizzano la prima salita della cresta sud-ovest, la cresta Mazeno, che separa la parete nord-ovest, detta Diamir, da quella sud-est, detta Rupal. L'attacco finale \u00e8 iniziato il 2 luglio dal campo base, al quale i due sono ritornati il 19 luglio.\nVie alpinistiche.\nVia normale.\nL'attuale via normale \u00e8 la \"via Kinshofer\" sulla parete Diamir, a nord-ovest; \u00e8 considerata la via pi\u00f9 facile e sicura.\nDiscese in sci.\nLa prima discesa in sci fu compiuta lungo la parete Diamir nell'estate 1990 da Hans Kammerlander e dallo svizzero Diego Wellig, fermatosi quest'ultimo in salita alla cima nord.\nAviazione.\nNel 1940 Aurel Stein, archeologo ed esploratore britannico, sorvol\u00f2 a 78 anni il Nanga Parbat a bordo di un aereo."}
{"id": "20160", "revid": "6923", "url": "https://it.wikipedia.org/wiki?curid=20160", "title": "Ludwik Lejzer Zamenhof", "text": "In qualit\u00e0 di glottoteta, \u00e8 universalmente noto per aver fondato le basi dell'esperanto, la lingua ausiliaria internazionale pi\u00f9 parlata al mondo. Il suo nome viene a volte italianizzato in Ludovico Lazzaro Zamenhof.\nIl 26 luglio 1887 pubblic\u00f2 l\"'Unua Libro\", il primo libro in esperanto. Da questo momento la sua attivit\u00e0 si divise tra il lavoro di oculista, per mantenere la famiglia, la diffusione dell'esperanto e la costituzione di una \"religione pienamente umana\", denominata prima hilelismo, poi homaranismo. Zamenhof \u00e8 stato nominato 12 volte per il premio Nobel per la pace.\nIl nome \"esperanto\" deriva da uno dei suoi pseudonimi e significa \"colui che spera\".\nBiografia.\nNascita, nome, famiglia.\nLudwik Lejzer Zamenhof nacque a Bia\u0142ystok il 15 dicembre 1859 (3 dicembre secondo il calendario giuliano e 19 \"kislev\" secondo il calendario ebraico), figlio dell'insegnante di lingue Mordechai Zamenhof (il quale preferiva la dizione russa \"Marko\"). La famiglia Zamenhof (o Samenhof secondo alcune grafie) era una famiglia di ebrei lituani, ma Ludwik Lejzer si defin\u00ec sempre \"ebreo russo\".\nNato Lejzer Zamenhof, scelse successivamente (secondo la moda allora in voga tra alcuni ebrei dell'Europa orientale) anche un altro nome non di origine ebraica, \"Ludwik\", in onore di Francis Lodwick, che nel 1652 pubblic\u00f2 una lingua artificiale, della quale Zamenhof venne a sapere nelle opere di Comenius.\nLa formazione.\nLa citt\u00e0 di Bia\u0142ystok, oggi in Polonia, all'epoca era assoggettata all'impero zarista ed era abitata da diversi gruppi etnici che si differenziavano per le distinte posizioni politiche, sociali, linguistiche e religiose: i russi (greco-ortodossi), erano per lo pi\u00f9 impiegati e militari; gli ebrei (di lingua yiddish) erano commercianti; e i polacchi (cattolici) erano operai. Le tensioni tra le varie etnie erano forti e assumevano a volte forme violente, come racconta lui stesso nell\"'Originala Verkaro\", con l'aggiunta di questo commento: \u201cQuesto luogo della mia nascita e degli anni della mia fanciullezza ha impresso il primo corso a tutte le mie aspirazioni successive\u201d..\nNel 1874 la famiglia si trasfer\u00ec a Varsavia, dove il giovane Zamenhof frequent\u00f2 il ginnasio. Studi\u00f2 poi medicina prima a Mosca e poi di nuovo a Varsavia, specializzandosi infine in oftalmologia a Vienna.\nPer quanto riguarda la formazione religiosa, mentre la madre era un'ebrea osservante, il padre, fortemente influenzato dalla Haskalah (illuminismo ebraico), si definiva ateo; Zamenhof deriv\u00f2 da queste diverse influenze una visione molto personale della religione.\nIl matrimonio e i figli.\nIl 9 agosto 1887 Zamenhof spos\u00f2 Klara Silbernik.\nLudwik e la moglie Klara ebbero tre figli: Adam, Sofia e Lidia (che si convert\u00ec al bahaismo). Adam fu ucciso dai nazisti, mentre le due figlie morirono nel campo di sterminio di Treblinka. Il nipote Louis-Christophe Zaleski-Zamenhof viveva in Francia con la figlia Margareta Zaleski-Zamenhof.\nMorte.\nZamenhof mor\u00ec a Varsavia il 14 aprile 1917 e vi venne sepolto nel cimitero ebraico.\nDurante la cerimonia funebre apr\u00ec il corteo la prima corona, a nome di tutti gli esperantisti della Polonia, portata da Edward Wiesenfeld. La seconda, portata da Adolf Oberrotman, era in nome dell'UEA. La terza da parte di tutti gli esperantisti tedeschi, portata dal maggiore von Neubarth. Inoltre accompagnarono il veicolo Grabowski, Kabe e Belmont. Seguirono poi i membri della famiglia: la vedova Klara Zamenhof, il figlio Adamo e la figlia Lidia (l'altra figlia, Zofia, si trovava allora in Russia).\nIn seguito alle cerimonie religiose, fu eretta una tribuna, sulla quale salutarono il defunto: Neubarth (a nome degli esperantisti tedeschi), Leo Belmont (per gli esperantisti polacchi) e Grabowski (per gli esperantisti di tutto il mondo).\nEsperanto.\nPur avendo coscienza di essere strettamente legato alle proprie origini ebraiche, Zamenhof era deciso a non legarsi con \u201cgli obiettivi e gli ideali di un particolare gruppo o religione\u201d, individuando nella diversit\u00e0 linguistica la causa principale \u201cche allontana la famiglia umana e la divide in fazioni nemiche\u201d.\nZamenhof conosceva varie lingue oltre al russo e al polacco, quali il francese, l'inglese, un po' d'italiano, yiddish, ebraico, e le lingue antiche classiche. Giudicati il latino ed il greco inadatti per la vita moderna perch\u00e9 troppo difficili ed arcaici, Zamenhof contest\u00f2 anche l'uso di un idioma nazionale in ambito internazionale, e si orient\u00f2 verso la pianificazione di una lingua nuova, di cui tracci\u00f2, gi\u00e0 tra il 1875 ed il 1878, un suo primo progetto, chiamato \"Lingwe Universala\".\nDopo la parentesi moscovita, tornato nel 1881 a Varsavia, Zamenhof venne a sapere che i suoi manoscritti erano stati distrutti, ma non s'abbatt\u00e9 e riprese a lavorare al suo progetto.\nFinalmente, il 26 luglio 1887, Zamenhof, con l'aiuto economico del futuro suocero, riusc\u00ec a pubblicare un primo manuale in russo della nuova lingua, battezzata Lingua Internazionale. In quell'occasione adott\u00f2 lo pseudonimo di \"Dottor Esperanto\", che avrebbe avuto in seguito un'insospettata fortuna. L\u2019opera, menzionata nella Cronologia generale degli eventi pi\u00f9 importanti della storia del mondo, fu stampata in 3000 esemplari. Si tratta di un libro oggi rarissimo. Le copie conosciute sono solo quattro, tre delle quali presenti nelle seguenti istituzioni: Biblioteca nazionale austriaca, Biblioteca dell\u2019Universit\u00e0 di Varsavia, Biblioteca di stato russa. L\u2019unica copia conosciuta in possesso di un cittadino privato \u00e8 quella del bibliofilo italiano Paolo Barbieri.\nUna quinta copia, un tempo presente in Germania, venne trasferita durante il periodo nazista dalla Biblioteca di Stato della Sassonia alla Biblioteca di Stato di Berlino. Nonostante nel catalogo della biblioteca sia menzionata, questa copia di fatto non \u00e8 disponibile in quanto persa, probabilmente durante la seconda guerra mondiale.\nLa nuova lingua ebbe una rapida fortuna. Nel 1905 si tenne, a Boulogne-sur-Mer in Francia, il primo congresso internazionale, al quale parteciparono circa 700 persone di 20 paesi. Con il congresso di Cracovia, nel 1912, Zamenhof rinunci\u00f2 ai diritti sulla nuova lingua e la proclam\u00f2 sottoposta al solo arbitrio dei suoi stessi parlanti. Da allora si dedic\u00f2 principalmente alle traduzioni, per arricchire l'esperanto e dargli maggiore dignit\u00e0.\nSionismo.\nQuando si trasfer\u00ec a Mosca per i suoi studi, Lejzer venne a contatto con i primi circoli (pre) sionistici e con gli ambienti letterari russi; collabor\u00f2 con diversi giornali tra i quali il \u201cRusskij Jevrei\u201d (\u201cEbreo Russo\u201d) ed il \u201cMoskovskije Vjedomosti\u201d (\u201cBollettino moscovita\u201d), sul quale pubblic\u00f2 dietro compenso alcuni articoli e recensioni di libri tedeschi, firmati con lo pseudonimo \u201cZ.\u201d.\nPoco dopo il ritorno a Varsavia nel 1881, fond\u00f2 il primo circolo sionista della sua citt\u00e0, Ibat Sion (\u201cGli amanti di Sion\u201d) e partecip\u00f2, dalle colonne del settimanale \"Rasvjet\" (\u201cAurora\u201d), al dibattito sulla \"Terra promessa\" degli ebrei. Le ipotesi allo studio erano principalmente due: la Palestina oppure un qualche territorio dell'America, come auspicava inizialmente lo stesso Lejzer, che pubblic\u00f2 nel 1882, nei primi fascicoli della testata l'articolo \"Infine, cosa \u00e8 necessario fare?\" sotto lo pseudonimo \u201cGamzefon\u201d.\nPur rigettando la tesi secondo la quale gli ebrei avrebbero dovuto assimilarsi alle altre popolazioni (in Russia avvenivano frequenti tumulti e non di rado dimostrazioni antisemite), Zamenhof escludeva la Palestina sia perch\u00e9 ritenuta una terra primitiva, considerata \u201csanta\u201d da cristiani ed islamici, sia per la sua appartenenza alla Turchia, che non vi avrebbe mai rinunciato. Pertanto Lejzer concludeva che la migliore soluzione del problema ebraico consistesse nell'acquistare un qualsiasi territorio disabitato degli Stati Uniti d'America per trasferirvi tutta la comunit\u00e0 nel corso di cinque o sei anni.\nLa soluzione \u201camericana\u201d sar\u00e0, tuttavia, smentita di l\u00ec a poco dallo stesso Zamenhof, il quale, nell'articolo \"Sotto il comune stendardo\", suggerir\u00e0 di evitare inutili divisioni nella comunit\u00e0 e di migrare verso Sion, segnando cos\u00ec l'apogeo della tesi \u201cpalestinese\u201d; cambiamento di opinione riconducibile alla convinzione di Lejzer che per una comunit\u00e0 \u00e8 necessaria una terra ed avere con essa un raccordo storico e non un'idea artefatta.\nLa grammatica yiddish.\nNell'ambito del mondo ebreo, Zamenhof tent\u00f2 anche di trovare una lingua comune per tutti gli ebrei, aschenaziti e sefarditi, formalizzando lo yiddish, del quale scrisse la prima grammatica in russo, pubblicata nel 1909 sotto lo pseudonimo di \"Dr. X\"."}
{"id": "20161", "revid": "72396", "url": "https://it.wikipedia.org/wiki?curid=20161", "title": "Societ\u00e0 italiana di storia delle matematiche", "text": "La Societ\u00e0 italiana di storia delle matematiche (in acronimo SISM) \u00e8 un'associazione culturale, nata nel 2000, che ha lo scopo di stimolare le ricerche e gli studi nel campo della storia delle scienze matematiche. Ha sede a Torino, presso il dipartimento di matematica dell'Universit\u00e0 cittadina. Gestisce un database biografico dei matematici italiani simile a quello gestito dal gruppo di ricerca PRISTEM dell'Universit\u00e0 commerciale Luigi Bocconi di Milano.\nOrganizzazione ed attivit\u00e0.\nLa SISM \u00e8 un'associazione culturale ed educativa che si prefigge lo scopo di promuovere e divulgare gli studi sulla storia delle scienze matematiche. Essendo basata sull'attivit\u00e0 volontaria dei soci, la SISM non ha fini di lucro e viene esclusa ogni forma di remunerazione a favore degli associati. Al fine di perseguire gli obiettivi statutari vengono promossi gli incontri tra i soci e con altri cultori della materia, ad es. i congressi annuali, e sviluppate collaborazioni con associazioni aventi finalit\u00e0 simili.\nGli organi della SISM sono:\nCongressi.\nLa SISM ha organizzato i seguenti congressi nazionali:\nProgetti collegati.\nLa SISM mantiene stretti contatti con alcuni progetti editoriali concernenti la storia della matematica italiana: il Giardino di Archimede con la sua collana di cd-rom sulla matematica antica, la collana dei cd-rom del Dipartimento di matematica dell'Universit\u00e0 di Torino, il Progetto Maurolico"}
{"id": "20164", "revid": "1543377", "url": "https://it.wikipedia.org/wiki?curid=20164", "title": "Clelia Bompiani", "text": "Biografia.\nFiglia di Roberto Bompiani, anch'egli pittore, e di Teresa Matthey, \u00e8 stata allieva di suo padre all'Accademia di San Luca a Roma. Ha partecipato ad esposizioni italiane ed estere dedicandosi particolarmente all'acquerello, senza trascurare la pittura ad olio dove ugualmente si \u00e8 distinta. Ha realizzato soprattutto opere di genere riproducenti aspetti della vita di Roma e della sua campagna, curando particolarmente l'ambientazione ed il paesaggio sullo sfondo.\nSposatasi con Ercole Battaglia ha continuato a coltivare l'arte ed anzi, dopo aver dato alla luce Alessandro che divenne precocemente anch'egli giovane artista, si dedic\u00f2 anche all'insegnamento. Ha avuto lo studio nel 1888 alla Passeggiata di Ripetta 17, dal 1889 al 1920 al Corso Umberto 504 e dal 1921 a via Angelo Brunetti 39.\nHa sempre prediletto le scene di vita popolare della citt\u00e0, della Campagna romana e dei piccoli centri del Lazio, come Carsoli, Anticoli Corrado ed Anzio, distinguendosi per la semplicit\u00e0 coloristica sia nella pittura ad olio che nell'acquerello.\nPer le sue indubbie doti, ha partecipato a tutte le pi\u00f9 importanti esposizioni dell'epoca, a cominciare dal 1881, con un'opera a pastello, \"Venditrice di frutta\", soggetto gi\u00e0 trattato ad olio nel 1878, e nel 1884 con due acquerelli \"Prima della Tarantella\" e \"Li vedi?\" che riscossero particolare successo. Nell'84 alla Promotrice di Torino, nel 1895 a Berlino ha esposto e venduto un acquerello, \"Vanit\u00e0\". Nel 1898 un altro acquerello dal titolo \"Sposa\", esposto a Monaco fu apprezzato e venduto molto bene.\nDal Novecento, ha partecipato assiduamente a tutte le mostre dell'Associazione degli Acquerellisti, di cui divenne socio effettivo e membro influente, esponendo alla XXV di queste allestita nel 1900 (\"Dolce malinconia\"); a quella del 1902 (\"Studio di paese\", \"Alla fonte della Botte\", \"In Oriente\" e \"Maria\") ed a quella dell'anno successivo (\"Ritorno al paese\", \"Pastorella\", \"Bibiana\", \"Vittoruccia\"). E poi dalla mostra del 1907 (\"Filatrice\", \"Strada di Anticoli Corrado\") sino all'esposizione del 1914 (\"Vecchio Castello\") ed a quella del 1915, l'ultima di cui si ha memoria (\"Carsoli\"); figure di fanciulle, vedute di paese, scene di vita quotidiana: tutto il suo mondo.\nDurante la sua carriera artistica produsse una grande quantit\u00e0 di quadri, soprattutto ad acquerello i quali contribuirono alla diffusione all'estero della sua fama di artista. Quello che restava del suo Studio fu esposto nel 1946 ad una mostra postuma tenutasi a Bergamo presso la Galleria Tamaza dove apparvero anche lavori del figlio Alessandro."}
{"id": "20167", "revid": "1005847", "url": "https://it.wikipedia.org/wiki?curid=20167", "title": "Centri abitati dell'Islanda", "text": ""}
{"id": "20168", "revid": "327773", "url": "https://it.wikipedia.org/wiki?curid=20168", "title": "Vatnaj\u00f6kull", "text": "Il Vatnaj\u00f6kull \u00e8 una cappa di ghiaccio situata nell'Islanda sudorientale: con circa 8.100\u00a0km\u00b2, \u00e8 la pi\u00f9 grande d'Europa per volume e la seconda per estensione (dopo l'Austfonna, ubicata sull'isola di Nordaustlandet e appartenente all'arcipelago norvegese delle Svalbard). \u00c8 la quarta massa di ghiaccio al mondo dopo la calotta glaciale dell'Antartide, la calotta glaciale della Groenlandia ed il Campo de Hielo Sur in Patagonia.\nDescrizione.\nIl \"Vatnaj\u00f6kull\" ha uno spessore medio di 380 metri e massimo di 950 metri, contiene circa 3.100\u00a0km\u00b3 di ghiaccio. Si sviluppa fino alla quota massima di 2110 metri, con una quota media di 1215 m. La superficie rocciosa al di sotto del ghiacciaio \u00e8 costituita da un altopiano con un'altezza media di 670 metri. \nL'estensione complessiva \u00e8 di poco inferiore a quella della Corsica, coprendo circa l'8% dell'Islanda. Dal 1995 il ghiacciaio ha un bilancio di massa negativo, ovvero si osserva una riduzione del volume totale di ghiaccio. Questo calo \u00e8 pi\u00f9 forte nella parte occidentale e meridionale della calotta.\nGhiacciai vallivi.\nDalla cappa del Vatnaj\u00f6kull si originano circa 30 ghiacciai vallivi tra i quali il Brei\u00f0amerkurj\u00f6kull, il Br\u00faarj\u00f6kull, il Hoffellsj\u00f6kull ed il Dyngjuj\u00f6kull.\nVulcani.\nSotto la sua cappa di ghiaccio si trovano diversi vulcani attivi, tra cui il Gr\u00edmsv\u00f6tn le cui ultime eruzioni risalgono al 1996 e 1998. L'eruzione del 1996, in particolare, ha sciolto circa 3\u00a0km\u00b3 di ghiaccio creando un enorme lago glaciale che, a distanza di un mese, si \u00e8 riversato a valle provocando il j\u00f6kulhlaup.\nLa massima cima islandese, lo Hvannadalshnj\u00fakur (2.109,6\u00a0m), si trova in una propaggine meridionale della cappa di ghiaccio chiamata \u00d6raefaj\u00f6kull, a pochi chilometri dalla costa.\nVisibilit\u00e0.\nSecondo il Guinness dei primati, il Vatnaj\u00f6kull \u00e8 l'oggetto dalla pi\u00f9 ampia visibilit\u00e0 al mondo: in particolari condizioni atmosferiche e di luce pu\u00f2 essere visto dallo Sl\u00e6ttaratindur, la pi\u00f9 alta cima delle Isole F\u00e6r \u00d8er, distante 550\u00a0km. La validit\u00e0 di questo record \u00e8 contestata dalle analisi di J.C. de Ferrant."}
{"id": "20169", "revid": "2110845", "url": "https://it.wikipedia.org/wiki?curid=20169", "title": "Maurice Herzog", "text": " Insieme a Louis Lachenal comp\u00ec la prima salita all'Annapurna, la prima montagna oltre gli ottomila metri mai scalata dall'uomo.\nBiografia.\nNato a Lione, si laure\u00f2 in giurisprudenza e ingegneria, combatt\u00e9 nella resistenza francese. Di carattere gentile, era accompagnato da un saldo spirito di decisione. Come alpinista si fece le ossa sulla \"Sud della Aiguille di Peut\u00e9rey\", sulla \"cresta est del Crocodile\", la via \"Fresno alla Nord dell'Aiguille du Midi\", la \"Nord dei Grands Charmoz\" e, soprattutto, la prima salita al Monte Bianco dal \"ghiacciaio della Brenva\" per la \"cresta di Peut\u00e9rey\": quest'ultima insieme al fratello G\u00e9rard, a Gaston R\u00e9buffat e Lionel Terray.\nIl coronamento dei suoi ideali di alpinista fu la salita dell'Annapurna. La spedizione francese (Louis Lachenal, Gaston R\u00e9buffat, Lionel Terray, Marcel Schatz, Jean Couzy, Jacques Oudot, Marcel Ichac, Francis de Noyelle), da lui diretta, raggiunse la vetta il 3 giugno 1950: fu il primo dei quattordici ottomila ad essere raggiunto dall'uomo, tra l'altro senza ossigeno. L'impresa gli cost\u00f2 congelamenti ed amputazioni, ma gli apr\u00ec le porte ad incarichi politici e di rappresentanza. Dal 1951 al 1956 fu presidente del Groupe de haute montagne. In seguito si occup\u00f2 del Ministero dello Sport francese, fece il sindaco di Chamonix dal 1968 al 1977 e detenne incarichi presso il CIO.\nAlle sue esperienze Himalayane sull'Annapurna, ha dedicato tre libri; in calce al pi\u00f9 diffuso ha scritto: \"la montagna \u00e8 stata un'arena naturale dove, giocando alle frontiere della vita e della morte, abbiamo trovato quella libert\u00e0 che oscuramente ricercavamo e di cui avevamo bisogno come il pane\".\nMuore la sera del 13 dicembre 2012, all'et\u00e0 di 93 anni."}
{"id": "20170", "revid": "1910023", "url": "https://it.wikipedia.org/wiki?curid=20170", "title": "Renate", "text": "Renate (\"Ren\u00e0a\", in dialetto brianzolo) \u00e8 un comune italiano di abitanti della provincia di Monza e della Brianza in Lombardia. Il suo territorio risulta compreso tra i 281 e i 333 metri sul livello del mare.\nLa superficie \u00e8 di 2,88\u00a0km\u00b2, dei quali 1,30\u00a0km\u00b2 risultano urbanizzati per una percentuale del 44,828%.\nStoria.\nL'origine del nome del paese viene, forse, da \"Arenate\" per la tipologia sabbiosa (rena) del terreno. Di fatto, il territorio si stende su un'area geologica prealpina di origine morenica: nella fascia che scende dalla maggiore catena montuosa delle Alpi, la zona di passaggio verso la grande pianura lombarda, Renate si colloca ai piedi di una serie di ondulazioni collinarie, originate, nell'Era Quaternaria, dall'accumulo di materiale trasportato dai ghiacciai alpini.\nLa Brianza fu certamente abitata da popolazioni orobiche cui seguirono i Celti (Galli) spinti a Nord dagli Etruschi.\nI Romani occuparono poi la Brianza dopo aver vinto Milano nel 222 a.C. come riportato nel \"De Bello Gallico\" di Giulio Cesare; l'imperatore Ottaviano Augusto, subentragli, divise l'Italia in 11 province e Plinio il Vecchio riferisce che la Brianza rinetrava nell'ottava. In Renate sono stati rinvenuti reperti di sepolture di epoca romana in localit\u00e0 Odosa - durante gli scavi della ferrovia Monza-Molteno (donati ai Musei di Lecco) - e ai Cariggi una spada in bronzo del tipo a forma di salice che verosimilmente contraddistingueva la tomba di un guerriero. In centro paese, nel cortile detto \"Curt di Bioi\", furono rinvenute antiche monete romane tra le quali un \"Sesterzio di rame\".\nNon ci sono altre notizie certe che citino Renate fino al 1096 quando una pergamena che parla di un certo Maino del fu Borrizzone di Vicosopra lascia tutti i suoi beni alla Chiesa di San Lorenzo di Chiavenna: il lascito testamentario \u00e8 redatto da Giovanni notaio e giudice in Renate.\nNel 1100, in un altro lascito testamentario, le sorelle Naluscia e Pagana, figlie di Lanfranco detto de Torre, donarono, con il consenso dei loro mariti Alderico e Alderano, la Chiesa di San Siro a Brianzono, in provincia di Sondrio. Lanfranco era \"de vico Arenato\", originario quindi di Renate; si deve ascrivere la sua appartenenza alla famiglia Della Torre che govern\u00f2 la citt\u00e0 di Milano nel periodo precedente i Visconti nelle varie successioni di vassalli, valvassori, valvassini e manenti create con Carlo Magno, il primo grande imperatore del Sacro Romano Impero incoronato nell'800.\nIl secolo successivo vede Renate \"dipendere\" dai monasteri benedettini di Civate e Pontida nel senso che i terreni e le propriet\u00e0 venivano affidati a \"governatori\" locali delle famiglie notabili presenti sul territorio. In un contratto scritto in Cremella il 13 febbraio 1117, il prete Giovanni - rappresentante di Teodaldo di Pontida, affida ad alcuni famigli renatesi (Obizzone, Lotario figlio di Ugo e nipote di Obizzone stesso, Alderico ed Amizzone, gemelli e figli di Arialdo) la gestione di alcuni poderi in Cassago dietro pagamento di un affitto da pagarsi in denaro nella ricorrenza di S. Martino insieme ad altri beni come polli e uova.\nNel 1162, Federico Barbarossa, imperatore del Sacro Romano Impero, concede un diploma imperiale a favore di Algiso quale riconoscimento della sua fedelt\u00e0 di paladino.\nCon questa investitura viene ricordato tra i vari possessi appartenenti all'Abbazia di Civate una localit\u00e0 chiamata Retenadem. Nello stesso elenco si affianca anche il nominativo del Vian\u00f2 nella forma di Viganorem.\nNegli stessi giorni, Benedetto d'Assia - ambasciatore di Federico Barbarossa, investe il Monastero di Cremella, di diversi fondi del circondario tra cui viene citato anche il luogo del Tornago.\nNell'agosto del 1232, Bernardo Pozzonello arciprete di Monza concede nuovi statuti al Monastero di Cremella; tra gli altri sono ricordati Codecario e Sorzao detti del luogo del Tornago.\n1289: nel \"Liber Notitiae Sanctorum Mediolani\" (elenco di Santi, Chiese ed Altari della diocesi di Milano) del cronista Goffredo da Bussero, vengono ricordate in Renate tre chiese e tre altari:\nIl 22 dicembre 1451, le tre localit\u00e0 di Renate con il Tornago e il Vian\u00f2, vengono inserite nelle immunit\u00e0 fiscali che il duca di Milano Francesco Sforza concede al Monte di Brianza.\nCinque anni pi\u00f9 tardi, diverse famiglie con il cognome \"Perego\" vengono individuate nell'estimo ducale. Sono residenti in Renate, Pieve di Agliate. Anche il Monastero del Vian\u00f2 ottiene un'immunit\u00e0 fiscale da parte del sig. Paolo di Santo Cassiano per certi beni venduti in luogo a Felice de Perego nel 1498.\nNel 1530, Renate contava 91 abitanti, 20 capi di bestiame bovino. V'erano 240 pertiche coltivate a vigna, 298 a campo e prato, 230 a ronco. Oltre al centro storico (via Umberto) e il Tornago d'antica origine medievale, vicino a Cremella e alla Pieve di Missaglia, v'erano il Vian\u00f2 col suo monastero sotto la Pieve di Agliate e la Cascina Odosa al confine con Besana.\nFino al 1565, la cura delle anime di Renate era esercitata dai frati di San Girolamo di Castellazzo della Chiesa di Sant'Alessandro al Vian\u00f2. Con le visite pastorali di San Carlo Borromeo, viene stabilito che la chiesa parrocchiale sar\u00e0 quella di San Donato e Carpoforo: Donato Perego \u00e8 investito del nuovo beneficio e, nel 1578, Ludovico Arrigoni \u00e8 parroco. Sono questi anche gli anni della tremenda peste; per sfuggire alla quale, si costru\u00ec l'Oratorio dei Santi Rocco e Sebastiano. Sono gli anni di dominazione spagnola, quelli raccontati dal Manzoni nel celebre \"Promessi Sposi\". Il 10 maggio 1607, Renate d\u00e0 ospitalit\u00e0 alla soldataglia Lanzechinecca della compagnia del Capitano Alberto Baldovino. Nel 1630, di nuovo, si ospita la compagnia lanzechinecca del Capitano Rainoldo del reggimento del colonnello Ciamburgo. Gerolamo Villa accoltella sulla Piazza di Renate il soldato Maffeo Germano.\nNel 1684 Giovan Angelo Perego, con un proprio lascito testamentario, fonda la chiesa di San Giovanni Battista. Nello stesso anno, sotto la guida spirituale del Parroco don Carlo Bossi, viene riedificata la chiesa parrocchiale.\nIl XVIII secolo vede la dominazione austriaca. Nel 1759, la chiesa parrocchiale riceve la visita del Cardinale Arcivescovo di Milano Giuseppe Pozzobenelli. Nel 1777, il parroco don Federico Beretta guida un ampliamento e restauro della chiesa parrocchiale. Nel 1787, viene pubblicato il bando d'avviso per la vendita all'incanto dei possedimenti goduti dalla parrocchiale. Verranno per la maggior parte acquistati dal nobile Francesco Aliprandi. Nel 1793, la stessa parrocchiale perde la sua caratteristica di mercenaria a favore di benedicio Parrocchiale perpetuo con pubblico atto del notaio Carlo Alberto Rusca. Verranno da allora nominati i parroci direttamente in loco.\nNel 1843 Emilia Redaelli sposa nella chiesa parrocchiale il nobile Enrico Manzoni, figlio dello scrittore Alessandro e di Enrichetta Blondel. Abiteranno nella villa Cagnola-Mazzucchelli per 20 anni con 7 figli. La villa fu costruita nella seconda met\u00e0 del '700 su progetto dell'architetto Giuseppe Piermarini (lo stesso che studi\u00f2 il restauro della facciata del Teatro \"La Scala\" di Milano oltre alla Villa Reale di Monza).\nIl '900, \u00e8 il secolo delle grandi opere pubbliche. Si comincia con il Municipio nel 1904. Nel 1907, \u00e8 la volta dell'Asilo infantile \"Regina Elena\". Nel 1911 viene inaugurata solennemente la ferrovia Monza-Molteno-Oggiono, progetto del cittadino renatese Ing. Enea Camisasca.\nL'8 novembre 1928 viene pubblicato il Regio Decreto 8556 con il quale il Comune di Renate viene fuso con il Comune di Veduggio e cos\u00ec rimarr\u00e0 fino al 1956.\nTra il 1960 e il 1964, si realizza l'ampliamento della Chiesa Parrocchiale sotto la guida del benemerito Parroco don Pasquale Zanzi.\nNel 1965 si inaugur\u00f2 la Scuola Elementare \"Alfredo Sassi\" alla presenza dell'allora Ministro alla Pubblica Istruzione On. Giulio Andreotti dopo la posa della prima pietra dell'Arcivescovo di Milano Giovanni Colombo in visita pastorale.\nFu poi la volta della Scuola Media in consorzio con il Comune di Veduggio, e della Scuola Materna Statale sorta nel 1974 inaugurata alla presenza del nuovo Ministro della Pubblica Istruzione Senatore Marcora.\nIl 1977, negli anni del decentramento amministrativo, si svolgono i lavori per la biblioteca comunale, che aprir\u00e0 i battenti l'anno successivo. L'ultimo ventennio vede sorgere il centro sportivo e il centro culturale \"Alfredo Sassi\", intestato allo scultore milanese che visse a Renate nella seconda met\u00e0 della sua vita; nel centro si conservano i gessi delle sue opere insieme a quelle di un altro artista, il ceramista Vanotti. Si \u00e8 compiuto il restauro e l'ampliamento del municipio nel 1992 e quello degli ambulatori medici.\nAnche il centro del paese, la piazza don Pasquale Zanzi, ha subito un rifacimento importante. Gli ultimi progetti degli anni recenti sono tutti per i pi\u00f9 piccoli: ludeteca e asilo nido.\nDalla comunit\u00e0 agricola dei primordi, Renate ha vissuto il destino della Brianza con la coltivazione dei gelsi per l'allevamento dei bachi da seta e confermando i primati delle tessiture territoriali. Si \u00e8 poi specializzato nelle minuterie meccaniche, nel packaging plastico, nelle maniglie, nella lavorazione di imballaggi in carta e cartone, nastrifici.\nResiste alla crisi economica dell'ultimo biennio cercando di mettere in pratica quello che il Maestro Sassi indicava agli studenti della sua scuola serale: che bisogna unire all'utile anche il vero e il bello proprio per i tempi in cui senza utile si rimanga almeno con il bello e sempre con il vero.\nMonumenti e luoghi d'interesse.\nParchi.\nSul territorio comunale insiste una parte del parco agricolo La Valletta.\nIl parco ha una superficie totale di 837 ettari, dei quali 129 sul territorio di Renate.\nIl territorio del parco La Valletta si trova interposto tra due grandi aree protette quali il \"Parco della Valle del Lambro\", di carattere fluviale, e il \"Parco naturale di Montevecchia e della Valle del Curone\", di carattere agricolo-forestale. \nLa particolare collocazione dell'area, ha portato a valutarla come un possibile terzo \"corridoio ecologico\", un ponte di connessione tra i due parchi regionali che rappresentano i nodi funzionali di un sistema di rete ecologica a scala provinciale e regionale.\nL'ampia area verde del parco agricolo La Valletta \u00e8 costituita da caratteri naturali, storici e culturali propri che si sono mantenuti nel tempo. Gli elementi che permettono di conoscere le qualit\u00e0 e i pregi del territorio della Valletta sono sia gli elementi naturali (geomorfologia, idrologia, vegetazione, zoologia) che gli elementi culturali (uso del suolo, valori scenografici - architettonici, rete sentieristica).\nCultura.\nIstruzione.\nNel comune sono presenti un asilo nido, una scuola dell'infanzia, una scuola primaria (elementare) e una scuola secondaria di primo grado (scuole medie), tutte facenti parte dell'istituto comprensivo scolastico \"Alfredo Sassi\".\nAl 2001 risulta in possesso di una laurea o diploma universitario il 4,40% della popolazione, in possesso di un diploma di scuola secondaria il 24,73% della popolazione, per un totale, al 2001, di 1.086 studenti sull'allora popolazione di 3.728 abitanti.\nBiblioteche.\nLa Biblioteca Comunale \"Alfredo Sassi\" di Renate fa parte del Sistema Bibliotecario BrianzaBiblioteche.\nTra i presidenti della Biblioteca figura anche il critico letterario Fulvio Panzeri, che ha ricoperto il ruolo dal 1995 al 2004 curando anche due opere di storia locale sul cardinale Dionigi Tettamanzi e sullo scultore Alfredo Sassi; a Renate, dove faceva l'insegnante elementare, \u00e8 stato anche Assessore alla pubblica istruzione e cultura dal 2004 al 2009.\nSociet\u00e0.\nEvoluzione demografica.\nIl comune di Renate ha fatto registrare nel censimento del 1991 una popolazione pari a abitanti. Nel censimento del 2001 ha fatto registrare una popolazione pari a abitanti, mostrando quindi nel decennio 1991-2001 una variazione percentuale di abitanti pari all'8,93%.\nAl 31 dicembre 2009 la popolazione risulta di abitanti, con un incremento del 12,19% rispetto al 2001 e del 22,21% rispetto al 1991.\nGli abitanti sono distribuiti in nuclei familiari con una media per nucleo familiare di 2,76 componenti (al 31 dicembre 2009 risultano nuclei familiari con una media per nucleo familiare di 2,52 persone).\nLa popolazione straniera ammonta a 390 unit\u00e0, pari al 9,32% della popolazione.\nEconomia.\nIl comune ha una vocazione prevalentemente industriale, con manifatture tessili e altre legate alla lavorazione del legno e delle materie plastiche, in particolare ha due industrie particolarmente sviluppate, basate sulla produzione di maniglie, di cui una conosciuta anche a livello internazionale. Vi \u00e8 anche una fabbrica di elettrodomestici e una ditta lavoratrice di ferro conosciuta a livello nazionale.\nIl reddito medio IRPEF (2005) risulta di 21.073 euro contro una media regionale di 22.716 euro e nazionale di 18.873 euro (al 2008).\nInfrastrutture e trasporti.\nMaggiore arteria viaria del territorio comunale \u00e8 la strada provinciale 112 Rivabella - Renate.\nLa stazione di Renate-Veduggio, posta sulla ferrovia Monza-Molteno-Lecco, \u00e8 servita dai treni della linea S7 del servizio ferroviario suburbano di Milano, operati da Trenord nell'ambito del contratto di servizio stipulato con la Regione Lombardia. Fra il 1912 e il 1931 tale impianto risultava inoltre localit\u00e0 di diramazione della breve ferrovia Renate-Roman\u00f2 Fornaci.\nIl comune \u00e8 inoltre servito da autolinee, gestite dal consorzio Brianza Trasporti.\nTradizioni e folclore.\nPalio Renatese.\nA settembre, in occasione della festa della Madonna Addolorata, tradizionalmente fra la seconda e la terza domenica di settembre, si svolge il Palio Renatese a cui partecipano i quattro rioni (contrade) in cui il paese di Renate \u00e8 suddiviso: Garibaldina, Ges\u00f6la, Le Sorgenti, Turiom.\nLa manifestazione ha avuto la sua prima edizione del 1979 \u00e9 tutt'ora attiva, e viene regolarmente organizzata dal relativo Comitato organizzatore.\nIl premio consiste in un drappo che la contrada vincitrice ha diritto di conservare per un anno e che rimette \"in palio\" l'anno successivo. \nSport.\nScherma.\nA Renate \u00e8 nato Edoardo Mangiarotti, lo schermidore olimpico pi\u00f9 medagliato della storia (13 medaglie)., come suo padre Giuseppe e suo fratello Mario, anche loro schermidori di livello internazionale.\nCalcio.\nMaggior societ\u00e0 calcistica comunale \u00e8 il : fondato nel 1947 col nome di Renatese da un gruppo di tifosi dell' (che ne ripresero i colori sociali nero e azzurro), ha lungamente militato nelle divisioni dilettantistiche, raggiungendo per la prima volta il professionismo nel 2010.\nLo stadio comunale \"Mario Riboldi\".\nLo stadio comunale \"Mario Riboldi\" \u00e8 l'impianto sportivo comunale di Renate. \u00c8 intitolato a Mario Riboldi, uno dei fondatori del Renate Calcio, situato al nord del paese, confina con Cassago Brianza ed \u00e8 utilizzato dal Renate Calcio. Il campo da gioco \u00e8 in erba e misura: 105 x 65 m, ed \u00e8 sprovvisto sia dell'impianto di illuminazione sia della pista d'atletica. Adiacente allo stadio c'\u00e8 un altro campo da calcio in sintetico che misura 86 X 48 metri dotato di un impianto di illuminazione. La sua capienza \u00e8 di 1.400 posti, ed a causa della insufficiente ricettivit\u00e0 sia di capienza che logistica, non a norma per ospitare partite di Lega Pro, la squadra gioca le partite casalinghe allo stadio Citt\u00e0 di Meda nel comune di Meda."}
{"id": "20171", "revid": "76069", "url": "https://it.wikipedia.org/wiki?curid=20171", "title": "Rescaldina", "text": "Rescaldina (\"Rescaldina\" in dialetto legnanese) \u00e8 un comune italiano di abitanti della citt\u00e0 metropolitana di Milano in Lombardia. \u00c8 situato a circa 25\u00a0km a nord-ovest del centro di Milano.\nStoria.\nIl territorio di Rescaldina reca la sua prima traccia della presenza umana all'epoca romana, grazie ad un'ara in pietra che riportava probabilmente una simbologia religiosa, ora rimossa. Probabilmente l'ara fu collocata lungo la strada romana che percorreva la parte superiore del bordo della Valle Olona. Questa ara, rimasta per decenni all'ingresso del cimitero ora \u00e8 collocata nel cortile della casa parrocchiale. Pare furono i monaci cistercensi a stabilire il primo insediamento agricolo permanente (la \"grangia\") nell'area dell'attuale comune, che col tempo crebbe in due distinti borghi rurali: Rescalda e Rescaldina, per entrambe \u00e8 comune l'origine del nome \"robur scalta\" bosco, macchia (boschiva) di roveri. Ora i residui boschi che si trovano ad est ed ovest dell'abitato come essenza dominante hanno la robinia, introdotta nel XVII secolo, residuale la presenza di roveri.\nNel 1570 Rescaldina venne elevata a parrocchia da Carlo Borromeo e inserita nella Pieve di Legnano. Gli abitanti di Rescalda, non trovando accolte le loro richieste per ottenere una parrocchia autonoma, costituirono una rendita per il mantenimento del sacerdote, fu stabilita quindi la parrocchia nel 1608 e inserita nella Pieve di Busto Arsizio. La costituzione di questa rendita autonoma consent\u00ec agli abitanti di Rescalda di acquisire il diritto di eleggere il parroco, privilegio mantenuto fino al Concilio Vaticano II, l'ultimo parroco infatti venne eletto nel 1959 (una delle ultime 2 parrocchie nella diocesi di Milano).\nPresenze di stemmi viscontei su due edifici rimandano alla leggenda sulla presenza di una residenza estiva del nobile casato, peraltro mai accertata, e comunque all'appartenenza di Rescaldina alla Signoria di Milano e al Ducato di Milano a partire dal XIII secolo.\nLo stemma del Comune, sebbene di invenzione moderna, descrive un lupo che fugge da una torre, rappresenta infatti la fuga di Lupo da Limonta dalla prigionia nella torre di Rescaldina, posta in Via Roma 7 che ancora conserva lo stemma visconteo. L'episodio \u00e8 narrato da Tommaso Grossi nell'opera \"Marco Visconti\": durante le contese tra Visconti e Sforza il nobile Lupo da Limonta venne imprigionato e la fuga fu possibile grazie ad uno stratagemma; il giullare Tremacoldo chiese di partecipare alla giostra-torneo, cui in realt\u00e0 si present\u00f2, camuffato, Lupo da Limonta che, balzato in sella al cavallo, invece di dirigersi lancia in resta contro la sagoma del saraceno si diede alla fuga.\nUna delle pi\u00f9 importanti famiglie del passato di Rescaldina fu quella dei Lampugnano (o Lampugnani), che domin\u00f2 ed influenz\u00f2 gli eventi del territorio per circa tre secoli a partire dal XIV secolo. Da ricordare il casato dei Melzi, che dalla casa patrizia di Legnano estendevano in Rescaldina numerosi possedimenti (la \"Casa della Curti Granda\", loro residenza e i fabbricati a cortile in via Bossi e Legnano, attualmente di propriet\u00e0 della fondazione Barbara Melzi). Il catasto teresiano definiva nel 1730 l'assetto del territorio, per la maggior parte ancora suddiviso e posseduto da nobili; nel censimento del 1807, Rescaldina contava 207 abitanti e Rescalda 630, dati statici rispetto a quelli che conosciamo del Cinquecento e del Settecento; allo stesso modo perdurava l'economia agricola di sussistenza che era gi\u00e0 caratteristica dei secoli precedenti. Con l'unit\u00e0 d'Italia, Rescaldina e Rescalda vennero unificate con Rescaldina comune e Rescalda frazione.\nDurante la pandemia di Covid-19 del 2020, 1007 cittadini sono risultati positivi ai tamponi.\nMonumenti e luoghi d'interesse.\nIl comune di Rescaldina vanta tre chiese: la Chiesa parrocchiale dei Santi Bernardo e Giuseppe, la Chiesa della Madonna della Nevi e la Chiesa di Santa Maria Assunta.\nLa Chiesa parrocchiale dei Santi Bernardo e Giuseppe risale ai primi del Novecento e a sul interno ospita un crocifisso seicentesco e alcuni dipinti a olio.\nLa Chiesa di Santa Maria Assunta, localizzata a Rescalda, nella met\u00e0 del novecento, sui resti della precedente costruita nel 1300 e al suo interno \u00e8 conservata una tela settecentesca con raffigurata la Sacra Famiglia.\nLa Chiesa della Madonna della Neve, progetto di Vico Magistretti, risale invece alla met\u00e0 del novecento e al suo interno un affresco rinascimentale staccato dalla preesintente cappelletta votiva, abbattuta far posto alla nuova costruzione.\nIn frazione Rescalda la chiesa sconsacrata di San Giuseppe alla Pagana, citata anche tra i \"Luoghi del Cuore del FAI (Fondo Ambiente Italiano), nel complesso vi \u00e8 un affresco di \"Madonna con Bambino\" attribuita a Bernardino Luini.\nCultura.\nEventi.\nA Rescaldina viene organizzato ogni anno, nel periodo autunnale, il \"palio delle contrade\". L'evento vuole rievocare le vicende raccontate da Tommaso Grossi, associate alla tradizione e alla cultura del paese tanto da essere anche raffigurate nello stemma comunale: lo stemma infatti rappresenta un lupo che fugge dalla torre di un castello, e si tratta di un riferimento alla vicenda della fuga dello scudiero Lupo da Limonta dalla rocchetta di Rescaldina, cos\u00ec come raccontato da Tommaso Grossi nel romanzo storico \u201cMarco Visconti\u201d. L'evento consiste in una grande rievocazione storica e vede come protagoniste indiscusse le quattro contrade cittadine: \"Torre\", indicata con i colori rosso e blu, Croce, associata al verde e al giallo, Rescalda, rappresentata in bianco e rosso, e Ravello, a cui si fa riferimento con i colori bianco e azzurro. La manifestazione \u00e8 stata organizzata a partire dal 1968 fino al 1996, e poi nuovamente a partire dal 2018.\nEconomia.\nDalla nascita alla fine del XIX sec. Rescaldina \u00e8 stato un villaggio rurale basato sull'agricoltura di sussistenza.\nLa Bassetti, fondata a Milano nel 1830, inaugura nel 1840 il suo primo stabilimento a Rescaldina. In pochi decenni la fabbrica cresce e nel 1908 la meccanizzazione dello stabilimento d\u00e0 il via all'evoluzione dell'economia locale che nei primi decenni del XX diventa prevalentemente industriale nel settore tessile, poi con l'indotto per la manutenzione e la riparazione dei telai, nel settore metalmeccanico e successivamente metallurgico, specificatamente per la fusione della ghisa: una rivoluzione reddituale nell'economia della popolazione rescaldinese. Bassetti (ora parte del Gruppo Zucchi), nella sede di Rescaldina custodisce il Museo \"Zucchi Collection\", la pi\u00f9 grande raccolta al mondo di blocchi per stampa a mano sul tessuto in legno e metallo, dalla fine del '700 al 1930.\nL'inaugurazione della tratta Saronno-Busto Arsizio il 5 ottobre 1887 la collega direttamente a Milano e a Novara con la ferrovia costruita dalla FNS di cui Rescaldina \u00e8 la prima stazione dopo il nodo di Saronno verso Novara.\nLa ferrovia, gestita dal 1890 dalle Ferrovie Nord Milano (poi confluite in Trenord), e l'apertura il 21 settembre 1924 della prima autostrada a pedaggio del mondo (Autostrada dei Laghi) contribuirono notevolmente allo sviluppo sia economico che sociale di Rescaldina. La possibilit\u00e0 di spostarsi agevolmente verso Milano, Varese, Como e la Svizzera cre\u00f2 nuove opportunit\u00e0 per lavoro e studio per gli abitanti.\nLa fine del secolo scorso ha seguito, dal punto di vista economico, il generale andamento della zona dell'Alto Milanese, declino del settore manifatturiero a favore del terziario. Nel caso di Rescaldina, pi\u00f9 che verso le tecnologie avanzate, pur con piccole realt\u00e0 a livelli di eccellenza, verso il settore della grandi attivit\u00e0 commerciali, sfruttando l'asse viario della Strada Statale 527 che la attraversa e la vicinanza dell'Autostrada dei Laghi da cui Rescaldina \u00e8 servita direttamente da 2 uscite sul ramo A8 Milano-Varese (Legnano e Castellanza) e con l'uscita di Saronno a soli 6\u00a0km sul ramo A9 Milano-Como Chiasso che la collega direttamente alla Svizzera. La linea ferroviaria, raddoppiata negli anni '90, collega la stazione di Rescaldina direttamente all'aeroporto di Milano Malpensa.\nSport.\nIl comune vanta un particolare primato: \u00e8 l'unico comune italiano con meno di abitanti ad aver dato i natali a due giocatori nella Nazionale italiana di calcio, ovverosia Ignazio Abate e Matteo Darmian, convocati ai Mondiali di Calcio 2014 in Brasile. Originaria di Rescaldina \u00e8 inoltre Laura Fusetti, calciatrice del Milan e della Nazionale Italiana Femminile."}
{"id": "20174", "revid": "1851848", "url": "https://it.wikipedia.org/wiki?curid=20174", "title": "Robecchetto con Induno", "text": "Robecchetto con Induno (\"Robecchett cont Indun\" in dialetto milanese, \"Rubichett\" in dialetto locale) \u00e8 un comune italiano di abitanti della citt\u00e0 metropolitana di Milano in Lombardia. Nel suo territorio si trova la frazione di Malvaglio.\nDurante il governo di Napoleone, Robecchetto e i suoi 533 abitanti furono temporaneamente annessi dal comune di Turbigo.\nStoria.\nBench\u00e9 il comune di Robecchetto con Induno venne creato nel 1870 dalla fusione dei comuni di Robecchetto e Induno Ticino, esso ha origini ben pi\u00f9 antiche: l'esistenza nella zona di un borgo, chiamato Padregnano \u00e8 attestata infatti gi\u00e0 in documenti della fine dell'undicesimo secolo. Il territorio dove sorge Robecchetto sarebbe stato donato da Federico Barbarossa alla citt\u00e0 di Milano subito dopo la Pace di Costanza. Durante il medioevo si vide coinvolta nelle battaglie tra i Visconti e Torriani per il dominio sul capoluogo Lombardo. In seguito ci furono un susseguirsi di conquiste straniere fino a che nel XVI secolo non fu posto sotto il controllo dei Maggi. A questi ultimi subentrarono poi gli Arconati e, verso la met\u00e0 del Seicento, i Fagnani. La sorte del feudo di Robecchetto fu decretata da Napoleone quando sul finire del XVIII secolo abol\u00ec il sistema feudale. Nel 1859 fu teatro di scontri tra le truppe Francesi e quelle Austriache.\nAssociazioni sportive.\nCalcio.\nLa societ\u00e0 A.S.Ticinia nasce il giorno 1 luglio 1984 dalla fusione di due societ\u00e0 calcistiche: la SCOM di Malvaglio e la U.S. Robecchettese. Come colori sociali furono scelti il Rosso e il Bianco. Il suo primo presidente fu Roberto Toretta.\nAttualmente partecipa al girone N della Prima Categoria Lombarda.\nSci.\nFondato nel 1975 a Malvaglio, lo Sci Club prese la propria denominazione da San Bernardo, patrono della frazione e santo protettore degli sciatori.\nGrazie alla disponibilit\u00e0 del parroco don Giuseppe Sormani, la sede sociale fu fissata in piazza San Bernardo in locali di propriet\u00e0 della parrocchia di Malvaglio. Giuseppe Bugini fu eletto primo presidente sociale. \nCon il patrocinio del comune di Robecchetto con Induno e in collaborazione con gli sci club di Buscate, Castano Primo e Turbigo, l'associazione propone gare e corsi di sci. Numerose le escursioni sciistiche durante tutto l'anno.\nScacchi.\nDopo un torneo estemporaneo disputato nel 1976, gli scacchi diventarono una presenza fissa a Robecchetto a partire dall'ottobre 1987 quando il circolo scacchistico Paul Keres di Cuggiono ci trasfer\u00ec la propria sede sociale.\nL'anno successivo il club organizz\u00f2 il 1\u00ba festival scacchistico di Robecchetto con Induno.\nNel 2001 il club si divise in due: i Cavalli&amp;Segugi continuarono la propria attivit\u00e0 a Robecchetto mentre il Paul Keres si trasfer\u00ec a Bernate Ticino.\nDal 2014 Robecchetto ospita un raggruppamento del campionato italiano a squadre.\nCuriosit\u00e0.\nNel paese, alla Cascina del Guado, sono state effettuate alcune riprese del film \"Che bella giornata\" (2011), con Checco Zalone."}
{"id": "20175", "revid": "123351378", "url": "https://it.wikipedia.org/wiki?curid=20175", "title": "Rodano (Italia)", "text": "Rodano (\"R\u00f2dan\" in dialetto milanese, \"Roeudin\" in dialetto locale) \u00e8 un comune italiano di abitanti della citt\u00e0 metropolitana di Milano in Lombardia.\nFa parte del territorio della Martesana.\nGeografia fisica.\nIl territorio di Rodano, posizionato a circa 6\u00a0chilometri a est di Milano, fa parte del Parco Agricolo Sud e si presenta ancora relativamente poco abitato, possedendo vaste zone adibite all'agricoltura. \nDi grande rilevanza ambientale sono i numerosi e funzionanti fontanili che rappresentano uno degli aspetti tipici della Pianura Padana. Le Sorgenti della Muzzetta (area protetta dalla Comunit\u00e0 Europea come SIC e inserita nei piano di Natura 2000), in condivisione col comune di Settala e Pantigliate, sono un degno esempio di tipica zona florofaunistica (visitabile su richiesta).\nStoria.\nI centri abitati che appartengono all'attuale comune erano dipendenti in parte dalla Pieve di Segrate e in parte da quella di Settala; entrambe unite alla Pieve di Gorgonzola, furono raggruppate nel feudo di Melzo.\nGaleazzo Maria Sforza sanc\u00ec con decreto del 9 gennaio 1475 che tutte le terre concesse in feudo a Lucia Marliano fossero svincolate da qualunque obbligo di sudditanza verso la citt\u00e0 e il Ducato di Milano, che avessero piena facolt\u00e0 giurisdizionale sia in campo civile sia penale, nonch\u00e9 il diritto di fregiarsi delle insegne della famiglia Visconti (con il solenne giuramento, da parte di Donna Lucia, di evitare qualsiasi rapporto con il marito senza aver prima chiesto il consenso e l'approvazione del Duca stesso, pena la perdita dei diritti gi\u00e0 riconosciuti).\nLa divisione formale del feudo avvenne nel luglio del 1533.\nA Gian Fermo toccarono, oltre al castello e il borgo di Gorgonzola, altre terre tra le quali i luoghi di Inzago, Cernusco, Cambiago, Pessano, Bornago, Cassina de' Pecchi, Segrate, Pantigliate, Pioltello e Limito, Lucino e Pra Marzo. Ai fratelli Catelano andarono i borghi di Melzo, Corneliano, Truccazzano, Calvairate, Settala, Premenugo, Liscate, San Pedrino, Vignate, Gudo, Camporicco, Bisentrate, Cascina Bianca, Cascina Meda, Trenzanesio, Cascina Torazza, Retenate, Cascina Brojavacca, Pobiano, Cascina de Occa.\nNel 1577 Carlo Emanuele Teodoro Trivulzio succedette al padre Gian Giacomo, al quale fu concesso anche il feudo di Melzo, che tenne per\u00f2 disgiunto da quello di Gorgonzola.\nLe delegazioni, che oggi costituiscono l'attuale comune di Rodano, seguirono le sorti di questo feudo finch\u00e9, nel 1692 (con Pantigliate e Cassignanica) fu investito del feudo il marchese Alessandro Del Porro. Nel 1783, alla morte di Anna Caterina Del Porro, il feudo rientr\u00f2 al Feudo Camerale. Lucino nel 1695 pass\u00f2 in feudo alla famiglia Verri; Trenzanesio fu feudo dal 1688 a Pompeo Litta.\nDopo accese controversie, con Regio Decreto del 21 giugno 1869, Re Vittorio Emanuele II costitu\u00ec il Comune di Rodano come lo conosciamo oggi, modificando il precedente Regio Decreto del 17 gennaio 1869 in cui Rovagnasco, Rodano, Briavacca, Segrate e Limito dovevano essere annessi a Pioltello. Il documento \u00e8 esposto nella Sala comunale di Casa Gola.\nSimboli.\nBlasonatura stemma:\nL'antica origine dello stemma \u00e8 da ricollegarsi alla volont\u00e0 di evidenziare le principali risorse naturali ed economiche del territorio. La caratteristica posizione topografica del territorio, situato in una fertile pianura solcata da una moltitudine di canali in parte derivanti dal Naviglio della Martesana, ha quasi certamente indotto a colorare d'azzurro il fondo del campo dello stemma. Grazie alle antiche tradizioni prevalentemente agricole, \u00e8 stato inoltre inserito nello stemma la figura araldica della mucca, simbolo di sicurezza e fertilit\u00e0 per l'economia stessa della zona.\nUn documento ufficiale, datato 1936, decreta spettare al Comune di Rodano uno stemma \u201cd'azzurro, caricato di una mucca d'oro, passante sopra una campagna di verde. Capo del Littorio: di rosso (porpora) al Fascio Littorio d'oro, circondato da due rami di quercia e di alloro annodati da un nastro dai colori nazionali.\u201d (9/12/1936) \nLa fascia di porpora ornata dal Fascio Littorio circondato dai due rami viene rimosso nel 1945 e sostituito dall'elemento decorativo nazionale: due rami, uno di quercia con ghiande e uno di alloro con bacche, fra loro decussati sotto la punta dello scudo e annodati da un nastro dai colori nazionali.\nLo scudo, di forma sannitica, \u00e8 sormontato dalla Corona di Comune d'argento.\nMonumenti e luoghi d'interesse.\nIl Comune di Rodano possiede numerose non trascurabili rilevanze storico-culturali degne di menzione.\nRiserva Naturale Sorgenti della Muzzetta.\nLa Riserva Naturale Sorgenti della Muzzetta, istituita dalla Regione Lombardia nel 1984 e inserita nell'elenco dei Siti di Interesse Comunitario, nasce per salvaguardare e valorizzare il complesso di fontanili che danno origine alla Muzzetta ed \u00e8 sita nell'estrema parte sud-orientale del paese, al confine con Settala\nRappresenta un prezioso angolo di natura in cui \u00e8 possibile osservare diversi ambienti tipici della pianura, che sono stati ampliati e migliorati dall'oculata gestione naturalistica condotta dalla Provincia di Milano, Ente gestore del Parco Agricolo Sud Milano.\nVilla Litta Invernizzi.\nLa Villa che risale al 1500, con annesso parco, \u00e8 situata nella frazione Trenzanesio.\nIl nome deriva da Retenate o meglio dalla Cascina di Retenate, che ancor oggi si pu\u00f2 ammirare in buono stato nella Tenuta Invernizzi in Trenzanesio. La chiesetta di Trenzanesio, le Cascine Torrazza, Bruciata, Trenzanesio e la Villa Litta, ora Invernizzi, fanno parte della Tenuta Trenzanesio.\nLa villa, a pianta quadrangolare con un salone passante che disimpegna tutti gli altri ambienti e termina in un portico sulla facciata principale, riproduce uno schema tipico di molte ville lombarde. \u00c8 interessante notare che la villa \u00e8 disposta e organizzata lungo un asse in direzione est/ovest, con il giardino contenuto entro un perimetro rettangolare a occidente e i rustici con la chiesa, che costituiscono un vero e proprio piccolo borgo, a oriente.\nIl giardino intorno alla villa si \u00e8 conservato intatto, con la grande peschiera rettangolare alimentata da copiosi fontanili che non seguono il perimetro della casa, ma se ne discostano per lasciare spazio a due piccoli giardini sopraelevati e appartati immediatamente a contatto con la casa.\nAlcuni studiosi ritengono che Villa Litta sia stata eretta nel 1540 a cura dell'architetto Giovanni da Pandemuro, allievo del Palladio; altri sostengono che sia nata esattamente un secolo dopo, nel 1640, per volere di Guido Litta, Vescovo di Milano. \nIn effetti l'unica data certa della quale si \u00e8 a conoscenza \u00e8 il 1688, anno in cui Pompeo Litta e la di lui famiglia ottennero l'investitura feudale di Trenzanesio. \nNel 1800 la villa pass\u00f2 per diritto di successione alla Famiglia Greppi. Negli anni quaranta e cinquanta fu sede di un colorificio e solo nel 1955 fu acquistata dalla Famiglia Invernizzi.\nNon essendoci eredi, dopo la scomparsa dei proprietari, la tenuta \u00e8 passata in gestione a una Fondazione.\nCasa Gola.\nTipico esempio di architettura rurale lombarda, Casa Gola risale al tardo\u2013medioevo (1400 circa); rappresenta il nucleo originale dell'abitato rurale a corte chiusa, probabilmente conventuale.\nL'edificio presenta pregevoli tratti architettonici e decorativi, un perimetro murario in cotto e ambienti interni dagli alti soffitti con alcuni disegni a pittura restaurati. Il recente recupero ne consente una fruizione collettiva ospitando il \u201cPolo culturale a carattere botanico\u201d del Parco Agricolo Sud Milano, costituito dall'Erbario della Flora Padana, reso disponibile al pubblico e in grado di richiamare l'attenzione delle scolaresche allo studio della botanica, e da una piccola biblioteca a sfondo naturalistico che funzioner\u00e0 anche come punto di informazioni sul Parco e sulla vicina Riserva Naturale delle \u201cSorgenti della Muzzetta\u201d.\nAl primo piano di Casa Gola, in una nicchia usata per riporre le lampade o le candele, \u00e8 presente un affresco raffigurante una gazza su un ramo. L'affresco \u00e8 stato scelto, tramite un concorso popolare, come logo della Cultura a Rodano.\nI Sarcofagi di Rodano.\nI sarcofagi recuperati dalle cascine di Rodano ed esposti davanti al Municipio a Lucino sono difficili da datare con esattezza, visto che non possono essere messi in relazione con altri resti. Sarcofagi simili, con tetto a doppio spiovente ornato di acroteri, sono solitamente datati al periodo tardoromano (IV - V secolo) - altomedievale (VI-VII). I sarcofagi romani pi\u00f9 antichi (inizio della produzione collocabile nel II-III secolo) hanno spesso gli spioventi pi\u00f9 ripidi e gli acroteri maggiormente rilevati. Il fatto che il coperchio di Rodano sia piuttosto basso potrebbe farlo ritenere, quindi, di epoca altomedievale (VI-VII secolo). Il ritrovamento a Rodano della croce longobarda potrebbe essere un elemento in pi\u00f9 per datare sia la fabbricazione sia l'uso dei sarcofagi intorno ai secoli VI -VII.\nIn molti casi di simili rinvenimenti, e anche per i ritrovamenti di Rodano, le vasche e il coperchio sono stati usati in et\u00e0 contemporanea o come abbeveratoio o come canaline di scolo, e in essi sono stati praticati fori di scarico; il coperchio ritrovato sembra sia stato sagomato per far scorrere meglio l'acqua.\nMuseo Scooter &amp; Lambretta.\nRaccolta privata unica nel suo genere, il Museo presenta la storia dello scooter dai primi anni del Novecento agli anni sessanta con modelli provenienti da tutte le parti del mondo; ogni nazione \u00e8 rappresentata non solo con esemplari di larga diffusione, ma anche con pezzi unici di grande valore storico.\nLa sezione dedicata alla Lambretta comprende i pi\u00f9 importanti e rari esemplari prodotti dallo stabilimento Innocenti: prototipi e moto da competizione, oltre a modelli sezionati per uso didattico ed esemplari unici da gara; la produzione di serie \u00e8 rappresentata dalla prima Lambretta del 1947 fino all'ultima prodotta nel 1971.\n\u00c8 possibile consultare l'archivio storico Innocenti, la manualit\u00e0 tecnica, i filmati e la propaganda commerciale. \nIl Museo rientra nel progetto della Provincia di Milano \u201cMusei d'Impresa\u201d.\nCroce di Rodano.\nLa Croce di Rodano \u00e8 un interessante reperto ritrovato agli inizi del secolo scorso nella frazione di Cassignanica. Ricavata da una sottile lamina d'oro lavorata a sbalzo, \u00e8 un esempio delle decorazioni funerarie che i Longobardi avevano in uso nel VII secolo. La Croce presenta un disegno di notevole complessit\u00e0, difficile da decifrare; \u00e8 mancante del braccio di sinistra che, si crede, riportasse specularmente le immagini riprodotte su quello di destra. Sicuramente l'iconografia rappresentata non \u00e8 quella classica cristiana.\nLa Croce \u00e8 oggi esposta al Museo Archeologico di Milano nella sezione dedicata al popolo longobardo e una copia \u00e8 esposta nella Sala comunale di Casa Gola.\nUna copia della Croce di Rodano \u00e8 conferita annualmente dal Sindaco ai cittadini benemeriti del Comune.\nEconomia.\nIl Polo Chimico e le discariche.\nNella parte settentrionale del territorio comunale, tra la ferrovia Milano-Venezia e la Strada Provinciale \u201cRivoltana\u201d, dalla seconda met\u00e0 degli anni quaranta del secolo scorso si \u00e8 andato formando, su una superficie di circa 800.000 metri quadrati\u00a0\u2013 due terzi circa dei quali fanno parte del Comune di Rodano e la restante parte insiste sul territorio del Comune di Pioltello \u2013 il cosiddetto \u201cPolo Chimico di Pioltello-Rodano\u201d: un insieme di quattro aziende chimiche di varie dimensioni le cui ragioni sociali sono Air Liquide, CGT, SISAS ed Antibioticos. Queste aziende, in misura diversa, hanno provocato nel tempo inquinamenti di vario tipo, sversamenti sul suolo di materiali nocivi ed emissione di odori sgradevoli con un conseguente degrado dell'area.\nL'azienda che maggiormente ha contribuito all'inquinamento \u00e8 SISAS (Societ\u00e0 Italiana Serie Acetica Sintetica), oggi fallita e quindi da molti anni non pi\u00f9 operante, che nel corso degli anni ha depositato in tre discariche - dette \u201cA\u201d, \u201cB\u201d e \u201cC\u201d - parecchie centinaia di migliaia di tonnellate di rifiuti vari e variamente nocivi. Nel corso degli anni sono stati aperti, da parte dei Comuni, molti contenziosi, sia a livello civile e amministrativo sia penale, nei confronti dei responsabili del degrado per costringerli a bonificare il sito; ma solo nel 1998 si \u00e8 ottenuto che la SISAS provvedesse a bonificare almeno una delle discariche, la cosiddetta discarica \u201cC\u201d, ritenuta essere la pi\u00f9 pericolosa. Furono in effetti iniziati i lavori che vennero poi quasi immediatamente sospesi causa, nel 2001, il gi\u00e0 citato fallimento della SISAS.\nNel 2001 l'area del \u201cPolo Chimico di Pioltello-Rodano\u201d \u00e8 stata inserita nell'elenco dei siti delle aree cosiddette di \u201cinteresse nazionale\u201d ad alto rischio ambientale e che richiedono una bonifica da realizzarsi nei tempi i pi\u00f9 brevi possibili sotto la responsabilit\u00e0 del Ministero dell'Ambiente.\nGli interventi del Tribunale di Milano e della Corte di Giustizia Europea.\nGi\u00e0 nel 1986 il Tribunale di Milano aveva condannato la SISAS alla bonifica delle tre \u201cdiscariche\u201d. A met\u00e0 degli anni novanta, cittadini di Rodano e di Pioltello hanno presentato un esposto alla Corte di Giustizia Europea affinch\u00e9 provvedesse a obbligare la SISAS a bonificare le discariche. Nel 2002 la Commissione Europea avvia la procedura di infrazione nei confronti dell'Italia. La condanna arriva nel 2004 e nel 2006 Bruxelles ha deciso di deferire l'Italia alla Corte di Giustizia Europea per non avere ancora bonificato, a distanza di anni, le tre discariche ritenute pericolose e illegali.\nNel 2007 la Corte di Giustizia Europea condanna l'Italia per la violazione di Direttive UE riguardanti l'obbligo di autorizzazione delle discariche e l'obbligo alla prevenzione dei danni all'ambiente, all'atmosfera e alla salute umana. \nQualora l'Italia non provvedesse a bonificare le discariche in tempi assai brevi, le sar\u00e0 inflitta una sanzione una tantum di parecchi milioni di euro e una sanzione aggiuntiva giornaliera di alcune centinaia di migliaia di euro.\nLe attivit\u00e0 di bonifica.\nNonostante il fallimento della SISAS, la sicurezza della falda \u00e8 stata mantenuta utilizzando fondi a suo tempo messi a disposizione dal Governo e la responsabilit\u00e0 della operazione ricade sul Comune di Rodano.\nA fine anno 2007 una azienda privata si \u00e8 dichiarata disponibile, ottenuta che le fosse ceduta da parte del Curatore Fallimentare la propriet\u00e0 del sito ex-SISAS, a bonificare il sito, a rimuovere completamente la discarica \u201cC\u201d e tutti i materiali pericolosi e nocivi che saranno rinvenuti nelle discariche \u201cA\u201d e \u201cB\u201d. A fronte di questa spesa, valutabile intorno ai 120 milioni di euro, l'azienda privata ha chiesto di poter insediare sul territorio attivit\u00e0 produttive (sulla sola parte di competenza del Comune di Pioltello) e del settore terziario.\nIl 21 dicembre 2007 \u00e8 stato sottoscritto un Accordo di Programma tra tutti gli Enti Pubblici interessati (Ministero dell'Ambiente, Regione Lombardia, Provincia di Milano e Comuni di Pioltello e di Rodano) e l'azienda privata dando cos\u00ec inizio alla reale eliminazione del degrado dell'area.\n\u00c8 oggi in corso la definizione di documenti che derivano dal citato Accordo di Programma, lo completano e lo dettagliano. Sar\u00e0 chiarito in tempi medio-lunghi quali saranno le attivit\u00e0 che si insedieranno nell'area bonificata.\nSi prevede che i lavori si concluderanno in alcuni anni.\nIl 28 marzo 2011 viene ufficialmente annunciata la fine delle operazioni di bonifica dell'area (vedi la voce: SISAS)."}
{"id": "20176", "revid": "1910023", "url": "https://it.wikipedia.org/wiki?curid=20176", "title": "Roncello", "text": "Roncello (\"Runc\u00e8ll\" in dialetto brianzolo) \u00e8 un comune italiano di abitanti della provincia di Monza e della Brianza in Lombardia.\nStoria.\nLa costruzione della chiesa parrocchiale e la pavimentazione della chiesa sita in Via Manzoni sono state volute gi\u00e0 dall'Arcivescovo di Milano Carlo Borromeo in visita pastorale a Roncello. La visita pastorale di San Carlo \u00e8 raffigurata sulla porta sinistra della chiesa parrocchiale.\nGi\u00e0 parte della provincia di Milano, pass\u00f2 nel 2009 alla provincia di Monza e della Brianza.\nIn occasione dell\u2019anniversario per i centocinquanta anni di costruzione della chiesa parrocchiale Benedetto XVI concede l\u2019indulgenza plenaria nel giorno della festa patronale (terza domenica di ottobre).\nNobilt\u00e0.\nNel XVIII secolo Giuseppe Badagliacca fu Regio Feudatario di Roncello. Tracce dell'antico castello feudale si possono vedere nel centro del paese tra la via Roma e la via Manzoni; ora \u00e8 diviso in appartamenti residenziali.\nMonumenti e luoghi di interesse.\nEdifici religiosi.\nSono presenti vari edifici religiosi. Il pi\u00f9 importante \u00e8 la chiesa parrocchiale dedicata ai santi patroni\u00a0Ambrogio e Carlo, nella piazza omonima, un oratorio risalente al 1500-1600 in Via Alessandro Manzoni dedicato a San Salvatore, e una cappella dedicata alla Madonna di Fatima sulla SP207 per Basiano.\nEdifici storici.\nSi possono ancora vedere le tracce dell'antico castello feudale nel centro del paese (ora in Via Roma ang. Via Manzoni). Si pu\u00f2 supporre, anche che ci sia un collegamento con la rocca Feduela e l'oratorio di San Salvatore, di costruzione nello stesso periodo. Esso costituisce il \"centro del paese\". Nel centro del paese le strade interne sono le stesse che ancora oggi configurano Roncello. "}
{"id": "20177", "revid": "1910023", "url": "https://it.wikipedia.org/wiki?curid=20177", "title": "Ronco Briantino", "text": "Ronco Briantino (\"R\u00f9nch\" o \"Ronch\" in dialetto brianzolo, e semplicemente Ronco fino al 1863) \u00e8 un comune italiano di abitanti della provincia di Monza e Brianza in Lombardia."}
{"id": "20182", "revid": "182193", "url": "https://it.wikipedia.org/wiki?curid=20182", "title": "San Donato Milanese", "text": "San Donato Milanese (\"San Donaa\" in dialetto milanese, : , e semplicemente San Donato fino al 1862) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nLa maggior parte del territorio di San Donato Milanese \u00e8 fortemente antropizzato anche se fa parte del Parco Agricolo Sud Milano e si trova in un'area al 100% pianeggiante.\nIdrografia.\nNell'area, accanto alla strada statale Paullese scorre il fiume Lambro mentre ormai dagli anni '70 del secolo scorso il canale \"Redefossi\" che scorreva lungo la Via Emilia \u00e8 stato coperto e riappare solo nel comune di San Giuliano Milanese. Lungo il fiume Lambro, accanto agli Orti Urbani del comune, nel 2017 \u00e8 stata completata una piccola centrale idroelettrica da 171,37 kw. Sempre lungo le sue sponde \u00e8 stata creata dal WWF l'Oasi Levadina, un'area di circa 12 ettari e un parco intercomunale.\nStoria.\nLa storia di San Donato inizia con le prime installazioni di popoli in epoca pre-romana. Diverse popolazioni come gli Etruschi, i Liguri e i Galli vissero nelle pianure che da Milano si dirigono verso Melegnano; pianure che ora ospitano il comune di San Donato Milanese.\nIl vero sviluppo dei primi centri nella zona avvenne per\u00f2 in piena epoca romana. Nel 333 d.C. la strada Mediolanum-Laus Pompeia collegava Milano a Lodi ed era lunga sedici miglia. Ad ogni miglio era installata una pietra miliare che indicava la distanza da Milano. San Donato era all'altezza della quinta pietra, \"ad quintum lapidem\". All'altezza di ogni pietra infatti la via principale incrociava una via secondaria e in prossimit\u00e0 di questi incroci vennero fondate delle chiese, tra cui quella di San Donato; attorno alla quale cominci\u00f2 a svilupparsi il vero e proprio centro.\n\u00c8 per\u00f2 in epoca Longobarda (VII secolo) che si fa cadere la fondazione della prima pieve di San Donato, ad opera dell'esercito di Grimoaldo, duca di Benevento che, avendo mire su Pavia, aveva fatto installare le proprie truppe proprio sul futuro territorio di San Donato.\nIncerto \u00e8 l'anno di fondazione di San Donato, si ritiene che a fondarlo sia stato un abate della vicina Abbazia di Chiaravalle. In alcuni atti notarili del IX e X secolo, troviamo menzionati: San Donato e i sobborghi di Bolgiano e Triulzio. L'etimologia del nome, deriva dall'antica chiesa plebana dedicata a san Donato, Vescovo di Arezzo, assai stimato e venerato nell'Arcidiocesi di Milano.\nA seguito dell'occupazione longobarda, tutto il territorio fu parte di un unico feudo che, nell'XI secolo, fu di propriet\u00e0 della nobile famiglia dei De Advocati. Estintasi questa famiglia, i beni andarono in propriet\u00e0 all'Arcivescovo di Milano fino al XVI secolo.\nI tempi pi\u00f9 bui si vissero nel XII secolo, quando tutto il milanese visse momenti tumultuosi, ma una speranza fu portata dall'abate Bernardo di Chiaravalle, il quale cominci\u00f2 la sua opera di pacificazione. A lui e alla sua dottrina si devono alcune delle pi\u00f9 belle abbazie che si possono ammirare nei dintorni di San Donato. E grazie ai suoi monaci si deve la bonificazione delle zone paludose, grazie ad un sistema ingegnoso di rogge.\nNel XIII secolo, nel villaggio di Bagnolo, a quei tempi noto come Bagnolo di Chiaravalle, il cui nome si ritiene derivante da un preesistente bagno romano, si svilupp\u00f2 una setta eretica, passata alla storia come i \"credenti di Bagnolo\".\nIl territorio, che comprendeva i comuni di Chiaravalle, San Donato e Bolgiano, fu teatro di molti fatti d'armi. Il 9 settembre 1158 Federico Barbarossa, vi si stabil\u00ec per sette giorni dopo la resa di Milano. Il 13 luglio 1278 ci fu lo scontro tra le fazioni dei Visconti e dei Torriani per il possesso del ducato di Milano. Poi la pi\u00f9 famosa battaglia dei Giganti del 13 e 14 settembre 1515. Durante questa battaglia si contrapposero le truppe francesi sostenute dai lanzichenecchi e quelle svizzere. Alla fine dello scontro, il vincitore Francesco I pose il suo quartier generale presso l'attuale Cascina Roma, dove i nobili milanesi firmarono l'atto di sottomissione.\nDall'editto di Maria Teresa d'Austria del 1755 si apprende che il compartimento del ducato milanese era suddiviso in pievi e quella di San Donato era la 17\u00aa e comprendeva un vasto territorio da Zelo, Vigentino, Vaiano, Chiaravalle, Nosedo, Morsenchio, Foramagno, Rogoredo, ecc.. Questo vasto territorio veniva chiamato \"Plebe Sandonatese\".\nIn et\u00e0 napoleonica (1809) fu aggregato a San Donato il comune di Bolgiano. Due anni dopo il comune di San Donato venne a sua volta soppresso e aggregato a Viboldone. Tutti i centri recuperarono l'autonomia con la costituzione del Regno Lombardo-Veneto nel 1816.\nSan Donato ebbe anche un ruolo storico subito dopo le cinque giornate di Milano, poich\u00e9 sempre a Cascina Roma avvenne la firma dell'armistizio tra gli austriaci ed i piemontesi, armistizio che decret\u00f2 la fine della Prima Guerra d'Indipendenza. Il generale Josef Radetzky e il podest\u00e0 di Milano misero la parola fine alle cinque giornate di Milano proprio a San Donato il 4 agosto 1848.\nNel 1862 San Donato assunse il nome ufficiale di San Donato Milanese, per distinguersi da altre localit\u00e0 omonime.\nNel 1870 al comune di San Donato Milanese fu aggregato il comune di Bolgiano.\nFatta l'unit\u00e0 territoriale italiana, vennero ristrutturati territorialmente i comuni. Milano necessitava di spazi per l'espansione urbana. San Donato ebbe cos\u00ec a perdere parte di San Martino e Triulzio Superiore che furono aggregati a Milano nel 1922. Chiaravalle e Nosedo passeranno sotto Milano nel 1924. Poi nel 1932 il comune di Milano rinunci\u00f2 ai territori di Poasco, Sorigherio, Bagnolo, Cascina Bosco e Tecchione che ritornarono sotto il comune di San Donato.\nNel 1920 si svolsero le elezioni amministrative, le prime nelle quali votarono tutti gli uomini del comune di San Donato, le successive, col sistema maggioritario, furono nel 1946 e la percentuale dei votanti fu del 93%.\nMa lo sviluppo pi\u00f9 importante della citt\u00e0 avvenne nel secondo dopoguerra, quando l'allora paese di contadini si trasform\u00f2 nella citt\u00e0 che oggi conosciamo. In particolare l'insediamento del Centro Direzionale ENI nel comune cre\u00f2 un gran numero di posti di lavoro che attirarono alla citt\u00e0 numerosi abitanti, fino a raggiungere e superare il tetto delle 30.000 unit\u00e0.\nNel 1976 San Donato fu insignita del titolo di citt\u00e0.\nSimboli.\nLo stemma, con il quale, nel novembre 1940, Vittorio Emanuele III blasonava il Comune di San Donato Milanese, si ispira alle vicende storiche del luogo e si compone di uno scudo con fondo azzurro: in alto due spade incrociate, con elsa in basso, a ricordare i fatti d'arme avvenuti presso San Donato.\nLa figura dello scaglione, in argento, divide il campo azzurro in due parti e simboleggia il tetto della Chiesa, cio\u00e8 dell'antica Pieve di San Donato.\nSotto lo scaglione un destrochiero (braccio destro armato di staffile) si riferisce all'impresa dei monaci cistercensi e al fatto che una parte del territorio fu sotto il Comune di Chiaravalle, dove sorge la celebre Abbazia.\nLe cinque torri e la corona stanno ad indicare il riconoscimento di San Donato come citt\u00e0, avvenuta con decreto del Presidente della Repubblica il 30 dicembre 1976.\nMonumenti e luoghi d'interesse.\nAree naturali.\nLa citt\u00e0, oltre a far parte del Parco Agricolo Sud Milano annovera diversi giardini e parchi e anche una oasi del WWF:\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2017 la popolazione straniera residente nel comune era di 3.930 persone, pari al 12,1% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nA livello culturale la citt\u00e0 mette a disposizione gli spazi di Cascina Roma in cui vengono allestite mostre fotografiche e proposti ogni mese eventi culturali, artistici e momenti di discussione. San Donato dispone poi di due biblioteche civiche, di una casa delle associazioni, dell'Universit\u00e0 della Terza Et\u00e0, della casa dell'accoglienza, \u00e8 sede del WWF Sud Est Milano e di scuole di ogni ordine e grado.\nGeografia antropica.\nSecondo l'ISTAT, il territorio comunale comprende il centro abitato di San Donato Milanese, la frazione di Poasco-Sorigherio e la localit\u00e0 di Monticello.\nUrbanistica.\nNata come area agricola con la presenza della Cascina Moro,Cascina Roma e San Francesco, con l'insediamento negli anni '50 del secolo scorso del quartier Generali ENI avr\u00e0 un enorme sviluppo urbanistico.\nEconomia.\nSan Donato Milanese \u00e8 la principale sede operativa dell'Eni (situata a Metanopoli, frazione di San Donato costruita per volere di Enrico Mattei nel 1952), la societ\u00e0 controllata dal Tesoro che svolge attivit\u00e0 di ricerca, produzione, trasporto, trasformazione e commercializzazione di idrocarburi, nonch\u00e9 delle pi\u00f9 importanti societ\u00e0 del gruppo Eni, tra cui:\nSan Donato Milanese \u00e8 la sede di altre importanti societ\u00e0, quali:\nInfrastrutture e trasporti.\nStrade.\nLa citt\u00e0 \u00e8 attraversata da nord-ovest a sud-est dalla strada statale 9 Via Emilia, che da San Donato conduce verso Lodi e Piacenza; il tratto iniziale, gi\u00e0 percorso dall'intenso traffico diretto alla metropoli, \u00e8 oggi sostituito dal cosiddetto \"Raccordo Autosole\", con caratteristiche di superstrada.\nLa parte nord del territorio comunale \u00e8 attraversata da un'altra strada a scorrimento veloce, la strada statale 415 Paullese, che collega Milano a Crema e Cremona.\nIl comune di San Donato Milanese \u00e8 inoltre servito dall'Autostrada A1 attraverso la seconda uscita, dopo quella per Milano\u2013Corvetto.\nFerrovie e tranvie.\nParallelamente e limitrofa alla via Emilia corre la ferrovia Milano\u2013Bologna, aperta al traffico nel 1861.\nSulla linea sono poste due fermate: quella di San Donato Milanese, presso il centro direzionale ENI, e quella di Borgolombardo, nel quartiere Certosa, ai confini con la citt\u00e0 di San Giuliano Milanese. Entrambe sono servite dai treni della linea S1 (Saronno-Milano-Lodi) del servizio ferroviario suburbano di Milano.\nDal 1880 al 1931 San Donato fu servita dalla tranvia interurbana Milano-Lodi, che correva lungo la Via Emilia.\nAd avvenuta attivazione della stazione ferroviaria di Poasco/Sesto Ulteriano, la frazione Poasco sar\u00e0 interessata dalla ferrovia Milano-Genova.\nMobilit\u00e0 urbana.\nAl confine con il territorio comunale di San Donato Milanese \u00e8 situata la fermata \"San Donato\", capolinea sud della Linea M3 della metropolitana di Milano. La fermata della metropolitana, pur portando il nome \"San Donato\", si trova nel territorio comunale di Milano (quartiere Rogoredo). In corrispondenza della fermata della metropolitana \u00e8 presente anche un'autostazione servita da numerose compagnie di autolinee nazionali ed internazionali.\nIl comune di San Donato Milanese \u00e8 servito da alcune autolinee urbane e interurbane di ATM\n(121, 130, 132, 140, 901, 902), delle Autoguidovie (133 C blu, 133 C rossa, z411, z412, z413, z415, z420, C2) e di LINE (K).\nServizi in condivisione.\nIn citt\u00e0 vi sono diversi servizi di mobilit\u00e0 in condivisione, per il car sharing: Enjoy e Share Now, per le biciclette Bici in citt\u00e0 e per gli scooter: Cooltra.\nPiste ciclabili.\nLe arterie stradali principali di San Donato sono dotate di piste ciclabili con separazione ottica/logica, ciclopedonale o in sede propria. Da fine del 2018 sono partiti i lavori del Piano della mobilit\u00e0 ciclistica o \"Biciplan\".\nLa FIAB a novembre 2018 inserisce San Donato nella lista dei \"comuni ciclabili\" (82 ad oggi in tutta Italia) con un punteggio di 2 su 5.\nDal 2003 fino al 2016 presso la stazione della metropolitana di San Donato ha operato la stazione delle biciclette.\n. Riaperta nel 2018 come Bar e officina.\nDal 2013 si parl\u00f2 della creazione di due \"silos\" delle biciclette, ovvero un parcheggio custodito e automatizzato con 144 posti di capienza. Una volta creati per\u00f2 il servizio non entr\u00f2 in funzione a causa di diversi problemi tecnici e sono stati inaugurati solo a settembre 2018.\nSport.\nLa principale formazione calcistica della cittadina \u00e8 l\"'Unione Sportiva Dilettantistica Accademia Sandonatese\", fondata nel 1962 e militante nel campionato regionale di Eccellenza; i colori sociali sono il bianco e l'azzurro.\nInoltre San Donato Milanese ospita l'\"Associazione Calcistica Dilettantistica Metanopoli\" con sede nel centro di Metanopoli e i cui colori rappresentativi sono il blu e il giallo.\nSi ricorda anche la squadra femminile del \"KickoffC5\" che fronteggia per la serie A del calcio femminile a 5.\nC'\u00e8 anche una squadra di pallanuoto: \"San Donato Metanopoli Sport ASD\", una di Rugby: Rugby San Donato 1981, dal 2009 l'associazione \"Studentesca San Donato\" per l'atletica mentre per il basket vi sono: la Pol. Meta2000 ed il Cavallino Poasco. Quest'ultima Associazione, ancorch\u00e9 molto giovane (fondata del 2001), ha dato i natali del basket a due giocatrici della nazionale e tre di serie A.\nTra le strutture presenti sul territorio c'\u00e8 il centro sportivo Mattei che fu fiore all'occhiello della citt\u00e0 e sito nell'omonimo Parco ad oggi ha diverse strutture non funzionanti tra cui la piscina coperta. Tra le strutture presenti: un campo da rugby (ex campo da calcio), pista di atletica (ristrutturata a fine 2018) con tribune (ancora da ristrutturare), piscine, campi da tennis diverse tensostrutture di cui alcune abbandonate.\nUn secondo centro sportivo \u00e8 il \"Centro Sportivo Picchi\" ed un terzo \u00e8 il Centro sportivo Maurizio Nardelli.\nDaL 2016 \u00e8 attivo un piccolo Skatepark."}
{"id": "20183", "revid": "15756", "url": "https://it.wikipedia.org/wiki?curid=20183", "title": "San Giorgio su Legnano", "text": "San Giorgio su Legnano (: ) \u00e8 un comune italiano di abitanti della citt\u00e0 metropolitana di Milano in Lombardia. \u00c8 situato altimetricamente in posizione leggermente pi\u00f9 elevata della confinante Legnano (di qui la preposizione \"su\" nel nome).\nLe testimonianze archeologiche pi\u00f9 antiche rinvenute a San Giorgio su Legnano sono costituite da necropoli romane, la cui datazione corrisponde alla prima et\u00e0 imperiale (I secolo a.C. - I secolo d.C.).\nIl primo accenno documentato che nomina la comunit\u00e0 sangiorgese si riferisce ad un'iscrizione scolpita su alcuni mattoni datati 1393 su cui \u00e8 impressa la parola \"Sotena\" (o \"Sotera\"). Sono stati ritrovati durante gli scavi operati nei pressi della chiesa del Santissimo Crocifisso (1769). Il nome del borgo appare come \"locus Sancti Georgi Plebis Parabiaghi Duc. Mlni\" (it. \"localit\u00e0 San Giorgio, della pieve di Parabiago, Ducato di Milano\") su documenti di inizio XV secolo, prima di diventare \"San Giorgio su Legnano\" nel 1862.\nSullo stemma araldico si trova l'immagine di San Giorgio che uccide il drago, con la scritta \"Sotera\" in oro. Una diffusa paretimologia di questa scritta, che ha corso tra gli abitanti della zona, vorrebbe che questa parola fosse un rimando all'allusione alla necropoli romana.\nGeografia fisica.\nTerritorio.\nIl territorio di San Giorgio su Legnano \u00e8 situato al limite settentrionale della Pianura Padana, a sud delle Prealpi Varesine. Sorge su un pianalto morenico ai margini dell'avvallamento scavato dal fiume Olona. Il suolo \u00e8 principalmente composto da ciottoli, ghiaia, sabbia e argilla. In origine il territorio era coperto da un sottile strato di humus poco adatto alla crescita di boschi e alla coltivazione agricola, cos\u00ec da essere in gran parte groana.\nIl territorio ha una superficie di ed \u00e8 distribuito su un suolo che ha un'altitudine compresa tra i 189 ed i . Secondo la classificazione sismica il comune \u00e8 in \"zona 4\" (sismicit\u00e0 irrilevante), come stabilito dall'ordinanza PCM n. 3274 del 20/03/2003.\nClima.\nSecondo la classificazione climatica il centro abitato \u00e8 quindi situato in \"zona E\", .\nSituata nell'alta Pianura Padana, San Giorgio su Legnano ha un clima di tipo continentale con inverni freddi e con molte giornate di gelo. Il fenomeno della nebbia sta diventando via via sempre meno frequente. Le estati sono calde, umide e moderatamente piovose. Le temperature, in tale periodo, possono superare i , con l'umidit\u00e0 che pu\u00f2 raggiungere l'80%, causando quel fenomeno di caldo umido comunemente chiamato \"afa\". L'umidit\u00e0 \u00e8 sempre molto elevata per tutto l'anno. Le perturbazioni di stampo atlantico-mediterraneo o artico-russo sono le principali cause delle precipitazioni atmosferiche. San Giorgio su Legnano, come del resto gran parte della Pianura Padana, soffre di scarsa ventilazione.\nI dati provenienti dalla stazione meteorologica di Milano Malpensa indicano, in base alla media trentennale di riferimento (1961-1990) per l'Organizzazione meteorologica mondiale, che la temperatura media del mese pi\u00f9 freddo, gennaio, si attesta attorno a ; quella del mese pi\u00f9 caldo, luglio, \u00e8 appena sopra i . Le precipitazioni medie annue sono superiori ai e presentano un picco primaverile ed autunnale, con un minimo relativo invernale.\nOrigini del nome.\nIl riferimento al santo nel nome del comune deriva da una chiesetta dedicata a San Giorgio annessa a un convento di frati agostiniani presente nelle campagne legnanesi, la cui esistenza \u00e8 attestata da un manoscritto del 1261. Questo monastero fu il nucleo originario del castello di Legnano. \u00c8 verosimile che la presenza di questo monastero abbia poi determinato l'intitolazione a San Giorgio, oltre che del castello, anche di un quartiere di Legnano (la \"Costa di San Giorgio\") e del vicino comune di San Giorgio su Legnano.\nNel Medioevo la comunit\u00e0 sangiorgese era conosciuta come \"Sotena\" o \"Sotera\", come si pu\u00f2 leggere in alcune note d'archivio parrocchiale che si riferiscono a un reperto medioevale. Il primo riferimento a \"San Giorgio\" nel nome dell'abitato compare su documenti di inizio XV secolo, che indicano la comunit\u00e0 come \"locus Sancti Georgi Plebis Parabiaghi Duc. Mlni\" (it. \"localit\u00e0 San Giorgio, della pieve di Parabiago, Ducato di Milano\"), mentre su mappe dell'epoca dei Borromeo (XVI secolo) l'abitato \u00e8 citato come \"Cascina Sancti Georgi Plebis Parabiaghi Duc. Mlni\" (it. \"Cassina di San Giorgio, della pieve di Parabiago, Ducato di Milano\"). \"San Giorgio\" fece parte fino al 1535 del comune di Legnano, dal quale \u00e8 stato diviso dopo la riforma amministrativa dell'imperatore Carlo V d'Asburgo.\nDopo l'Unit\u00e0 d'Italia, in seguito all'emanazione del regio decreto n\u00ba941, il 23 ottobre 1862, il comune prese la denominazione di \"San Giorgio su Legnano\" per distinguerlo dalle altre municipalit\u00e0 omonime.\nStoria.\nDalla Preistoria al Medioevo.\nNella Preistoria il territorio sangiorgese era ricoperto da groane. Essa era quindi una zona in cui crescevano spontaneamente soltanto cespugli, data la scarsa fertilit\u00e0 del terreno. Nel corso dei secoli, grazie al lavoro di fertilizzazione operato dai contadini locali e alla costruzione di canali artificiali nelle zone limitrofe, il territorio sangiorgese \u00e8 stato reso coltivabile. Un tempo vaste aree erano coltivate e la flora delle zone boscose era composta prevalentemente da farnie, carpini, castagni, noccioli, platani, frassini, querce, pioppi, olmi, aceri ed ontani.\nLe testimonianze archeologiche pi\u00f9 antiche rinvenute invece nel territorio di San Giorgio su Legnano sono costituite da necropoli romane, la cui datazione corrisponde all'et\u00e0 imperiale (I secolo a.C.-IV secolo d.C.). Le tombe pi\u00f9 antiche risentono fortemente dell'influenza celtica, non essendo ancora completo il processo di romanizzazione.\nIl primo cenno documentato che nomina la comunit\u00e0 sangiorgese \u00e8 a un'iscrizione scolpita su alcuni mattoni datati 1393 che sono stati ritrovati durante alcuni scavi presso la chiesa del Santissimo Crocifisso effettuati nel 1769, come testimoniano alcune note dell'archivio parrocchiale: \u00ab [...] Questa Chiesa essendo stata atterrata nel rifabbricarne una nuova nel 1769 si ritrovarono nei fondamenti due grandi mattoni sui quali il Conte Giorgio Giulini scrittore ha letto la seguente iscrizione: \"[...] \"MCCCLXXXXIII (1393) Die XXVI maii Fond.e prima Hae Ecclesia Hedificata per Comunem Istum Sotene ad Honorem dei Santi Georgii Quam Segrata Fuit per Dominum Archiepiscopun\" [...]\", (ossia, \"[...] 1393 - 26 maggio - \u00e8 la prima chiesa costruita in questo Comune Sotena a Gloria di Dio e di San Giorgio e fu consacrata dal Reverendo Arcivescovo [...]\")\u00bb. Quindi originariamente la comunit\u00e0 sangiorgese si chiamava \"Sotena\" o \"Sotera\" e la chiesa citata, ora non pi\u00f9 esistente e in seguito sostituita dalla chiesa del Crocefisso, risulta essere il tempio pi\u00f9 antico di San Giorgio di cui si \u00e8 trovata traccia. Una diffusa paretimologia della parola \"Sotera\", che ha corso tra gli abitanti della zona, vorrebbe che questo termine fosse un rimando all'allusione alla necropoli romana (\"sottoterra\", in dialetto legnanese \"sota t\u00e8ra\").\nA parte tale iscrizione, non si hanno notizie scritte della comunit\u00e0 sangiorgese del Medioevo. Nel registro delle chiese del \"Liber Notitiae Sanctorum Mediolani\" di Goffredo da Bussero, che descrive il contesto religioso dell'area milanese tra la fine del XIII e l'inizio del XIV secolo, San Giorgio non \u00e8 ancora presente. In questo periodo storico, San Giorgio su Legnano era dunque un piccolo gruppo di case che non aveva ancora una chiesa propria; il primo edificio religioso della comunit\u00e0 di cui si \u00e8 trovata traccia \u00e8 infatti la chiesa citata in precedenza, che venne consacrata nel 1393.\nL'unica testimonianza tangibile della San Giorgio medioevale \u00e8 una finestra a sesto acuto, con bordo in cotto, presente in un edificio prospiciente la piazza principale, la cosiddetta \"casa della regina\", che \u00e8 forse la costruzione pi\u00f9 antica del paese; su questa dimora, fino agli anni trenta del XX secolo era collocato uno stemma che indicava l'appartenenza dell'edificio ai Visconti e che \u00e8 stato tolto da un antiquario: poi se ne sono perse le tracce.\nLa battaglia di Legnano potrebbe essere stata combattuta anche sul territorio sangiorgese. Una delle cronache della famosa battaglia (29 maggio 1176), gli \"Annales\" di Colonia, contiene un'informazione che indica dove probabilmente fosse il Carroccio, e dunque dove plausibilmente si sarebbe combattuto lo scontro: perch\u00e9 nessun guerriero potesse ritirarsi, i Lombardi \u00ab\"aut vincere aut mori parati, grandi fossa suum exercitum circumdederunt\"\u00bb, ossia \"pronti a vincere o a morire sul campo, collocarono il proprio esercito all'interno di una grande fossa\". Ci\u00f2 farebbe pensare al fatto che il Carroccio fosse collocato sul bordo di un ripido pendio, cos\u00ec che la cavalleria imperiale, il cui arrivo era previsto lungo il corso dell'Olona, sarebbe stata obbligata ad assalire il centro dell'esercito della Lega Lombarda risalendo l'avvallamento. Considerando le fasi dello scontro, questo potrebbe significare che la famosa battaglia potrebbe essere stata combattuta anche sul suolo sangiorgese in prossimit\u00e0 del quartiere di Legnano \"costa di San Giorgio\", oppure sul territorio dell'odierno quartiere San Martino a Legnano, non essendo individuabile, in altre parti della zona, un avvallamento con queste caratteristiche. L'esercito del Barbarossa arriv\u00f2 poi dalla parte opposta, da Borsano: ci\u00f2 obblig\u00f2 i fanti comunali a resistere intorno al Carroccio, visto che avevano la strada di fuga sbarrata dal fiume Olona, che avevano alle spalle.\nUna leggenda popolare narra che ai quei tempi una galleria sotterranea metteva in comunicazione San Giorgio al castello di Legnano, e che attraverso questo cunicolo l'Imperatore Federico I Barbarossa sia riuscito a fuggire e a salvarsi dopo la disfatta in battaglia. Nel XX secolo, durante alcuni scavi, furono effettivamente trovati dei tronconi di una galleria sotterranea molto antica. Il primo, non lontano da San Giorgio su Legnano, fu esplorato da uno degli operai che lo riportarono alla luce. L'operaio venne dissuaso dall'esplorazione dopo aver percorso cinque o sei metri, a causa di un fiato di vento che spense la candela. Un secondo troncone verso Legnano fu scoperto e subito ostruito dall'amministrazione comunale per ragioni di sicurezza. Inoltre, durante alcuni scavi effettuati nel 2014 presso il castello di Legnano, \u00e8 stato individuato l'ingresso di un'altra galleria segreta.\nNell'aprile 1273, Napoleone e Francesco della Torre diedero ospitalit\u00e0 a Milano ai reali d'Inghilterra Edoardo I Plantageneto ed Eleonora di Castiglia in occasione del loro ritorno in patria da un viaggio in Medio Oriente. Dopo essersi congedati dai Della Torre, i reali furono condotti fino al castello di Legnano, dove sostarono per una notte. Una leggenda popolare sostiene per\u00f2 che i reali, lungo la via del ritorno, pernottarono a San Giorgio su Legnano nella cosiddetta \"casa della regina\". Sui documenti dell'epoca l'evento \u00e8 descritto citando il fatto che i reali inglesi fossero stati ospitati \"a Santo Georgio presso Legnano\".\nDal Medioevo al XVIII secolo.\nNel Medioevo la comunit\u00e0 di Sotena, come la vicina Legnano, era al confine tra i Contadi del Seprio (il cui capoluogo era Castelseprio) e della Burgaria (probabilmente sotto l'egemonia di Parabiago), due contee dipendenti dalla Marca di Lombardia, che era una suddivisione territoriale derivante dai Longobardi e dai Franchi.\nAll'epoca la comunit\u00e0 dipendeva sia per l'aspetto civile, sia per quello religioso dalla Pieve di Parabiago. Gi\u00e0 dal XVI secolo San Giorgio aveva un sindaco, anche all'epoca rappresentante della collettivit\u00e0. Al sindaco era affiancato un cancelliere le cui funzioni erano simili a quelle del segretario comunale nell'ordinamento italiano contemporaneo. Tra i vari compiti, il cancelliere teneva in casa propria l'archivio comunale. Nel 1558, come risulta dal catasto spagnolo, il comune era composto da undici cortili. In tale periodo San Giorgio era quindi un borgo di modeste dimensioni.\nUno degli aspetti caratterizzanti la storia di San Giorgio nel XVII secolo fu l'infeudazione. Durante questo secolo il governo spagnolo mise all'asta molti terreni dove il compratore, diventato in questo modo feudatario, aveva la prerogativa di vantare diritti politici, economici e sociali sul feudo. Le comunit\u00e0 avevano la possibilit\u00e0 di riscattare la terra pagando una quota che era fissata in base al numero di famiglie presenti nella comunit\u00e0. San Giorgio si assicur\u00f2 il riscatto nel 1648 contraendo un debito di lire con Francesco Castelli, possidente fondiario. Due anni di scarsi raccolti impedirono per\u00f2 alla comunit\u00e0 sangiorgese di rifondere il denaro prestato. Per questo motivo i sangiorgesi domandarono a Camillo Castelli, figlio di Francesco, nel frattempo deceduto, di essere infeudati. L'infeudazione avvenne in 10 novembre 1656 per una somma di lire. La comunit\u00e0 sangiorgese rest\u00f2 feudo dei Castelli fino al 1780, quando, con il decesso del cardinale Giuseppe Castelli, ultimo discendente della casata, il debito si estinse.\nNel 1706 gli austriaci subentrarono agli spagnoli come dominatori del Ducato di Milano. Tra le iniziative promosse dal nuovo governo ci fu la preparazione di un catasto che era caratterizzato dall'avere dei parametri molto pi\u00f9 particolareggiati dei precedenti. Oltre alla precisa misurazione di tutti i beni immobili, case e terreni, vennero anche realizzate una mappa per ogni comune del Ducato. Per la prima volta furono censite anche le propriet\u00e0 della Chiesa, che fino ad allora era stata esente dalle imposte. L'imperatore Carlo VI emise quindi un decreto che istitu\u00ec un gruppo di lavoro, il cui compito fu quello di censire con precisione i comuni appartenenti ai suoi domini lombardi. Nel caso di San Giorgio, la determinazione delle dimensioni del territorio inizi\u00f2 il 20 novembre 1721 grazie a una compagine di rilevatori e disegnatori guidata dal geometra Benito Corradini. Oltre alle dimensioni del Comune, furono registrati tutti gli abitanti e catalogate tutte le propriet\u00e0 immobiliari. Per completare il lavoro occorsero otto giorni. Il prodotto fu una mappa in scala 1: che riportava i beni immobili (terreni ed edifici), oltre che i confini del Comune. Una copia di questa mappa \u00e8 ancora oggi conservata presso il municipio e riporta con precisione anche le sagome degli edifici. La mappa riporta il nome dato dai sangiorgesi ai vari terreni, denominazione proveniente dalla tradizione orale. Questa mappa era completata da un documento, chiamato \"sommarione\", dove erano disposte in elenco le varie propriet\u00e0 immobiliari, con l'indicazione della misura e della destinazione dei terreni.\nGli abitanti di San Giorgio su Legnano, al 16 marzo 1730, erano 777 e risiedevano in 60 cortili. I proprietari di beni immobili erano 58, ma 11 di questi erano possessori di ben il 92% dei terreni del comune. Secondo questo catasto, San Giorgio aveva un'estensione pari a pertiche milanesi.\nDal XIX al XXI secolo.\nIn epoca napoleonica, da un punto di vista amministrativo, il comune di San Giorgio venne soppresso ed inglobato nel comune limitrofo di Canegrate. Fece parte della citata municipalit\u00e0 dal 4 novembre 1809 all'8 novembre 1811.\nLe coltivazioni agricole erano molto variegate. Le principali colture erano cereali (miglio e frumento), la vite ed il gelso, che \u00e8 alla base dell'allevamento dei bachi da seta. Oltre alla coltura di cereali, l'economia di San Giorgio su Legnano si basava anche sull'allevamento del bestiame. Il contratto agricolo diffuso in questi secoli nell'Altomilanese era quello della mezzadria. La vite rappresentava la coltura pi\u00f9 diffusa della zona. Nel 1723, infatti, il 70% circa del territorio sangiorgese era coltivato con vigneti. La vite era cos\u00ec comune che, ancora nel 1855, San Giorgio su Legnano era tra le comunit\u00e0 dove la frazione dei terreni lavorati a vigneti era preponderante.\nSul fronte sociale ed economico, questo periodo fu caratterizzato dalla profonda trasformazione del sistema produttivo sangiorgese. Si pass\u00f2 da un'economia agricola ad una industriale. Nella seconda met\u00e0 del XIX secolo, comparvero le infatti le prime piccole attivit\u00e0 protoindustriali. Come risulta da un documento del 1872, avevano sede a San Giorgio su Legnano due protoindustrie per il trattamento della seta, uno per il lavorazione e l'altro per la torcitura. Nel complesso davano lavoro a circa 200 persone, in maggioranza donne. Come risulta poi da una testimonianza scritta del 1891, tra le attivit\u00e0 protoindustriali, fecero la loro comparsa una sede distaccata del setificio Kramer &amp; C. di Legnano e un'attivit\u00e0 artigianale per la produzione dell'acquavite.\nIl processo di industrializzazione che port\u00f2 alla graduale trasformazione dell'economia sangiorgese fu accelerato da due calamit\u00e0 naturali che misero in crisi l'agricoltura locale: la crittogamia, malattia che colp\u00ec la vite, e la nosematosi, epidemia che danneggi\u00f2 i bozzoli dei bachi da seta. Per la prima infezione, comparsa tra il 1851 e il 1852, il risultato in Lombardia fu la rapida caduta della quantit\u00e0 di vino prodotta. Gli ettolitri di vino prodotti passarono da nel 1838 a nel 1852. Il colpo definitivo alla produzione vinicola venne da altre due malattie della vite che, tra il 1879 e il 1890, colpirono la pianta: la peronospora e la fillossera. In seguito a queste epidemie, le coltivazioni vinicole a San Giorgio su Legnano scomparvero definitivamente e i contadini concentrarono gli sforzi nella produzione di cereali e nell'allevamento di bachi da seta. In altre zone vinicole il problema fu risolto con l'innesto di specie di viti immuni alla malattia (uva americana). Ci\u00f2 per\u00f2 non avvenne a San Giorgio: infatti nel 1911 l'80% circa dei terreni agricoli di San Giorgio su Legnano risulta destinato a coltivazione di gelsi, con la coltura della vite che era completamente scomparsa. Poco dopo la diffusione della malattia della vite, comparve un'infezione del baco da seta, la nosematosi. Fu chiamata anche pebrina perch\u00e9 rivelata da piccole macchie scure che ricoprivano il corpo del baco. Era una malattia mai comparsa prima, ed era notevolmente pi\u00f9 pericolosa del calcino che da secoli rovinava parte del raccolto. La coltura del gelso non segu\u00ec per\u00f2 il destino della viticoltura. La fine della coltivazione dei bachi da seta fu infatti meno rapida rispetto a quella della viticoltura. A San Giorgio, i gelsi sono stati infatti coltivati fino alla prima parte del XX secolo.\nNella seconda parte del XIX secolo l'Europa fu investita da una crisi agricola che coinvolse le coltivazioni a cereali. Ci\u00f2 era dovuto alla diffusione sui mercati di granaglie americane a prezzi competitivi. Infatti, vaste zone del \"Middle West\" americano furono destinate alle coltivazioni. Inoltre, grazie all'avanzamento tecnologico, avvenne un deciso calo dei costi di trasporto via mare. L'effetto fu una profonda crisi che colp\u00ec le coltivazioni di cereali in Europa. Questa congiuntura, che tocc\u00f2 il suo apice negli anni ottanta del XIX secolo, caratterizz\u00f2 l'agricoltura del vecchio continente fino all'inizio del XX secolo. A questo punto la struttura economica di San Giorgio su Legnano cambi\u00f2 completamente in un sistema industriale.\nNel 1911, il Ministero dell'Agricoltura, Industria e Commercio diffuse i dati della prima rilevazione statistica degli stabilimenti industriali. Su sangiorgesi, quasi il 50% lavorava nel comparto industriale. Per rendere l'idea pi\u00f9 precisa del sistema economico basterebbe citare gli animali presenti nel 1937 nelle stalle sangiorgesi, a fronte di quasi abitanti: 17 buoi, 31 vitelli, 126 vacche, 46 cavalli, 3 asini, 1 mulo, 1 bardotto, 12 suini e 11 caprini. Tanto per completare il quadro intorno l'economia agricola della comunit\u00e0 sangiorgese, all'inizio degli anni quaranta, i campi coltivati fornirono circa quintali di grano, 400 di segale e 80 d'avena.\nA cavallo degli anni cinquanta e gli anni sessanta del XX secolo ci fu l'et\u00e0 d'oro dell'industria sangiorgese, principalmente legata alle industrie tessili e meccaniche. Nei decenni che seguirono ci fu un lento declino causato dalla concorrenza di prodotti tessili provenienti da Paesi in via di sviluppo. La crisi peggior\u00f2 progressivamente danneggiando l'economia, l'occupazione e il tessuto industriale: molte aziende chiusero, soprattutto nei settori del tessile, dell'abbigliamento e delle calzature, e molte altre furono coinvolte in un processo di ridimensionamento. Tali processi continuano tuttora. L'agricoltura, marginale nell'impatto sul sistema produttivo, \u00e8 praticata nelle poche aree libere da costruzioni e infrastrutture. Questi terreni sono coltivati a cereali, principalmente grano e mais. San Giorgio su Legnano, come tutta la zona circostante, \u00e8 ancora oggi tra le aree pi\u00f9 sviluppate e industrializzate d'Italia.\nSimboli.\nLo stemma ed il gonfalone sono stati concessi dallo Stato il 7 gennaio 1956 con Decreto del presidente della Repubblica.\nMonumenti e luoghi d'interesse.\nArchitetture religiose.\nA San Giorgio su Legnano sono presenti due chiese, una sussidiaria e una parrocchiale. Prima della costruzione di quest'ultima, la comunit\u00e0 faceva riferimento ad una chiesa anteriore al 1750 e in seguito demolita.\nLa nuova chiesa parrocchiale di San Giorgio su Legnano fu consacrata il 23 aprile 1935 dall'arcivescovo di Milano, Alfredo Ildefonso Schuster. La chiesa, a pianta ottagonale coperta a cupola, rappresenta un esempio di stile rinascimentale di ispirazione bramantesca, facilmente desumibile dalla pianta centrale. Su ciascuno degli otto lati si aprono le corrispettive cappelle laterali ed il presbiterio, che si sviluppa in profondit\u00e0. Le due cappelle laterali, una del Sacro Cuore e l'altra della Madonna, sono accresciute, costituendo un contorno a forma di cerchio chiuso da una cupola. Un'altra peculiarit\u00e0 della chiesa \u00e8 l'utilizzo di mattoni di chiara derivazione lombarda.\nLa chiesa sussidiaria, dedicata a san Giorgio, \u00e8 conosciuta come chiesa del Santissimo Crocifisso. Sorge nel luogo dove si trovava il pi\u00f9 antico edificio religioso della comunit\u00e0. Dopo la costruzione del 1703, fu chiamata \"chiesa nuova\". Nel 1933 prese la denominazione \"chiesa del Santissimo Crocifisso\".\nLe prime notizie documentate sulla vecchia chiesa parrocchiale risalgono al 1750, anno del suo ampliamento. Il tempio, in stile barocco, possedeva una sola navata che era completata da cappelle laterali. L'abside era fregiata da affreschi. La facciata aveva una fattura semplice, ed era decorata da lesene. Sulla sinistra della facciata era presente il campanile, mentre a destra era collocato l'oratorio di san Luigi. L'ex parrocchiale termin\u00f2 le sue funzioni religiose nell'ottobre del 1934. Fu sconsacrata, con decreto arcivescovile, il 24 febbraio 1936 e fu venduta dalla parrocchia il 9 gennaio 1948. Venne demolita nel 1974.\nLa cappelletta \"Madona di Baldeur\" fu edificata nella zona in cui furono seppelliti i morti della peste del 1630. Al suo interno era visibile l'immagine della Madonna con il Bambino. Annualmente veniva fatta una processione dal paese alla cappelletta in commemorazione dei morti per la peste, ed una festa seguiva la cerimonia. Fu demolita nel 1986 per la costruzione di una strada.\nArchitetture civili.\nA San Giorgio su Legnano sono presenti alcuni edifici di interesse storico. Il pi\u00f9 antico, tra quelli di propriet\u00e0 comunale, \u00e8 l'ex-municipio di via Gerli. Nato come sede delle scuole elementari e degli uffici comunali, fu inaugurato nel 1892. Ospit\u00f2 anche aule scolastiche fino al 1929, quando furono inaugurate le nuove scuole. Mantenne la funzione di municipio fino al 1992.\nL'edificio che ospita il circolo familiare \u00e8 stato costruito nei primi anni del XX secolo, ed aveva funzione commerciale. Dal 1936 svolge attivit\u00e0 sociali. Un altro immobile degno di nota \u00e8 la scuola dell'infanzia, che fu inaugurata il 15 luglio 1909.\nSono diverse le opere progettate dal celebre architetto sangiorgese Gino Maggioni nel suo paese di origine. Pi\u00f9 precisamente, sono il monumento ai caduti (inaugurato nel 1921), il cimitero (1928) e le scuole elementari (1929). Dal 1992 il plesso scolastico progettato da Gino Maggioni \u00e8 destinato a sede municipale.\nNel comune sono inoltre presenti tre ville nobiliari, pi\u00f9 precisamente villa Parravicini, palazzo Lucini Arborio Mella e villa Bizzozzero.\nLa villa Parravicini ha subito nel corso dei secoli diverse modifiche che hanno radicalmente cambiato l'aspetto. Tale edificio esisteva gi\u00e0 1584 ed era casa da nobile di propriet\u00e0 di Ludovico Crivelli. In un documento datato 1655 possiamo leggere: \"[...] casa da nobile posta nel detto luogo della Cassina di San Giorgio con diversi luoghi in terra e i doi colombari, portici, stalla, polaro, corte, pozzo comune [...]\". La villa possiede un parco all'inglese, che si estende per circa e comprende pi\u00f9 di 30 specie di alberi e pi\u00f9 di 15 specie di arbusti. Realizzato a met\u00e0 del XIX secolo, \u00e8 vincolato dalla soprintendenza ai beni ambientali e architettonici insieme alla casa padronale. In origine l'area verde aveva un'estensione maggiore.\nIl palazzo Arborio Mella, di cui non si conosce la data di costruzione, nel primo Settecento apparteneva al conte Francesco Lucini, che era in quel tempo il maggior proprietario terriero del comune. Pregevoli sono il portale e un balconcino in ferro battuto presenti sul basso fronte dell'antica casa. In seguito pass\u00f2 ai conti Arborio Mella e fu ristrutturato nel corso del Settecento, come testimonia la volta del grande salone affrescata nel 1750 da Biagio Bellotti. I conti Mella decisero di vendere l'edificio nel 1922. Il giardino storico del palazzo fu creato nel XIX secolo e ceduto alla parrocchia per la costruzione della nuova chiesa parrocchiale. L'edificio fu frazionato in diverse propriet\u00e0. Una porzione di questo stabile fu la prima sede del municipio del comune di San Giorgio su Legnano (dal 1924 al 1929). Oggi parte del palazzo, di propriet\u00e0 comunale, ospita un asilo nido.\nNel centro di San Giorgio su Legnano \u00e8 ancora visibile la facciata d'ingresso della casa di propriet\u00e0 di Carlo Bizzozero, uno tra i maggiori proprietari di beni rurali e immobiliari di San Giorgio del XVIII secolo. Questa villa possedeva un giardino, prospiciente piazza Mazzini.\nAree naturali.\nVilla Parravicini possiede un parco all'inglese, che si estende per circa e che comprende pi\u00f9 di 30 specie di alberi e pi\u00f9 di 15 specie di arbusti. Realizzato a met\u00e0 del XIX secolo, \u00e8 vincolato dalla soprintendenza ai beni ambientali e architettonici insieme alla casa padronale con i rispettivi rustici come \"bellezza naturale\" (con decreto ministeriale del 25 giugno 1958). In origine aveva un'estensione maggiore e comprendeva anche da un'area oggi occupata da moderne villette.\nIl parco Parravicini \u00e8 in tutto il Legnanese l'unica area che presenti le particolari caratteristiche botaniche che hanno portato alla sua tutela. Orio Vergani decantava l'abitazione definendola \"[...] una villa che ha caratteristiche di semplicit\u00e0 e di austerit\u00e0 tipiche delle case padronali della zona [...]\".\nNel comune \u00e8 presente un'altra area degna di nota, il parco del Campaccio, dove si corre l'omonima corsa campestre.\nSociet\u00e0.\nEtnie e minoranze straniere.\nAl 31 dicembre 2016 i cittadini stranieri residenti nel comune di San Giorgio su Legnano (dati ISTAT) assommavano a . Le nazionalit\u00e0 maggiormente rappresentate erano:\nLingue e dialetti.\nNel comune \u00e8 relativamente diffuso il dialetto legnanese. Come tutti i dialetti lombardi occidentali, anche il legnanese \u00e8 una lingua romanza derivata dal latino. In esso vi \u00e8 chi trova tracce delle lingue dei popoli anteriori alla latinizzazione della regione, in particolare l'antico ligure, anche se i dati sull'effettiva influenza di questo sostrato linguistico sono pochi e di varia interpretazione. L'influenza linguistica che ebbero i Celti sulle parlate locali dell'Altomilanese fu cospicua, tanto che ancora oggi il dialetto legnanese \u00e8 classificato come \"gallo-italico\". Fu per\u00f2 la dominazione romana, che soppiant\u00f2 quella celtica, a plasmare l'idioma locale parlato nel Legnanese, tanto che il lessico e la grammatica di questo dialetto \u00e8 di derivazione romanza.\nCultura.\nAnnualmente viene organizzato dalla Famiglia Legnanese il torneo San Giorgio su Legnano scacchi. Si svolge dal 1982 ed \u00e8 tra i pi\u00f9 importanti tornei di scacchi a livello nazionale. Grazie a questa manifestazione il comune \u00e8 citato nel \"Guinness dei primati\", in quanto nel 1995 questo torneo di scacchi ha raggiunto una quota record di iscritti (926), tra cui l'allora campione del mondo FIDE Anatolij Karpov.\nIstruzione.\nA San Giorgio su Legnano sono presenti 4 plessi scolastici pubblici: una secondaria di primo grado, una primaria, una scuola dell'infanzia ed un asilo nido.\nGeografia antropica.\nUrbanistica.\nIl tessuto urbanistico di San Giorgio su Legnano si \u00e8 sviluppato intorno al centro storico. Poi, gradualmente, tra il 1914 e il 1958, San Giorgio \u00e8 stato oggetto di una marcata urbanizzazione che ha portato all'occupazione della maggior parte della superficie del territorio comunale.\nContestualmente, si ha avuto un cospicuo aumento dell'immigrazione di nuovi cittadini, che iniziarono a lavorare nelle nascenti industrie della zona; come si pu\u00f2 notare dall'evoluzione demografica, nel periodo compreso tra il 1861 e il 1961, la popolazione di San Giorgio quadruplic\u00f2.\nPoi, a causa delle varie crisi economiche che si sono succedute nei decenni del XX secolo, \u00e8 iniziata una nuova fase che ha portato alla chiusura di molte aziende con la conseguente nascita di molte aree dismesse, molte delle quali sono state recuperate.\nIl centro storico.\nIl centro storico di San Giorgio si sviluppa su una piazza e su cinque strade, che hanno mantenuto pi\u00f9 o meno lo stesso profilo urbanistico del XVII secolo: la piazza Grande (in seguito rinominata piazza Vittorio Emanuele III di Savoia; oggi piazza Giuseppe Mazzini); la contrada Corta (oggi via Alessandro Manzoni); la contrada Lunga (via Camillo Benso conte di Cavour); la contrada dello Stradellino (\"Ul strualin\", in dialetto legnanese; oggi via Abate Raimondi); la contrada alla Chiesa Nuova (via Giacomo Gerli) e infine la contrada al Piazzale (\"Ul pias\u00f6\", in dialetto legnanese; oggi via Giuseppe Garibaldi).\nI cortili sono gli edifici rappresentativi della pianura lombarda, e sono tipici anche del centro storico di San Giorgio su Legnano. L'aspetto delle case che costituiscono il nucleo storico di San Giorgio ha subito un rilevante cambiamento per le mutate condizioni d'uso rispetto ai secoli passati (da un uso agricolo a quello residenziale), ma sono ancora riconoscibili le caratteristiche delle antiche dimore agresti.\nLa maggior parte delle case coloniche di San Giorgio su Legnano era registrata nel 1751 come \"case da massaro\", vale a dire come case agresti. Su un documento del 1856 si pu\u00f2 leggere che \"[...] le case di questo comune sono quasi tutte abitate da coloni detti localmente massari o pigionanti. [...] I secondi invece pagano un fitto per la casa e per li orto separato da quello dei terreni [...]\". I proprietari, in genere, erano possessori di una sola parte dell'edificio. I cortili di San Giorgio su Legnano avevano una loro denominazione; a volte il nome dato si riferiva al proprietario della casa, ma pi\u00f9 spesso al cognome della famiglia abitante nel cortile. Altre volte la denominazione era data dall'uso particolare dell'edificio, oppure dal soprannome di chi l'abitava.\nEconomia.\nAgricoltura.\nL'agricoltura \u00e8 stata per secoli l'attivit\u00e0 principale di sostentamento di San Giorgio. Con l'avvento dell'industrializzazione, in questo ruolo, ha ceduto il passo alle attivit\u00e0 manifatturiere.\nNel XXI secolo non rappresenta un'attivit\u00e0 importante per l'economia di San Giorgio su Legnano; viene effettuata in una limitata parte del territorio comunale, a sud dell'abitato, che \u00e8 ancora libera da costruzioni e infrastrutture.\nIndustria.\nLe prime industrie sangiorgesi sono sorte nella seconda met\u00e0 del XIX secolo. Dall'inizio del XX secolo, il comune fu coinvolto in un processo di industrializzazione. Le aziende operanti a San Giorgio in questo contesto storico erano principalmente tessili e meccaniche.\nLe industrie sangiorgesi conobbero l'apice dello sviluppo negli anni cinquanta e sessanta, dopo di cui ci fu un periodo di costante involuzione. Questa crisi, che port\u00f2 alla parziale deindustrializzazione di San Giorgio, continu\u00f2 nei decenni seguenti compromettendo il tessuto industriale, l'occupazione e, pi\u00f9 in generale, il sistema economico del comune. Molte societ\u00e0 fallirono, principalmente nel settore tessile, e molte altre conobbero una fase di ridimensionamento. Questa parziale deindustrializzazione del territorio sangiorgese continua anche nel XXI secolo.\nInfrastrutture e trasporti.\nStrade.\nSan Giorgio su Legnano \u00e8 costeggiato dalla strada provinciale n\u00ba 12, che \u00e8 l'infrastruttura viabilistica pi\u00f9 importante presente nel comune.\nMobilit\u00e0 urbana.\nI trasporti interurbani di San Giorgio su Legnano vengono svolti con autoservizi di linea gestiti da Movibus.\nAmministrazione.\nNella tabella sono elencati gli ultimi sindaci di San Giorgio su Legnano effettivi e facenti funzioni (commissari governativi, prefettizi, straordinari e incarichi \"ad interim\"). Da un punto vista della storia dell'amministrazione pubblica, il comune di San Giorgio su Legnano fece parte, fino agli anni venti, del circondario di Gallarate e del mandamento di Saronno.\nSport.\nL'Unione Sportiva Sangiorgese \u00e8 una societ\u00e0 polisportiva nata nel 1922 che si occupa di atletica, pallavolo, pallacanestro, sci ed escursionismo. La squadra di basket disputa il campionato di Serie B.\nLa societ\u00e0 organizza la corsa campestre chiamata Campaccio evento internazionale nato nel 1957 che si svolge su un percorso di circa . Il nome della corsa deriva da \"campasc\", che in dialetto legnanese significa \"campo incolto\". Infatti, nelle prime edizioni, il percorso della gara si snodava tra le strade vicinali della zona agricola del comune: in seguito \u00e8 stato spostato in un parco pubblico. Al Campaccio partecipano atleti di fama internazionale, tra cui campioni olimpici e mondiali: \u00e8 pertanto uno degli eventi pi\u00f9 importanti del suo genere in Italia ed \u00e8 incluso nel circuito internazionale dei \" Cross Country Permit\" dell'International Association of Athletics Federations.\nNel 2006 il comune ha ospitato i campionati europei di corsa campestre, organizzati dall'Unione Sportiva Sangiorgese il 10 dicembre."}
{"id": "20184", "revid": "124683145", "url": "https://it.wikipedia.org/wiki?curid=20184", "title": "San Giuliano Milanese", "text": "San Giuliano Milanese (\"San Giuli\u00e0n\" in dialetto milanese, e semplicemente San Giuliano fino al 1893) \u00e8 un comune italiano di abitanti della citt\u00e0 metropolitana di Milano in Lombardia. \u00c8 situato a circa 15 chilometri a sud-est dal centro di Milano.\nStoria.\n Il piccolo borgo di San Giuliano si svilupp\u00f2 poi in et\u00e0 medievale intorno all'omonima pieve, posta sulla strada da Milano a Lodi.\nIn et\u00e0 Napoleonica, anno 1809, furono aggregati a San Giuliano i comuni di Carpianello e Zivido. Due anni dopo il comune di San Giuliano venne a sua volta soppresso e aggregato a Viboldone. Tutti i centri recuperarono l'autonomia dopo la costituzione del Regno Lombardo-Veneto, anno 1816. All'unit\u00e0 d'Italia, anno 1861, San Giuliano contava 394 abitanti. Nel 1869 il comune di San Giuliano venne aggregato, insieme a Sesto Ulteriano e Zivido, al comune di Viboldone. Nel 1870 a Viboldone venne aggregata anche Pedriano.\nNel 1893 il comune di Viboldone assunse la denominazione di \"San Giuliano Milanese\".\nDopo la seconda guerra mondiale, San Giuliano ha conosciuto un impetuoso sviluppo demografico ed edilizio, favorito dalla vicinanza a Milano e dalla posizione lungo la Via Emilia. Fra le frazioni di Civesio e Sesto Ulteriano, presso l'uscita dell'autostrada, \u00e8 sorta una vasta zona adibita ad insediamenti produttivi e logistici.\nAll'inizio degli anni sessanta ospitava il Laboratorio di Ricerche Elettroniche di Olivetti: proprio qui la societ\u00e0 vide i suoi primi sviluppi verso l'elettronica, in collaborazione con la sede di Pisa, nel quartiere di Barbaricina. Nel 2000 San Giuliano Milanese \u00e8 stata insignita del titolo di citt\u00e0.\nSimboli.\nStemma\nGonfalone\nFonte:\nSociet\u00e0.\nEvoluzione demografica.\nComune di San Giuliano\nEtnie e minoranze straniere.\nAl 31 dicembre 2016 gli stranieri residenti nel comune di San Giuliano Milanese sono e costituiscono il 15,2% della popolazione totale. Tra le nazionalit\u00e0 pi\u00f9 rappresentate troviamo:\nGeografia antropica.\nL'odierno territorio comunale di San Giuliano Milanese \u00e8 il frutto del pi\u00f9 intenso fenomeno di razionalizzazione amministrativa nella Provincia di Milano dopo quello del capoluogo. Sotto il governo austriaco infatti, dentro quelli che sono oggi i moderni confini municipali, esistevano ben 11 comuni diversi ed autonomi fra loro, che si ridussero a 5 nel 1841, e si unificarono nel 1870.\nSecondo lo statuto comunale, il territorio comunale comprende le frazioni, nuclei e agglomerati di Borgolombardo, Carpianello, Civesio, Mezzano, Pedriano, San Giuliano, Sesto Ulteriano, Viboldone e Zivido.\nSecondo l'ISTAT, il territorio comunale comprende il centro abitato di San Giuliano Milanese, le frazioni di Civesio, Pedriano, Sesto Ulteriano e Viboldone e le localit\u00e0 di Cascina Cantalupo, Cascina Castelletto, Cascina Occhi\u00f2, Cascina Rancate, Cascina Rocca Brivio, Cascina Santa Brera, Sesto Gallo e Montone-Primavera.\nInfrastrutture e trasporti.\nStrade.\nSan Giuliano \u00e8 attraversata da nord-ovest a sud-est dalla strada statale 9 Via Emilia, percorsa da un intenso traffico diretto in gran parte al capoluogo lombardo. Dalla via Emilia si dipartono due strade provinciali, dirette rispettivamente a Locate di Triulzi e Mediglia.\nParallelamente alla via Emilia, alcuni chilometri pi\u00f9 ad ovest, corre l'Autostrada del Sole, sulla quale, in localit\u00e0 Civesio, \u00e8 posta l'uscita autostradale di \"San Giuliano Milanese\".\nDall'Autostrada del Sole si dirama, in localit\u00e0 Viboldone, la Tangenziale Ovest di Milano, anch'essa con caratteristiche autostradali.\nFerrovie e tranvie.\nParallelamente e limitrofa alla Via Emilia corre la ferrovia Milano-Bologna, aperta al traffico nel 1861.Sulla linea sono poste due fermate: quella di San Giuliano Milanese, aperta nel 1931, \u00e8 posta in prossimit\u00e0 dell'antico centro; quella di Borgolombardo, pi\u00f9 recente, serve l'omonima frazione, e la frazione Certosa di San Donato Milanese.Entrambe le fermate sono servite dai treni delle linee S1 (Saronno-Milano-Lodi) ed S12 (Milano Bovisa-Melegnano) del servizio ferroviario suburbano di Milano.\nIl territorio comunale di San Giuliano \u00e8 attraversato anche dalla linea ad alta velocit\u00e0 Milano-Bologna, attivata nel 1997 e in parte parallela alla linea storica.\nDal 1880 al 1931 San Giuliano fu servita dalla tranvia interurbana Milano-Lodi, che correva lungo la Via Emilia."}
{"id": "20185", "revid": "123907285", "url": "https://it.wikipedia.org/wiki?curid=20185", "title": "San Vittore Olona", "text": "San Vittore Olona (\"San Vittor\" in dialetto legnanese, AFI: ) \u00e8 un comune italiano di abitanti della citt\u00e0 metropolitana di Milano in Lombardia. Caratteristici del paese sono i mulini ad acqua del fiume Olona, da cui prende il nome la Cinque Mulini, classica corsa campestre famosa in tutto il mondo, inserita negli appuntamenti IAAF.\n\u00c8 stato uno dei primi paesi a diventare \"citt\u00e0 dei bambini\", con l'elezione di un sindaco dei ragazzi nel 2000, Gabriele Battaglia, sostenuto dall'appoggio degli alunni delle scuole elementari e medie del comune.\nSi distingue dai paesi circostanti per la tranquillit\u00e0 della zona dei mulini, dove \u00e8 possibile passeggiare, correre e andare in bicicletta al Parco Castello di Legnano. La zona dei Mulini \u00e8 oggetto di un'opera di riqualificazione grazie al progetto sovracomunale, inserito nel Plis dell'Olona, denominato \"Olona Green Way\". Grazie a questo progetto che prevede una pista ciclo-pedonale, si \u00e8 potuto valorizzare e rendere nuovamente fruibile un'ampia zona immersa nel verde, entro la quale si \u00e8 anche ripristinata l'antica \"Foppa\"; un'area umida dotata di un piccolo belvedere, che con la sua riqualificazione, ha attratto specie di uccelli che da decenni non si fermavano in questi territori.\nStoria.\nSan Vittore Olona, comune della citt\u00e0 metropolitana di Milano, \u00e8 sorto lungo la strada statale del Sempione che segue, in gran parte, l'antico tracciato della strada romana che univa Milano al Verbano, la via Severiana Augusta. Il toponimo, nella prima parte, riprende il nome di un santo molto popolare nella diocesi milanese: Vittore il Moro, soldato di origine africana, visse a Milano, venne torturato e decapitato a Lodi il 3 maggio 303 a causa della sua conversione al cristianesimo. L'aggiunta \"Olona\", il fiume che attraversa il territorio comunale, si \u00e8 resa necessaria con l'unit\u00e0 d'Italia. Il ritrovamento di due necropoli risalenti ai primi secoli dopo Cristo, confermano la presenza di nuclei abitati distanti tra loro circa un miglio romano: probabilmente erano le tombe dei coloni che presidiavano le torri poste a guardia dell'antica strada consolare.\nMa \u00e8 dopo l'anno 1000 che il borgo sanvittorese prende consistenza; infatti proprio in quegli anni iniziano ad operare i mulini ad acqua del fiume Olona. La forza motrice di quelle acque impetuose serv\u00ec a muovere le grandi mole che frantumavano il grano ed altri cereali coltivati. La loro importanza economica era tale che le grandi famiglie milanesi - Torriani, Visconti e Sforza - si batterono aspramente per il loro possesso. Gli echi della cruenta battaglia del 21 febbraio 1339, combattuta nelle campagne attorno ai mulini sotto il castello, erano ancora vivi fra i ricordi dei nostri vecchi.\nNel 1652 il feudo di San Vittore, unitamente a quello di Cerro, venne acquistato del conte Vincenzo Ciceri e dalla relazione stilata dal sindaco Francesco Roveda si apprende: \"Santo Vittore pieve di Parabiago, ducato di Milano \u2013 Vista dalle grida pubblicata da S.M. in materia di focolari, informati Bernardino Agliaro console, Francesco Roveda sindaco del suddetto loco di Santo Vittore, notifichiamo che alla medesima terra vi sono di presenti focolari numero sessantadue, dico 62 et dal contagio in qua non possono essere cresciuti perch\u00e9 la suddetta terra \u00e8 sempre stata libera da contagio. Li quali focolari abitano tutti insieme in quartieri n.33 da molti galantuomini\". Le condizioni del contratto di acquisto erano le seguenti: L.4000 ogni cento focolari e L.100 ogni 3 lire di rendita feudale; la somma occorrente per l'acquisto dei due feudi, San Vittore e Cerro fu di lire 5400. Dopo circa cinquant'anni il conte Ciceri mor\u00ec senza \"eredi masculini\" e le terre ritornarono di propriet\u00e0 delle Regie Camere Ducali.\nNel 1714 il nobile Giuseppe Maria Reali acquistava dalle Regie Camere Ducali il feudo di San Vittore i cui focolari erano saliti a 70. In et\u00e0 napoleonica il comune fu temporaneamente soppresso e sottoposto a Cerro. La rivoluzione industriale tocc\u00f2 anche il piccolo borgo agricolo, circa mille abitanti alla fine dell'Ottocento, con l'insediamento di alcune tessiture nei vecchi mulini e di qualche calzaturificio artigianale. La fabbricazione delle scarpe si estese ben presto, diventando una valida ed indispensabile alternativa per i contadini che alternavano il lavoro dei campi con quello della fabbrica. Nell'immediato dopoguerra (furono ben 51 i sanvittoresi caduti durante la seconda guerra mondiale) altre industrie si affiancarono alle tessiture ed ai calzaturifici cos\u00ec da creare a San Vittore numerosi posti di lavoro. L'industria metalmeccanica, la lavorazione della plastica, laboratori artigianali di capi d'abbigliamento, prodotti farmaceutici e di pasticceria caratterizzano l'attuale panorama industriale sanvittorese. Anche il commercio \u00e8 ben radicato e soddisfa ampiamente le esigenze degli attuali 8000 abitanti. \nLa rivoluzione industriale cambi\u00f2 radicalmente il volto del paese, cui veniva meno, col passare degli anni, la caratteristica di borgo agricolo, con i suoi quartieri settecenteschi raggrumati e comunicanti, aggirati dalla strada principale. Alla fine dell'Ottocento, l'energia elettrica diede all'Italia un impulso decisivo al processo di industrializzazione. Nell'Altomilanese questo processo inizia intorno al 1820, con la nascita dei primi opifici lungo la valle dell'Olona. Le condizioni di vita, cio\u00e8 la precariet\u00e0 e la scarsissima igiene delle abitazioni, la promiscuit\u00e0, il tipo di alimentazione, erano fonte di malattie, specie la pellagra.\nNel 1830 a Legnano esisteva un pellagrosario. La fabbrica, intesa come occasione di fuga da quel tipo di vita, divenne quindi un miraggio dei contadini. L'opificio per la tessitura del cotone operava nel comune di San Vittore gi\u00e0 nel 1847. Nel 1898 Antonio Bernocchi costruiva un grande stabilimento di tintoria e candeggio. Anche nel settore della calzatura pass\u00f2 da una produzione artigianale a quella industriale. Il settore della calzatura divenne la pi\u00f9 importante attivit\u00e0 dei sanvittoresi. \nDurante la Seconda guerra mondiale nel paese fu attiva la Resistenza. Il 19 aprile 1945 vi vennero fucilati per rappresaglia l'anarchico Pietro Bruzzi e il giovane antifascista Leopoldo Bozzi. Il luogo dove avvenne l'esecuzione \u00e8 oggi intitolata \"via Due Martiri\".\nNell'ultimo dopoguerra San Vittore Olona trasforma anche il suo assetto urbanistico: nascono il nuovo Palazzo Comunale, le scuole elementari e medie, l'asilo nido e la casa di riposo per anziani. Sorgono la nuova chiesa, dedicata alla Madonna del Rosario, il Centro Giovanile, mentre l'edilizia privata d\u00e0 vita a nuovi centri residenziali, a nuovi quartieri a corona del centro storico, ormai ridotto a poche testimonianze del passato.\nMonumenti e luoghi d'interesse.\nParco dei Mulini.\nIl 20 marzo 2008 \u00e8 stato istituito dalla Provincia di Milano il Parco dei Mulini. Si tratta di un'area verde classificata come \"Parco Agricolo Sovracomunale\", ovvero un parco locale che interessa vari comuni. \nLe zone interessate a questo parco sono le aree boschive ed i campi agricoli prossimi al corso d'acqua nei comuni di Legnano, Canegrate, San Vittore Olona, Parabiago e Nerviano. Il parco parte dal gi\u00e0 esistente \"Parco Castello\" di Legnano ed arriva fino all'ex Monastero Olivetano a Nerviano, attuale sede del municipio.\nNell'area interessata, lungo il fiume, sorgono ancora oggi sette mulini. Si tratta dei mulini \"Cornaggia\" di Legnano (lungo l'Olona, adiacente al Parco comunale del Castello di Legnano), \"Meraviglia\" (gi\u00e0 Melzi Salazar), \"Cozzi\", \"De Toffol\", \"Montoli\" di San Vittore Olona, \"Galletto\" di Canegrate e \"Star Qua\" di Nerviano. L'unico con le macine ancora in efficienza \u00e8 il mulino annesso alla fattoria agricola \"Meraviglia\" a San Vittore Olona, che \u00e8 certamente il pi\u00f9 antico tra i rimasti poich\u00e9 risalirebbe al XIV secolo.\nI Mulini.\nIl territorio di San Vittore Olona fu abitato sin dal periodo romano, a partire dal I secolo d.C., come testimonia il ritrovamento di numerosi reperti ora conservati al Museo Civico Sutermeister di Legnano.\n\u00c8 certo che San Vittore Olona, per la presenza del fiume e per la vicinanza a battute vie di comunicazione, ha visto nei secoli l'insediamento di molte civilt\u00e0, ma il primo documento dove si cita S. Vittore, appartenente alla Pieve di Parabiago, riporta la data 1441. \u00c8 questo il periodo in cui venne eretta la chiesetta di Santo Stefano, a baluardo protettivo voluto dalla popolazione per le epidemie di peste che dilagavano nella zona.\nI pregevoli affreschi della piccola cappella sono stati attribuiti a Gian Giacomo Lampugnani. L'economia, prevalentemente agricola, ha lasciato ancora oggi tracce nei mulini a pale che si ritrovano sul corso dell'Olona e che hanno ispirato Giovanni Maleba a fondare nel 1933 la \"Cinque Mulini\": la prerogativa della nota corsa campestre \u00e8 proprio il particolare tracciato, che si sviluppa anche attraverso i locali dei mulini, un tempo adibiti alla macinazione del grano. Ancora oggi i corridori di ogni nazione sfiorano, nel percorso, l'ultima macina funzionante.\nDopo circa settecento anni di vita, i mulini incominciarono a scomparire. Dall'Ottocento in poi, i mulini che sorgevano nel Legnanese vennero gradualmente inglobati nelle aziende che stavano sorgendo ad iniziativa dei pionieri dell'industria cotoniera: Cantoni, Bernocchi, Dell'Acqua.\nIndustria cotoniera Dell'Acqua.\nLe industrie si installarono lungo il corso del fiume, necessitando di forza motrice che all'inizio poteva essere fornita anche dall'acqua. Le industrie demolirono quindi gli impianti nati per la molitura, e li sostituirono con le pi\u00f9 razionali ruote idrauliche, e caldaie del tipo Jonvall.\nFranco Tosi aveva impiantato una sua attivit\u00e0, la societ\u00e0 Tosi, Cantoni, Krumm, destinata a fornire i macchinari necessari alle nascenti industrie.\nScomparvero di conseguenza i mulini da grano legnanesi, che erano sette.\nResistettero i mulini \u201csotto al castello\u201d, cio\u00e8 quelli in territorio sanvittorese, che negli ultimi settant'anni si trasformarono di volta in volta in macinatori di grano, di sassi, e d'altro ancora.\nCultura.\nA San Vittore Olona sono sorte diverse iniziative editoriali radiofoniche nel corso degli anni settanta ed ottanta. La prima stazione fu, nel 1977, Emittente Base Commerciale (poi Radio Base Commerciale ed infine Radio Base Nord Ovest) FM 98,000\u00a0MHz e 106,000\u00a0MHz, fondata da Victor Sogliani dell'Equipe 84. Successivamente, nel settembre 1979, sorse Radio Punto FM 89,400\u00a0MHz. Nel 1986, infine, si trasfer\u00ec (da Nerviano) a San Vittore Olona la nota NBC Radio, altrimenti conosciuta come NBC Milano 108, mentre nel 1992 si insedi\u00f2, proveniente da Legnano, l'altrettanto famosa Radio Mi Amigo - Wonderful Music. Per un breve periodo oper\u00f2 nel comune anche una emittente televisiva, attiva sul canale UHF 28, emanazione di Radio Activity di Canegrate. Fino al secondo semestre 2009 a San Vittore Olona esistevano ancora gli impianti di diverse emittenti radiotelevisive, conseguenze non casuali di quegli intensi esordi degli anni settanta e ottanta: Radio Punto (88,150-89.1-88.8\u00a0MHz) tuttora in attivit\u00e0 con il marchio \"Radio Punto la radio dell'Altomilanese\", Radio Millennium (93,700\u00a0MHz), Videostar (canale UHF 61), mentre qualche anno prima erano stati smantellati gli impianti di Primarete 108, erede di NBC Radio e Radio Disk Jockey Classic (96,300\u00a0MHz), oggi Radio Milan Inter.\nInfrastrutture e trasporti.\nPassa anche da San Vittore Olona la Strada Statale 33 del Sempione, che collega Milano all'omonimo passo in Svizzera.\nFra il 1880 e il 1966 la citt\u00e0 era servita dalla tranvia Milano-Gallarate, gestita dalla STIE.\nA San Vittore Olona ha sede la MOVIBUS, azienda di trasporto pubblico che opera in tutta l'area nord-ovest della citt\u00e0 metropolitana di Milano."}
{"id": "20186", "revid": "124447506", "url": "https://it.wikipedia.org/wiki?curid=20186", "title": "Leo Chiosso", "text": "Noto soprattutto per la sua collaborazione con Fred Buscaglione, dopo la morte di quest'ultimo collabor\u00f2 con altri compositori scrivendo canzoni divenute notissime nel panorama musicale italiano (si citano ad esempio \"Parole parole\" per Mina, o \"Torpedo blu\" per Giorgio Gaber).\nAutore anche di numerosi programmi televisivi (tra cui \"Le avventure di Laura Storm\" e un'edizione di \"Canzonissima\"), ha lavorato fino agli ultimi anni di vita e ha un figlio chiamato Fred in onore di Buscaglione, il quale attualmente \u00e8 il custode della sua eredit\u00e0 culturale e del suo patrimonio artistico tramite l'associazione Leo Chiosso nata nel 2013.\nBiografia.\nGli inizi.\nNato a Chieri da una famiglia originaria di Pralormo, ai tempi del liceo inizi\u00f2 a scrivere poesie pubblicate sul \"Lambello\", il mensile dei giovani universitari fascisti.\nL'incontro tra Chiosso e Buscaglione avvenne nel 1936: Buscaglione studia contrabbasso con il maestro Gino Filippini presso il Conservatorio \"Giuseppe Verdi\" di Torino, e per sbarcare il lunario si esibisce nei \"night\" come cantante e musicista jazz, genere musicale di cui Chiosso \u00e8 appassionato.\nNel 1938 Chiosso debutta come attore comico nella rivista \"Giovanotti in aula\", di Arnaldi e Cavur, e in quest'occasione conosce Angelo Nizza e Riccardo Morbelli, gi\u00e0 autori celeberrimi per la trasmissione radiofonica \"I Quattro Moschettieri\", notevole successo degli anni '30, con i quali inizia a collaborare scrivendo alcune scenette.\nUniversitario in giurisprudenza, entr\u00f2 nel ruolo di tallonatore nella formazione rugbistica del , la squadra del gruppo sportivo dell'ateneo; dopo la laurea fu chiamato alle armi come sottotenente degli alpini a Bassano del Grappa, ed \u00e8 qui che, l'8 settembre 1943, viene catturato dai tedeschi ed \u00e8 deportato in Polonia dove conosce e diventa amico di Giovanni Guareschi, mentre Buscaglione \u00e8 internato dagli Americani in Sardegna.\nFu grazie alla radio che Chiosso ebbe notizie dell'amico: Buscaglione era stato assegnato alla band della radio alleata di Cagliari, e sentendolo suonare Chiosso cap\u00ec che era ancora vivo.\nChiosso e Buscaglione si ritrovarono a Torino, dopo la fine della guerra, ed iniziarono a scrivere canzoni: i testi traevano ispirazione dai romanzi polizieschi americani, di cui Chiosso era un avido lettore, ma anche dall'attualit\u00e0 e dalla cronaca, parlavano con ironia di bulli e pupe, di New York e di Chicago, di duri spietati con i nemici ma sempre in balia delle donne, e calzavano a pennello al personaggio di simpatico spaccone che Buscaglione si stava costruendo.&lt;br&gt;\nLe canzoni per\u00f2 non vengono valorizzate dai discografici dell'epoca, anche perch\u00e9 distanti dal gusto comune; \u00e8 Gino Latilla che per primo ha fiducia in loro, decidendo nel 1953 di cantare una loro canzone, \"Tchumbala Bey\", e di farne fare l'arrangiamento allo stesso Buscaglione; il successo di questo brano fa s\u00ec che Latilla riesca nel 1954 a far firmare a Buscaglione un contratto con la Cetra, producendogli un extended play (disco a 45 giri con quattro canzoni): \u00e8 l'inizio della carriera dei due artisti.\nI successi.\nIl primo grande successo della coppia Buscaglione-Chiosso fu \"Che bambola\" del 1956, la canzone che port\u00f2 Buscaglione alla celebrit\u00e0; a questa ne seguirono molte altre, tra cui \"Che notte\", \"Criminalmente bella\", \"Il dritto di Chicago\", \"Eri piccola cos\u00ec\", \"Lontano da te\", \"Love in Portofino\", \"Porfirio Villarosa\", \"Sgancia e pedala\", \"Teresa non sparare\", \"Whisky facile\".&lt;br&gt;\nLa loro ultima collaborazione fu il film \"Noi duri\" del 1960, interpretato da Buscaglione e Tot\u00f2; Chiosso fu autore del soggetto e della sceneggiatura del film, nonch\u00e9 di due canzoni della colonna sonora, \"Noi duri\" e \"Ninna nanna del duro\".&lt;br&gt;\nIl film era ancora in lavorazione quando Buscaglione mor\u00ec improvvisamente in un incidente d'auto.\nDopo Buscaglione.\nDopo la morte dell'amico, Leo Chiosso prosegu\u00ec la sua carriera firmando altri successi: in campo musicale, fu l'autore di canzoni famose come \"Parole, parole\", portata al successo da Mina, \"Una ragazza in due\", \"Montecarlo\", \"Torpedo blu\".\n\u00c8 stato autore di moltissimi programmi televisivi, tra cui l'edizione del 1962 di \"Canzonissima\" (con Dario Fo e Vito Molinari), \"La tintarella\" (con Italo Terzoli e Gino Bramieri), \"Stasera Rita\" (con Lina Wertm\u00fcller e Antonello Falqui), \"Teatro 10\", \"Per una sera d'estate\" e \"Buonasera con...\". \u00c8 stato autore con Camillo Mastrocinque della miniserie televisiva \"Le avventure di Laura Storm\" (1965-1966, con Lauretta Masiero e Aldo Giuffr\u00e9).\nInoltre ha scritto molti spettacoli teatrali, come \"Scusa mi presti tua moglie\" per Nino Taranto e \"Il marito in collegio\".\nHa lavorato anche per il cinema come sceneggiatore e soggettista, e come giornalista ha collaborato con \"La Stampa\", \"Paese Sera\" e \"Il Messaggero\".\nHa inoltre pubblicato libri per l'infanzia come \"Piccoli e scuri nostri fratelli castori\" (premio Andersen nel 1974), \"Kuore - Una molotov per De Amicis\", il libro di racconti \"Fiat blues\", ambientato a Torino, e la raccolta di poesie \"Tempo stracciato\", nel 1989, per la Reverdito Editore. Scrisse anche il testo di alcune canzoni dello Zecchino d'Oro, come \"Il lungo, il corto, e il pacioccone\" (musicata da Gorni Kramer) e \"Il topo Zorro\".\nDopo aver vissuto per pi\u00f9 di trent'anni a Roma, negli ultimi anni torn\u00f2 a Pralormo (TO) paese d'origine della sua famiglia: mor\u00ec a Chieri il 25 novembre 2006; pochi mesi dopo \u00e8 stato pubblicato dalla Mondadori un volume su cui stava lavorando nell'ultimo periodo della sua vita che si intitola \"I giorni di Fred\". Al funerale hanno partecipato alcuni amici come Gipo Farassino, Cino Tortorella, Alberto Testa, Gianni Ferrio."}
{"id": "20187", "revid": "767487", "url": "https://it.wikipedia.org/wiki?curid=20187", "title": "Noi duri", "text": "Noi duri \u00e8 un film del 1960 diretto da Camillo Mastrocinque. \u00c8 l'ultimo film interpretato da Fred Buscaglione, che mor\u00ec all'alba del 3 febbraio 1960 in un incidente stradale. Il film, distribuito dalla CEI Incom, usc\u00ec postumo nelle sale il 24 febbraio riscuotendo un buon successo.\nTrama.\nFred Bombardone \u00e8 un agente dell'FBI che viene incaricato di infiltrarsi, assieme ad alcuni suoi uomini, nel night-club di un narcotrafficante noto come l'Algerino. Assunto da quest'ultimo, viene incaricato di ritirare una partita di droga da Casablanca ma la merce gli viene rubata, cosa che complica le indagini e la sua posizione nei confronti dell'Algerino.\nNell'ultima parte del film l'Algerino presenta, con l'aiuto del suo assistente Al\u00ec, una macchina di Rube Goldberg.\nCollegamenti esterni.\n "}
{"id": "20188", "revid": "123384725", "url": "https://it.wikipedia.org/wiki?curid=20188", "title": "Comunit\u00e0 Valenciana", "text": "La Comunit\u00e0 Valenciana o Comunit\u00e0 Valenzana (in spagnolo \"Comunidad Valenciana\" e in valenciano \"Comunitat Valenciana\") \u00e8 una comunit\u00e0 autonoma della Spagna orientale. Ricalca grossomodo i confini del Regno di Valencia (\"Regne de Val\u00e8ncia\"). I difensori dell'autonomia culturale, storica e linguistica della regione rispetto al resto dello Stato spagnolo preferiscono utilizzare il termine di Pa\u00eds Valenci\u00e0 (\"Paese Valenzano\"), termine riconosciuto nello Statuto d'Autonomia della Comunit\u00e0 Valenciana.\nIl governo della Comunit\u00e0 Valenzana si chiama Generalitat Valenciana. Il suo presidente rappresenta il re di Spagna nella regione. Confina con le comunit\u00e0 autonome di Murcia a sud-ovest, con la Castiglia-La Mancia a ovest, l'Aragona a nord e la Catalogna a nord-est. Le coste sono bagnate dal mar Mediterraneo. Le lingue ufficiali sono il valenciano e lo spagnolo.\nProvince.\nLa comunit\u00e0 valenzana comprende le province di:"}
{"id": "20191", "revid": "120037159", "url": "https://it.wikipedia.org/wiki?curid=20191", "title": "Louis Lachenal", "text": "Biografia.\nNato ad Annecy, dopo la prima guerra mondiale divenne guida e maestro di sci a Chamonix. Dal 1946 al 1949 comp\u00ec alcune memorabili scalate: la punta Walker alla Nord delle Grandes Jorasses, nel 1947 insieme a Lionel Terray la prima ripetizione della parete nord dell'Eiger, la \"ovest della Blaiti\u00e8re\", la nord-est del Pizzo Badile, la ovest dell'Aiguille du Plan. La sua caratteristica principale, oltre alla perfezione stilistica ed estetica, era la velocit\u00e0 di arrampicata.\nNel 1950 prese parte alla vittoriosa spedizione francese all'Annapurna. Lui e il compagno Maurice Herzog furono i primi uomini ad arrivare in vetta a un ottomila, ma il tributo che dovette pagare fu pesantissimo: congelamenti ampi e diffusi alle mani e soprattutto ai talloni, che furono parzialmente amputati. Gli fu conferita la Croce di Cavaliere della Legion d'onore.\nDopo 3 anni di calvario e 14 operazioni ai piedi e ai talloni, riusc\u00ec a riprendere il lavoro di guida e maestro di sci, nonostante le mutilazioni. Riusc\u00ec anche, aiutato dagli amici, a compiere ascensioni non semplici come la sud della Aiguille Noire de Peuterey e il canalone Marinelli sul Monte Rosa. Mor\u00ec nel 1955 in un crepaccio della Vall\u00e9e Blanche nel Monte Bianco."}
{"id": "20192", "revid": "919135", "url": "https://it.wikipedia.org/wiki?curid=20192", "title": "Numero abbondante", "text": "Un numero abbondante \u00e8 un numero naturale minore della somma dei suoi divisori interi (escludendo s\u00e9 stesso).\nPer esempio, 12 \u00e8 un numero abbondante poich\u00e9 inferiore alla somma dei suoi divisori: formula_1\nLa sequenza dei numeri abbondanti comincia cos\u00ec:\n12, 18, 20, 24, 30, 36, 40, 42, 48, 54, 56, 60, 66, 70, 72, 78, 80, 84, 88, 90, 96, 100, 102, 104, 108, 112, 114, 120, 126, 132, 138, 140, 144, 150, 156, 160, 162, 168, 174, 176, 180, 186, 192, 196, 198, 200, 204, 208, 210, 216, 220, 222, 224, 228, 234, 240, 246, 252, 258, 260, 264, 270...\nIl primo numero dispari abbondante \u00e8 945.\nTutti i multipli interi dei numeri abbondanti e dei numeri perfetti sono a loro volta numeri abbondanti."}
{"id": "20196", "revid": "1305772", "url": "https://it.wikipedia.org/wiki?curid=20196", "title": "Castiglia-La Mancia", "text": "La Castiglia-La Mancia (in spagnolo \"Castilla-La Mancha\") \u00e8 una comunit\u00e0 autonoma della Spagna, in conformit\u00e0 del suo statuto di autonomia e della Costituzione spagnola. Il suo capoluogo \u00e8 la citt\u00e0 di Toledo, sede del governo regionale, il pi\u00f9 alto organo di autogoverno della Comunit\u00e0; la citt\u00e0 di Albacete ospita la pi\u00f9 alta corte, il Tribunale Superiore di Giustizia di Castiglia-La Mancia.\nGeografia fisica.\nLa Comunit\u00e0 autonoma \u00e8 la terza pi\u00f9 grande in Spagna, con una superficie di 79.409\u00a0km\u00b2 e una popolazione di 2.121.888 abitanti (11,00% stranieri), in aumento negli ultimi anni.\nLa Comunit\u00e0 dispone di due tipi differenziati di paesaggi: la pianura e le montagne. Le zone di montagna pi\u00f9 importanti della Castiglia-La Mancia sono confinanti con i limiti della Comunit\u00e0, e sono il Sistema Centrale, che comprende Ayll\u00f3n, Pela y Alto Rey a nord di Guadalajara, e la Sierra de San Vicente nella provincia di Toledo; il Sistema Iberico, che copre le province di Cuenca e Guadalajara, le cordigliere Alcaraz e Segura ad Albacete, ai piedi della Sierra Morena, che penetrano a Ciudad Real (Sierra Madrona); e i Montes de Toledo che si estendono tra le province di Ciudad Real e Toledo.\nLa pianura e le colline dominano il resto del territorio. Le vaste pianure della Mancia, una grande regione naturale, che si estende su gran parte delle province di Ciudad Real, Albacete, Cuenca e Toledo, si uniscono alla Alcarria, che copre le province di Guadalajara e Cuenca e ha un un'altitudine di circa 1000\u00a0m.\nI fiumi principali che attraversano la Comunit\u00e0 sono il Tago e il Guadiana che sfociano nell'Atlantico, mentre il J\u00facar e il Segura nel Mar Mediterraneo.\nInoltre, la Castiglia-La Mancia ha un ricco patrimonio artistico e naturale, tra cui due citt\u00e0 dichiarate Patrimonio Mondiale dell'Umanit\u00e0 dall'UNESCO (Toledo e Cuenca), e 278.230 ettari dedicati a riserve naturali (parchi nazionali, riserve naturali, microriserve) sparsi in tutta la regione.\nSuddivisioni.\nLa Castiglia-La Mancia \u00e8 composta dalle province di Toledo, Ciudad Real, Cuenca, Guadalajara, e Albacete, per un totale di 919 comuni.\nToponimia.\nIl nome Castilla-La Mancha \u00e8 recente, emerso dopo la divisione regionale attuale, che consiste in una combinazione che d\u00e0 senso alle cinque province che compongono la Comunit\u00e0, tre castigliane (Cuenca, Guadalajara e Toledo) e due manceghe (Albacete e Ciudad Real). Il legame tra i due territori, che risale a tempi antichi, \u00e8 simboleggiato con un trattino (-) tra i due, perch\u00e9 il territorio della Mancia \u00e8 stato parte del Regno di Castiglia. Tuttavia, gi\u00e0 durante la Prima Repubblica spagnola \u00e8 stata delineata l'idea di creare uno Stato regionale castigliano-mancego.\nCastiglia.\n\"Castilla\" significa, secondo la sua etimologia, \"terra dei castelli\". Il suo nome appare indicare un territorio disseminato di castelli. Il termine verrebbe dal latino \"castellum\", diminutivo a sua volta del termine \"castrum\", fortificazione dell'Iberia romana.\nLa Mancia.\nLa teoria prevalente prevede che \"La Mancha\" derivi dalla lingua araba durante l'occupazione musulmana della penisola iberica, e che procede il toponimo \"Mancha\", che si traduce come \"terra senza acqua\".\nStoria.\nLa storia della Castiglia-La Mancia ha le sue radici nel tempo. Iberi, romani, visigoti, musulmani e cristiani hanno vissuto e lasciato il segno sulla comunit\u00e0 e segnato il carattere della sua gente.\nLa Castiglia-La Mancia si \u00e8 costituita in Regione autonoma il 16 agosto 1982 con la pubblicazione del suo Statuto di autonomia (legge 9/1982, del 10 agosto) sulla Gazzetta Ufficiale, modificato nel 1991, 1994 e 1997. Ancora nel 2007 sono state introdotte modifiche.\nLa Castiglia-La Mancia era stata in precedenza raggruppata assieme alla provincia di Madrid nella Nuova Castiglia, ma con l'avvento del sistema delle autonomie venne separata da questa a causa della grande disparit\u00e0 economica tra la capitale e le restanti province della Nuova Castiglia.\n\u00c8 un errore comune assimilare la Castiglia-La Mancia alla sua regione interna, La Mancia, composta soltanto di parte delle province di Albacete, Ciudad Real, Cuenca e Toledo.\nLa comunit\u00e0 ha una sua Queso Manchego\".\nL'aspettativa di vita ha raggiunto 82,74 anni in media, uno dei pi\u00f9 alti in Spagna.\nInfrastrutture e trasporti.\nLa comunit\u00e0 Castilla-La Mancha nel 2009 aveva circa 1.800 chilometri di strade (autostrade o superstrade), un aeroporto (Albacete) e la pi\u00f9 estesa rete AVE tra tutte le comunit\u00e0 autonome."}
{"id": "20197", "revid": "2063781", "url": "https://it.wikipedia.org/wiki?curid=20197", "title": "Numero difettivo", "text": "Un numero difettivo \u00e8 un numero naturale maggiore della somma dei suoi divisori propri.\nPer esempio, 10 \u00e8 un numero difettivo poich\u00e9 la somma dei suoi divisori propri \u00e8 8 (=1+2+5).\nTutti i numeri primi e le loro potenze sono numeri difettivi. Tutti i divisori propri dei numeri difettivi e dei numeri perfetti sono a loro volta numeri difettivi."}
{"id": "20199", "revid": "599013", "url": "https://it.wikipedia.org/wiki?curid=20199", "title": "Texas Instruments TI-99/4A", "text": "Il Texas Instruments TI-99/4A, meglio noto come TI-99/4A o TI99/4A, versione potenziata del TI-99/4, \u00e8 stato uno tra i primi home computer prodotti dalla Texas Instruments tra il 1981 e il 1983.\nStoria.\nVersione potenziata del modello TI-99/4 commercializzato alla fine del 1979, venne immesso sul mercato a partire dal giugno del 1981, ebbe una certa diffusione soprattutto negli USA ma a causa della guerra commerciale con la Commodore International non riusc\u00ec a totalizzare un significativo numero di vendite, soprattutto per via del successo del Commodore 64, e la produzione cess\u00f2 dopo appena due anni dal lancio.\nCaratteristiche.\nSupporta la scrittura in minuscolo, a differenza di alcune macchine dell'epoca che richiedevano una specifica espansione, e una tastiera a piena escursione, ed \u00e8 basato sul TMS-9900, una CPU a 16 bit con clock a 3\u00a0MHz. La grafica \u00e8 di 16 colori con una risoluzione video di 256 x 192 pixel, organizzata in 32 colonne x 24 righe, con caratteri (ASCII o definibili dall'utente) a base 8 x 8 pixel.\nHardware.\nCostruito intorno a un unico blocco, che racchiude al suo interno la CPU, la scheda madre e lo slot a cartucce (SSC Solid State Cartridge), disponeva tra i vari optional anche di un drive per floppy da 5,25\", una scheda seriale RS-232 munita di due porte seriali e una parallela, una scheda P-Code per il supporto al linguaggio di programmazione Pascal, una stampante termica, un accoppiatore acustico, unit\u00e0 a nastro per il salvataggio e il caricamento dei dati (su normali musicassette), una coppia di joystick e un'espansione di memoria da 32 kB. Particolarit\u00e0 della macchina era quella di essere venduta provvista gi\u00e0 di monitor (una versione modificata di un TV-Color Zenith da 13\"), in quanto l'adattatore RF per il collegamento a una normale TV non ottenne mai la certificazione della Federal Communications Commission. In Italia era venduto senza monitor e l'uscita video era pienamente compatibile con i normali televisori. Altra particolarit\u00e0 per l'epoca era la presenza di un sintetizzatore vocale opzionale, esattamente come quello presente nell'Atari 2600, che permetteva di dotare il software o i giochi di sintesi vocale. Il sintetizzatore veniva fornito gratuitamente ai clienti dopo l'acquisto di un determinato numero di cartucce, e venne ampiamente adoperato da parecchi videogiochi scritti dalla stessa TI.\nSoftware.\nIl linguaggio di programmazione predefinito \u00e8 il TI BASIC, espandibile in TI Extended BASIC, versione pi\u00f9 avanzata del BASIC nei precedenti computer prodotti dalla Texas Instruments, provvista di un set di istruzioni pi\u00f9 ampio, ottimizzato e con possibilit\u00e0 di gestire gli sprite.\nIl computer in versione base non consente l'utilizzo di routine in linguaggio macchina create dall'utente e neppure di scrivere programmi che accedano al modo grafico in alta risoluzione \"bitmap mode\" (256 x 192 pixel singolarmente indirizzabili). Allo scopo era necessario acquistare separatamente il modulo \"minimemory\", una unit\u00e0 di memoria a stato solido in forma di cartuccia prodotta dalla stessa Texas Instruments, oppure espandere il sistema tramite il \"Peripheral Expansion box\", sempre prodotto dalla TI, il quale permette poi, previa espansione della RAM con il modulo da 32 KB, l'utilizzo del modulo \"Editor Assembler\", una cartuccia Solid State Memory prodotta dalla TI, per scrivere programmi completi o subroutine in assembly."}
{"id": "20202", "revid": "1590006", "url": "https://it.wikipedia.org/wiki?curid=20202", "title": "Mickey Mouse", "text": ""}
{"id": "20205", "revid": "287204", "url": "https://it.wikipedia.org/wiki?curid=20205", "title": "Madrid (comunit\u00e0 autonoma)", "text": "La Comunit\u00e0 Autonoma di Madrid \u00e8 una delle diciassette comunit\u00e0 autonome della Spagna, e al contempo l'ente che svolge le funzioni di ambito provinciale. Situata nel centro della nazione, contiene la citt\u00e0 di Madrid che \u00e8 il capoluogo della comunit\u00e0 autonoma, nonch\u00e9 la capitale spagnola.\nMadrid confina con le comunit\u00e0 autonome della Castiglia e Le\u00f3n (province di \u00c1vila e Segovia) a nord-ovest e della Castiglia-La Mancia (province di Guadalajara a est, Cuenca a sud-est e Toledo a sud).\nCopre un'area di 8\u00a0080,21 km\u00b2 e ha una popolazione di 6\u00a0661\u00a0949 abitanti (dati provvisori per il 1\u00ba gennaio 2019). Pi\u00f9 di met\u00e0 della popolazione vive nella capitale. Altre citt\u00e0 sopra i centomila abitanti situate nella comunit\u00e0 sono M\u00f3stoles, Alcal\u00e1 de Henares, Fuenlabrada, Legan\u00e9s, Getafe, Alcorc\u00f3n, Torrej\u00f3n de Ardoz, Parla, Alcobendas. Ci sono 179 comuni nella comunit\u00e0 di Madrid (vedi ). Una delle comarche che compongono la comunit\u00e0 \u00e8 la Cuenca del Guadarrama.\nLa provincia di Madrid era in precedenza considerata parte della Nuova Castiglia (vedi Castiglia-La Mancia) ma nel 1983 divenne una comunit\u00e0 a s\u00e9 stante con il sistema delle autonomie previsto nel 1978, soprattutto a causa della grande disparit\u00e0 economica tra Madrid e la regione della Castiglia-La Mancia, e per le speciali condizioni nell'ospitare la capitale dello Stato.\nLe 7 stelle, presenti anche nello stemma della citt\u00e0 di Madrid, rappresentano l'Orsa Maggiore, costellazione pi\u00f9 importante dell'Emisfero boreale."}
{"id": "20206", "revid": "125514138", "url": "https://it.wikipedia.org/wiki?curid=20206", "title": "Periferica", "text": "Una periferica (pi\u00f9 formalmente unit\u00e0 periferica), nell'informatica, indica un qualsiasi dispositivo hardware che fa parte di un sistema informatico e/o di elaborazione elettronico (come ad esempio un computer) e che funziona sotto il controllo di una unit\u00e0 centrale e del sistema operativo, alla quale \u00e8 collegata. \nOgni periferica pu\u00f2 essere di ingresso, di uscita o ausiliaria al funzionamento interno. \nDescrizione generale.\nLa periferica \u00e8 collegata agli altri componenti hardware del computer via cavo o in maniera wireless ed \u00e8 controllata dal sistema operativo (SO) attraverso un driver ed un controller di periferica; essa si interfaccia in input e/o output con l'unit\u00e0 di elaborazione che sovrintende a tutte le funzioni del computer (nei moderni computer digitali \"general purpose\", tale unit\u00e0 di elaborazione \u00e8 la CPU). Pu\u00f2 anche avere un proprio microprocessore. La gestione delle periferiche da parte del sistema operativo \u00e8 operata tipicamente attraverso il meccanismo dell'interrupt.\nFunzionamento e gestione.\nLa prima volta che si collega una periferica al PC, bisogna in generale seguire alcuni passi per l'installazione. Il CD spesso \u00e8 autoinstallante ossia dispone di una funzione, detta di \"autorun\", eventualmente disattivabile, tale per cui appena inserito avvia in automatico la procedura di installazione.\nLe periferiche con collegamento USB sono le uniche che non richiedono un CD di installazione (plug and play). I driver sono presenti in una memoria della periferica e scaricati tramite il cavo USB. Fino a Windows 98, anche per queste periferiche doveva essere utilizzato un CD di installazione. Il CD-Rom di installazione contiene i \"driver\" della periferica, scaricabili gratuitamente dal sito del produttore (\"vendor\"), con i relativi aggiornamenti.\nOgni volta che si collega una periferica di memoria di massa (come un disco fisso, un DVD o una chiavetta USB) ad un personal computer, essa \u00e8 accessibile tramite apposita interfaccia sia essa grafica o testuale, ad esempio in Microsoft Windows gli viene assegna ad essa una lettera corrispondente. Ognuna di queste periferiche \u00e8 visibile accedendo a \"Risorse del Computer\", o tramite il \"File Explorer\", ed \u00e8 identificata con una lettera differente. In alcuni casi, \u00e8 necessario effettuare il \"mapping\" delle unit\u00e0 manualmente, se di rete. Operazioni di gestione dei dischi possono essere eseguite col comando della \"Microsoft Management Console\" diskmgmt.msc.\nClassificazione.\nMolti sono i tipi di periferiche ma tutte rientrano nei seguenti tre principali gruppi:\nInterna ed esterna.\nLa \"periferica interna\" \u00e8 una periferica che risiede all'interno del case del computer assieme ad altre componenti del computer ed \u00e8 costituita tipicamente da una scheda elettronica interconnessa con la scheda madre (scheda video,\nscheda audio, scheda di rete, scheda di memoria) e da questa con la CPU attraverso il chipset.\nLa \"periferica esterna\" \u00e8 una periferica che non risiede all'interno del case del computer assieme ad altre componenti del computer (es. il mouse).\nQuesti due tipi di periferiche non sono mutuamente esclusivi. Esistono infatti tipi di periferiche che vengono realizzati sia come periferiche interne che come periferiche esterne. (es. l'hard disk interno/esterno, scheda audio, video e di rete esterna).\nInput ed Output.\nLa \"periferica di input\" (anche chiamata \"periferica di ingresso\") \u00e8 una periferica che immette dati nella memoria centrale del computer lavorando in maniera unidirezionale. (es. tastiera e mouse).\nLa \"periferica di output\" (anche chiamata \"periferica di uscita\") \u00e8 una periferica che riceve dati dalla memoria centrale del computer lavorando in maniera unidirezionale (es. monitor e stampante).\nLa \"periferica di input/output\" (anche chiamate \"periferiche di ingresso/uscita\") \u00e8 una periferica che immette dati nella memoria centrale del computer e riceve da essa dati lavorando in maniera bidirezionale. (es. modem, memoria di massa, scheda video, scheda audio, scheda di rete).\nPeriferica CD-in.\nCD-in \u00e8 un \"hardware input\". Un dispositivo di input \u00e8 qualsiasi dispositivo hardware che invia dati a un computer che consente all'utente di interagire e controllare il computer. CD-in \u00e8 praticamente un hardware che permette la connessione tra un CD esterno e il computer.\nLocali e remote.\nLa \"periferica locale\" indica una qualsiasi periferica interna o esterna che risiede all'interno nei pressi o nelle vicinanze del computer stesso.\nLa \"periferica remota\" indica una qualsiasi periferica che non risiede all'interno nei pressi o nelle vicinanze del computer stesso, ma \u00e8 connessa al computer tipicamente attraverso una rete locale.\nTipologia.\nTra i tipi particolari di periferiche necessari per un uso ottimale del computer vi sono le memorie di massa (normalmente hard disk), quelle di input ed output cartaceo (scanner e stampante) e quelle di comunicazione con altri computer (modem, router). Ugualmente, la tastiera, il mouse e il monitor - componenti primarie dell'interfaccia utente.\nDi seguito sono elencati i tipi pi\u00f9 comuni di periferiche:"}
{"id": "20208", "revid": "3358", "url": "https://it.wikipedia.org/wiki?curid=20208", "title": "Realizzazione del software", "text": ""}
{"id": "20211", "revid": "399", "url": "https://it.wikipedia.org/wiki?curid=20211", "title": "Castiglia e Le\u00f3n", "text": "La Castiglia e Le\u00f3n (in spagnolo: Castilla y Le\u00f3n, in leonese: Castiella y Lli\u00f3n) \u00e8 una comunit\u00e0 autonoma della Spagna istituita il 2 marzo 1983.\nSi compone dell'unione di due antichi reami: il Regno di Castiglia (Vecchia Castiglia) e il Regno di Le\u00f3n.\nIn Castilla e Le\u00f3n si trova pi\u00f9 del 60% di tutto il patrimonio architettonico, artistico e culturale presente in Spagna, vale a dire otto beni culturali del patrimonio dell'umanit\u00e0 (la quota pi\u00f9 alta tutelata dall'Unesco), quasi beni di interesse culturale riconosciuti (centododici storici), quattrocento musei, pi\u00f9 di cinquecento castelli (sedici dei quali considerati di alto valore storico), dodici cattedrali, una concattedrale e la maggior concentrazione di stile romanico nel mondo.\n\u00c8 la pi\u00f9 grande comunit\u00e0 autonoma in Spagna e la terza regione dell'Unione europea per superficie; copre una superficie di e conta una popolazione ufficiale di circa 2,5 milioni di abitanti nel 2011.\nBench\u00e9 non esista formalmente un capoluogo il centro pi\u00f9 importante della comunit\u00e0, per ruolo politico, amministrativo e culturale, \u00e8 Valladolid, che ospita le sedi di numerose istituzioni agendo da capoluogo \"de facto\"; altri centri importanti sono Burgos, capoluogo giudiziario della comunit\u00e0, e Palencia, sede della locale Corte dei Conti.\nOrganizzazione del territorio.\nLa Castiglia e Le\u00f3n confina a nord con le Asturie e la Cantabria; a est con i Paesi Baschi, La Rioja e l'Aragona; a sud con la Castiglia-La Mancia, la comunit\u00e0 di Madrid e l'Estremadura; a ovest con la Galizia e il Portogallo (regioni Centro e Nord).\nDal 1991 viene riconosciuta la regione di El Bierzo per le caratteristiche geografiche, sociali, storiche ed economiche.\nProvince.\nLa comunit\u00e0 \u00e8 formata dalle province di \u00c1vila, Burgos, Le\u00f3n, Palencia, Salamanca, Segovia, Soria, Valladolid e Zamora.\nIstituzioni regionali.\nLo statuto di autonomia non stabilisce espressamente un capoluogo.\nInizialmente il parlamento regionale si stabil\u00ec provvisoriamente a Burgos, mentre si discuteva la possibilit\u00e0 che il capoluogo fosse Tordesillas: alla fine il parlamento venne stabilito temporalmente nel castello di Fuensalda\u00f1a.\nNel 1987 si decise infine di stabilire che la Junta de Castilla y Le\u00f3n (il consiglio regionale), il presidente e il parlamento regionale (l'organo legislativo) si stabilissero a Valladolid, mentre il tribunale regionale avrebbe avuto sede a Burgos.\nQuesto permette di considerare capoluogo \"de facto\" Valladolid, in termini politici e legislativi, e Burgos, in termini giudiziari.\nLe principali istituzioni regionali sono:\nPatrimonio linguistico.\nAttraverso la regione passa gran parte del Cammino della Lingua Castigliana, indice dell'importanza della regione nella nascita e nel successivo sviluppo del castigliano. Nel monastero di Santo Domingo de Silos si conservano il Codice di Silos (1109) e le glosse silensi (fine dell'XI secolo). Anche il Codice di Carde\u00f1a si trova in Castiglia. Lo stesso Statuto di Autonomia della comunit\u00e0 autonoma menziona i Cartolari di Valpuesta come una delle culle del castigliano. L'Istituto Castigliano e Leonese della Lingua si incarica di realizzare diversi lavori scientifici al riguardo.\nOltre al castigliano, lingua dominante, in Castiglia e Le\u00f3n si parlano altre tre lingue o variet\u00e0 linguistiche regionali. Due di esse sono esplicitamente riconosciute nello statuto di autonomia: il leonese e il galiziano, utilizzato nelle comarche di El Bierzo e Sanabria, limitrofe alla Galizia. Inoltre, nella zona di El Rebollar (in provincia di Salamanca), si parla una versione di estremegno conosciuta come \"Habla de El Rebollar\" o \"palra\". A Merindad de Sotoscueva (provincia di Burgos) si parla un castigliano con influenze dialettali di asturiano-leonese.\nGeografia fisica.\nIl territorio della comunit\u00e0 autonoma occupa la parte settentrionale della meseta della penisola iberica e coincide con la parte spagnola del bacino del Duero. \u00c8 composta da nove province: \u00c1vila, Burgos, Le\u00f3n, Palencia, Salamanca, Segovia, Soria, Valladolid e Zamora. \u00c8 la comunit\u00e0 autonoma pi\u00f9 estesa della Spagna e la terza dell'Unione europea. \nLo Statuto di Autonomia di Castiglia e Le\u00f3n definisce una serie di valori essenziali e simboli degli abitanti della regione, come il patrimonio linguistico (alludendo alla lingua castigliana e al resto delle lingue parlate nella comunit\u00e0: il leonese e il galiziano) o il suo patrimonio storico, artistico e naturale. Tra i simboli si trovano il blasone, la bandiera, l'insegna e l'inno, mentre la festa regionale viene fissata il 23 aprile, in ricordo della sconfitta subita dagli eserciti delle Comunit\u00e0 di Villa e Tierra castigliane nella battaglia di Villalar durante i Comuneros, nel 1521.\nUno dei vanti regionali \u00e8 che in Castiglia e Le\u00f3n si trova oltre il 60% di tutto il patrimonio (architettonico, artistico etc.) esistente in Spagna. Si tratta di: 8 beni Patrimonio dell'Umanit\u00e0, 112 insiemi storici, 400 musei e 300 castelli, dei quali 16 considerati di alto valore storico, 11 cattedrali e la pi\u00f9 grande concentrazione di arte romanica del mondo.\nSecondo i dati dell'Istituto nazionale di statistica spagnolo del 2007, il suo Indice di sviluppo umano (0.965), \u00e8 il 4\u00ba pi\u00f9 alto in Spagna e si trova davanti a Paesi come Paesi Bassi, Svezia e Francia.\nRilievi.\nLa morfologia della Castiglia e Le\u00f3n \u00e8 formata in gran parte, dalla Meseta e da una cintura di rilievi montuosi. La Meseta \u00e8 un altopiano la cui altitudine media vicina agli 800\u00a0m, coperta da sedimenti argillosi depositati che hanno dato luogo a un paesaggio secco e arido.\nSeguendo la morfologia della zona a nord si osservano le montagne di Palencia e Le\u00f3n con cime alte e slanciate e le montagne di provincia di Burgos, divise a met\u00e0 dalla gola di Pancorbo, storica via di comunicazione tra i Paesi Baschi e la Castiglia. La parte nord di questi rilievi appartiene alla Cordigliera Cantabrica e arriva fino alla citt\u00e0 di Burgos. La zona est-sud-est appartiene invece al Sistema Iberico. Nella parte nord-ovest si trovano i rilievi montagnosi di Zamora, con cime addolcite dall'erosione. A est, tra le montagne soriane, si pu\u00f2 apprezzare il Sistema Iberico, presieduto dal Moncayo, la cima pi\u00f9 alta. Separando la Meseta settentrionale da quella meridionale, a sud, si alza il Sistema Centrale con la Sierra de Gata e la Sierra de Gredos a ovest e la Sierra de Guadarrama e la Sierra de Ayll\u00f3n a est.\nEvoluzione geologica.\nLa Meseta settentrionale \u00e8 costituita da zoccoli paleozoici. All'inizio dell'Era Secondaria, una volta terminato l'orogenesi ercinica che elev\u00f2 l'attuale Centroeuropa e la zona galiziana della Spagna, i materiali depositati furono trascinati dall'azione erosiva dei fiumi.\nDurante l'orogenesi alpina i materiali che formavano la meseta si ruppero in vari punti. Da questa frattura si originarono i monti di Le\u00f3n, con rilievi di modesta altitudine e la spina dorsale della Meseta: la Cordigliera Cantabrica e il Sistema Centrale, formato da materiali come il granito o l'ardesia metamorfica.\nQuesta configurazione geologica ha permesso affioramenti di acque mineral-medicinal e/o termali, utilizzati ora come nel passato, in Almeida de Sayago, Bo\u00f1ar, Calabor, Caldas de Luna, Castromonte, Cucho, Gejuelo del Barro, Morales de Campos, Valdelateja e Villarijo, tra gli altri.\nFiumi.\nIl Duero\nIl principale bacino idrografico di Castiglia e Le\u00f3n \u00e8 costituito dal fiume Duero e dai suoi affluenti.\nDalla sua sorgente nei Picos de Urbi\u00f3n, in provincia di Soria, fino alla sua foce di Porto, il Duero percorre 897\u00a0km. Dal nord discendono il Pisuerga, il Valderaduey e l'Esla, i suoi affluenti di maggiore portata e dall'est, con meno acqua, spiccano l'Adaja e il Durat\u00f3n. Oltrepassata la citt\u00e0 di Zamora, il Duero si infila tra le montagne degli Arribes, formando in confine con il Portogallo. Dalla riva sinistra giungono importanti affluenti come il Tormes, l'Huebra, l'\u00c1gueda, il C\u00f4a e il Paiva, tutti provenienti dal Sistema Centrale. Dalla riva destra si uniscono il Sabor, il Tua e il T\u00e1mega, nati nel massiccio Galiziano. Superati gli Arribes, il Duero svolta verso ovest, addentrandosi in Portogallo fino a sfociare nell'Oceano Atlantico.\nOltre al bacino del Duero troviamo quello dell'Ebro tra Palencia, Burgos e Soria (fiume Jal\u00f3n), quello del Mi\u00f1o in provincia di Le\u00f3n, del Tajo in provincia di Salamanca (fiume Alag\u00f3n) e quello Cantabrico nelle provincie attraversate dall'omonima Cordigliera.\nLaghi bacini artificiali.\nOltre ai fiumi il bacino del Duero ospita una gran quantit\u00e0 di laghi e come la Laguna Negra, nei Picos de Urbi\u00f3n, la Laguna Grande, nella zona di Gredos, il Lago di Sanabria, in provincia di Zamora o la Laguna de la Nava in provincia di Palencia. Spicca anche una grande quantit\u00e0 di laghi artificiali, alimentati dalle acque pluviali e dallo scioglimento delle nevi. Castiglia e Le\u00f3n, nonostante le scarse precipitazioni atmosferiche, \u00e8 cos\u00ec una delle comunit\u00e0 autonome spagnole i cui bacini sono pi\u00f9 ricchi d'acqua.\nMolti di questi laghi naturali costituiscono una risorsa economica, attraendo il turismo rurale e favorendo la conservazione degli ecosistemi. Il lago di Sanabria \u00e8 stato il primo a in tali iniziative.\nClima.\nIl clima della Castiglia e Le\u00f3n viene definito clima mediterraneo continentale, caratterizzato da inverni lunghi e freddi, con temperature medie tra 4 e 7\u00a0\u00b0C a gennaio ed estati corte e calde (medie da 19 a 22\u00ba). Si conservano per\u00f2 i tre-quattro mesi di estate secca, tipici del clima mediterraneo. La scarsa piovosit\u00e0, 450\u2013500\u00a0mm annuali, risulta essere pi\u00f9 intensa nelle zone pi\u00f9 basse.\nLe catene montuose fermano i venti e con essi le precipitazioni; perci\u00f2 le piogge cadono poco uniformemente nella regione. Si va dai 450\u00a0mm annuali nel centro del bacino del Duero ai 1.500\u00a0mm delle zone occidentali dei monti di Le\u00f3n e della cordigliera cantabrica.\nL'altitudine della Meseta e delle sue montagne accentua l'escursione termica sia annua che diurna.\nSi distinguono diversi microclimi all'interno della regione:\nStoria.\nLa comunit\u00e0 autonoma di Castiglia e Le\u00f3n venne creata nel 1983 dall'unione di nove province. Tre appartenevano alla Regione di Le\u00f3n e sei che formavano la Vecchia Castiglia, con Santander (attualmente Cantabria) e Logro\u00f1o (attualmente La Rioja).\nCastiglia e Le\u00f3n nella Storia.\nDiversi giacimenti archeologici dimostrano come la regione fosse abitata gi\u00e0 nella Preistoria. La ossa di antenati dell\"Homo sapiens\", rinvenute in gran quantit\u00e0 nella Sierra di Atapuerca, costituiscono un ritrovamento molto importante nel tentativo di ricostruire la storia dell'evoluzione umana. La scoperta pi\u00f9 importante che ha dato il sito alla fama internazionale \u00e8 quello dei resti dell\"Homo heidelbergensis\".\nPrima dell'arrivo dei romani la regione era occupata da diversi popoli celtici: i Vaccei, gli Autrigoni, i Vettoni, gli Asturi e i Celtiberi.\nAppena arrivate le truppe romane si scontrarono con i popoli autoctoni. Da menzionare la resistenza di Numanzia, vicino all'attuale Soria.\nLa romanizzazione fu per\u00f2 un processo inarrestabile e ancora oggi possiamo ammirare alcune delle grandi opere portate a termine dai romani, primo su tutti l'acquedotto di Segovia.\nCon la caduta dell'impero romano le terre furono occupate dalle trib\u00f9 visigote. Il successivo arrivo dei musulmani e la \"Reconquista\" hanno molto a che vedere con l'attuale situazione della penisola iberica. Nella zona montuosa delle attuali Asturie si form\u00f2 un piccolo regno cristiano in continuo scontro con gli stati musulmani presenti nella penisola iberica, richiamandosi alla tradizione visigoto-romana e al cristianesimo. Progressivamente, il regno cristiano si espanse verso sud, spostando la propria capitale a Le\u00f3n, e sancendo cos\u00ec la nascita del Regno di Le\u00f3n. Per favorire la ripopolazione della terre sottratte agli stati musulmani, i monarchi concedevano i \"Fueros\".\nNel 1188 la basilica di Sant'Isidoro di Le\u00f3n fu la sede del primo parlamento della storia d'Europa, con la partecipazione del Terzo Stato. Il re che le convoc\u00f2 fu Alfonso IX.\nLa base giuridica era il diritto romano, sulla base del quale i re volevano sempre pi\u00f9 potere, come gli imperatori romani. Gi\u00e0 con Alfonso X era chiaro che il re non voleva essere un \"primus inter pares\", ma la fonte di tutte le leggi.\nContemporaneamente una contea del regno cristiano di Le\u00f3n iniziava a ottenere sempre pi\u00f9 autonomia e a espandersi. Si tratta della primogenita contea di Castiglia, che crescer\u00e0 fino a diventare un vero regno di grande importanza tra i regni della penisola. Il primo conte di Castiglia fu Ferdinando Gonzales.\nLe\u00f3n e la Castiglia continuarono a espandersi verso sud, oltre il Duero, nella lotta contro l'occupazione islamica. In pieno Medioevo i cantori narrano le grandi storie dei nobili cristiani che lottavano contro il nemico musulmano. Ciononostante i re cristiani e musulmani intrattenevano relazioni diplomatiche. Un chiaro esempio fu El Cid, archetipo del cavaliere medioevale cristiano, che combatteva sia per i re cristiani che per quelli musulmani.\nLe basi dell'unificazione dinastica dei regni di Castiglia e Le\u00f3n, separate solo da sette decenni, erano state poste nel 1194. Alfonso VIII e Alfonso IX firmarono a Tordehumos il trattato di pace della Tierra de Campos e , consolidata nel 1230 con Ferdinando III il Santo. Questo accordo \u00e8 passato alla storia come il \"trattato di Tordehumos\".\nGi\u00e0 con Fernando III, Castiglia e Le\u00f3n si unirono definitivamente in uno stesso regno e anche prima erano appartenute allo stesso regno per alcuni periodi.\nLa Reconquista culmin\u00f2 con la resa del sultanato di Granada. Nello stesso periodo i re avevano ottenuto un gran potere, trattandosi dell'epoca delle monarchie autoritarie.\nCon la scoperta dell'America Castiglia e Le\u00f3n ottenne un grande ruolo nell'ambito giuridico-universitario e teologico. Burgos, Valladolid e Salamanca sono le tre citt\u00e0 in cui si svilupp\u00f2 tutta la legislazione delle Indie, e si discusse sui precetti del diritto internazionale, sulla teologia e sulla situazione degli indigeni americani. Si parla di Francisco de Vitoria, Bartolom\u00e9 de las Casas, Fernando V\u00e1zquez de Menchaca e leggi come quelle di Burgos o Valladolid.\nA causa dell'incapacit\u00e0 dell'ultima regina Trast\u00e1mara, Giovanna la Pazza, e dell'arrivo della dinastia degli Asburgo, la Castiglia cadde in una guerra civile: la guerra delle comunit\u00e0. I monarchi austro-borgognesi erano infatti apportatori di una visione imperiale mal vista dai castigliani. I nuovi monarchi volevano infatti una monarchia non solo autoritaria, ma assoluta, e le \"Cortes\" medievali rappresentate dai Tre Stati non facevano che ostacolarli nella lotta per il potere.\nFinalmente i \"comuneros\" furono sconfitti e gli Asburgo affermarono il loro potere, formando uno dei maggiori imperi mai esistiti sulla Terra. I privilegi fedali scomparirono dalla penisola e i re ottennero il potere anche in Aragona, omogeneizzando l'attuale Spagna.\nCome festa nazionale \u00e8 stato scelto il 23 aprile, giorno in cui, nel 1521, i \"comuneros\" Castigliani furono sconfitti. Dalla fine del decennio decine di migliaia di castigliani e leonesi si trovano a Villalar de los Comuneros (provincia di Valladolid), per festeggiare. Come precedente storico si cita l'omaggio reso da Juan Mart\u00edn D\u00edez ai \"comuneros\" nel 1821 a Villalar.\nDopo la guerra civile spagnola (1936-1939) le zone rurali dell'attuale Castiglia e Le\u00f3n sperimentarono una perdita di abitanti in conseguenza dell'emigrazione verso le grandi citt\u00e0 (Madrid, Barcellona, Bilbao, etc.) o all'estero (Germania, Francia e Svizzera tra gli altri). La nascita di un potente nucleo industriale a Valladolid, grazie alla fabbrica di automobili Renault e all'ingegnere Manuel Jim\u00e9nez Alfaro, spinse industrialmente la regione, frenando il calo demografico. Ciononostante, la dinamica attuale continua a dimostrarsi preoccupante nell'insieme della regione, dato che le tendenze generali continuano a tendere verso lo spopolamento, a eccezione della citt\u00e0 di Valladolid.\nEconomia.\nIl PIL pro capite di Castiglia e Le\u00f3n, nel 2016 \u00e8 di \u20ac22.649, paragonabile a quello umbro, che \u00e8 di \u20ac 23.700."}
{"id": "20213", "revid": "322321", "url": "https://it.wikipedia.org/wiki?curid=20213", "title": "San Zenone al Lambro", "text": "San Zenone al Lambro (\"San Zenon\" in dialetto milanese, : , \"San Zanon\" localmente, : ) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nSan Zenone \u00e8 una localit\u00e0 agricola di antica origine, storicamente parte del territorio lodigiano.\nIn et\u00e0 napoleonica (1809-16) al comune di San Zenone fu aggregata Santa Maria in Prato, ridivenuta autonoma con la costituzione del Regno Lombardo-Veneto.\nNel 1863 San Zenone assunse il nome ufficiale di \"San Zenone al Lambro\", per distinguersi da altre localit\u00e0 omonime.\nNel 1870 Santa Maria in Prato fu aggregata definitivamente.\nNonostante i legami storici con il lodigiano, alla costituzione della provincia di Lodi (1992) il comune di San Zenone al Lambro decise di non farne parte, restando cos\u00ec in provincia di Milano.\nSimboli.\nLo stemma del Comune di San Zenone al Lambro \u00e8 stato concesso con decreto del presidente della Repubblica dell'8 aprile 1975.\nLe branche di leone alludono alla forza e alla virt\u00f9 degli abitanti del paese.\nIl biscione ingollante un bambino \u00e8 il simbolo dei Visconti di Milano e fa riferimento al lungo periodo di dominazione di questa famiglia.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune di San Zenone al Lambro in totale sono 463. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo l'ISTAT, il territorio comunale comprende il centro abitato di San Zenone al Lambro, le frazioni di Santa Maria in Prato e Villa Bissone, e le localit\u00e0 di Cascina Cassinetta, Cascina Gallinazza e Ceregallo.\nInfrastrutture e trasporti.\nStrade.\nIl centro abitato di San Zenone e la frazione di Santa Maria in Prato si trovano lungo la strada provinciale 204, che collega la Via Emilia con Salerano sul Lambro. Lungo la Via Emilia, che lambisce la parte nord del territorio comunale, sono presenti la frazione di Villa Bissone (limitrofa al comune di Sordio) e una zona artigianale.\nIl centro abitato di San Zenone \u00e8 lambito anche dall'Autostrada del Sole. Non sono presenti uscite autostradali (le pi\u00f9 vicine sono quelle di \"Lodi\" e \"Melegnano-Binasco\"), ma vi \u00e8 un'area di servizio battezzata \"San Zenone\".\nNel 2015 \u00e8 stata inaugurata l'uscita pi\u00f9 meridionale della Tangenziale Esterna di Milano (Autostrada A58 alias \"TEM\", attraverso l'uscita \"Vizzolo Predabissi\": questa rappresenta ad oggi l'accesso autostradale pi\u00f9 vicino al comune di San Zenone.\nFerrovie.\nIl territorio comunale \u00e8 attraversato dalla ferrovia Milano-Bologna, aperta nel 1861, e dalla linea ad alta velocit\u00e0, attivata nel 2008.\nSulla linea storica \u00e8 presente una fermata denominata \"San Zenone al Lambro\", che tuttavia serve la frazione di Villa Bissone e il limitrofo comune di Sordio. Vi fermano i treni della linea S1 (Saronno-Milano-Lodi) del servizio ferroviario suburbano di Milano.\nAmministrazione.\nSegue un elenco delle amministrazioni locali."}
{"id": "20214", "revid": "558966", "url": "https://it.wikipedia.org/wiki?curid=20214", "title": "Santo Stefano Ticino", "text": "Santo Stefano Ticino (\"Sast\u00e8van\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nTerritorio.\nIl comune di Santo Stefano Ticino confina a nord con Ossona e Arluno, ad est ancora con Arluno, a sud con Corbetta e Magenta e ad ovest con Marcallo con Casone.\nNonostante l'appellativo, il territorio comunale non \u00e8 attraversato dal fiume Ticino, che scorre nel limitrofo comune di Magenta.\nSismologia.\nDal punto di vista sismico Santo Stefano Ticino presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima di Santo Stefano Ticino \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nStoria.\nDalle origini al Medioevo: la signoria dei Borri.\nLe origini del comune di Santo Stefano Ticino non sono chiare, ma i primi ritrovamenti risalgono comunque all'epoca della dominazione romana. Il besatese conte Napoleone Bertoglio Pisani, uno dei pi\u00f9 illustri archeologi dell'area dell'abbiatense, ha riportato per la rivista \"Arte e Storia\" il ritrovamento, avvenuto tra il 1900 ed il 1903 in territorio di Santo Stefano Ticino di un'urna cineraria contenente uno specchio ed altro (in localit\u00e0 cascina Ranteghetta, verso Marcallo con Casone), oltre a fittili come riconducibili ad una necropoli. Altri reperti, oggi conservati al Museo archeologico Villa Pisani Dossi di Corbetta, furono scoperti da Carlo Dossi nel 1902 su terreni di propriet\u00e0 di Francesco Mussi, fratello del senatore Giuseppe, in localit\u00e0 Robarello (a sud del paese): tale gruppo di oggetti era costituito da un \"imbalsamatorio di vetro verde-azzurro oltre ad anfore con vernice nera e pareti sottili\".\nGli storici locali ad ogni modo ritengono che il primo nucleo di cascinali si sia sviluppato gi\u00e0 verso la fine del XII secolo intorno ad una cappella che sorgeva isolata nella campagna.\nAlla fine del XIII secolo. Goffredo da Bussero nomin\u00f2 nella sua opera anche la cappella di Santo Stefano fra le chiese che facevano parte della Pieve di Corbetta. Squarcino Borri, capitano dei nobili esuli da Milano all'avvento dei Torriani e fedelissimo sostenitore della famiglia Visconti, nacque a Santo Stefano nel 1230. Nel 1275 questi, assieme al figlio Guglielmo, ottenne in feudo gran parte delle terre di Corbetta e Santo Stefano per i servizi resi a Ottone e Matteo Visconti tramite la mediazione della moglie di quest'ultimo, Bonacossa. In questo periodo Santo Stefano aveva gi\u00e0 una sua fisionomia e una struttura prettamente difensiva come la maggior parte dei cascinali e dei borghi medioevali.\nTestimonianze del Rinascimento e la fine della feudalit\u00e0.\nAl XV secolo risale un documento scritto nel quale a Santo Stefano: si tratta di una lettera scritta da Franchino Caimi, precettore di Ludovico il Moro, al suo signore da Santo Stefano. Durante la dominazione spagnola il paese si svilupp\u00f2 notevolmente e nuove costruzioni, per la maggior parte con funzione difensiva, sorsero intorno al nucleo pi\u00f9 antico. Nel corso del XVI secolo, inoltre, per decreto di San Carlo Borromeo che visit\u00f2 il paese nel 1578 dopo essere passato per Corbetta, la chiesa locale venne sottoposta alla giurisdizione della parrocchia di Ossona, fatto che non fu gradito dagli abitanti della borgata e che port\u00f2 a rancori e risentimenti negli anni. Risale al 25 settembre 1610 un atto notarile che testimonia la volont\u00e0 del Cardinale Borromeo di rendere Santo Stefano indipendente dalla parrocchia di Ossona. Nel 1650 Santo Stefano, fin allora un feudo di propriet\u00e0 privata, compr\u00f2 la propria indipendenza per 1.200 lire milanesi, ma circa venti anni dopo, nel 1672, dovette rinunciare alla propria libert\u00e0 a causa degli ingenti debiti e torn\u00f2 ad essere un feudo dei Borri.\nIl 24 ottobre 1576 Gaspare Aliprandi don\u00f2 un terreno situato in Santo Stefano alla chiesa parrocchiale e nel 1615 Alippio Aliprandi con testamento lasci\u00f2, sempre alla chiesa parrocchiale, dei legati per finire la cappella da lui iniziata a costruire nella medesima chiesa.\nNel 1632 ci fu una permuta di terreno fra il parroco e Ambrogio Aliprandi di Milano.\nNel borgo furono presenti nella medesima epoca anche alcune diramazioni della nobile famiglia milanese Aliprandi originate dai figli del predetto Gaspare Aliprandi: il ramo che discende dal nobile Giulio Cesare Aliprandi, figlio di Gaspare, ammesso nel 1584, con prove di nobilt\u00e0, nel Collegio dei Nobili Giureconsulti di Milano, fratello di Luigi Aliprandi ricevuto nel 1587, con prove di nobilt\u00e0, nell'Ordine di Santo Stefano Papa e Martire, gli Aliprandi Visconti e gli Aliprandi Carena conti di Merone.\nIl predetto Luigi Aliprandi, all'inizio del Seicento, fece costruire una cappella gentilizia nella Chiesa Parrocchiale di Santo Stefano e, nello stesso periodo, la sua famiglia costru\u00ec una villa (oggi distrutta) che \u00e8 ancora riportata nel Catasto Teresiano conservato nell'Archivio di Stato di Milano.\nLa famiglia Aliprandi Carena, in occasione del matrimonio di Antonia Aliprandi, figlia del conte don Gaetano degli Aliprandi Carena, con il conte Francesco Carlo Parravicini, assegn\u00f2 in dote i fabbricati compresi nel quartiere che andava da via Milano a via Aurora ed i terreni fino ad Arluno.\nDal periodo napoleonico ai giorni nostri.\nIn et\u00e0 napoleonica il comune venne soppresso, annettendolo dapprima ad Ossona nel 1809, e poi a Corbetta nel 1811. Nel 1786 il comune di santo Stefano fu inserito nella provincia di Pavia.\nNel 1787 furono aperte due scuole per bambini dai sette ai dodici anni. All'inizio del XX secolo fu fondato il centro ricreativo \"La Concordia\" su iniziativa del parroco don Angelo Venegoni; dopo qualche anno furono costruiti la chiesa nuova e l'asilo. Nel 1930 iniziarono a funzionare anche le scuole elementari in via Garibaldi, costruite una decina di anni prima grazie al contributo della famiglia Citterio. Oggi l'edificio \u00e8 la sede municipio locale. Le scuole medie furono realizzate negli anni Settanta in viale della Repubblica, dove furono poi costruite anche le nuove scuole elementari.\nNel 1935 il cardinale Alfredo Ildefonso Schuster, arcivescovo di Milano, dispose la riorganizzazione della parrocchia di Santo Stefano Ticino, decretando che le cascine Ranteghetta, Ripoldo, Ripoldino, Spagnola e Davide che pur trovandosi nel territorio comunale erano appartenenti alla parrocchia di Ossona, passassero sotto la giurisdizione della parrocchia di Santo Stefano, cos\u00ec come per la cascina Barera che era sottoposta all'autorit\u00e0 della prevostura di Corbetta.\nSimboli.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nLo stemma di questo comune si \u00e8 ispirato ad elementi di carattere territoriale e storico: per quanto riguarda il primo dei due elementi, esso si \u00e8 concertato con l'inserimento, nella prima sezione dello stemma, della figura del campanile della chiesa parrocchiale, dedicata appunto a Santo Stefano. Per quanto concerne invece l'elemento di carattere storico, gli amministratori del comune hanno voluto a suo tempo inserire, nella seconda sezione dello stemma, la figura araldica di un toro che costituisce lo stemma della famiglia Borri di Milano che a partire dal 1672 era divenuta titolare di questo feudo.\nMonumenti e luoghi d'interesse.\nArchitetture religiose.\nChiesa parrocchiale di Santo Stefano.\nLa chiesa di Santo Stefano \u00e8 dedicata al patrono del paese, che d\u00e0 anche il nome al comune stesso. L'edificio attuale venne costruito tra il 1902 e il 1907.\nChiesa di Santa Maria alla Barera.\nLa chiesa, eretta presso la cascina Barera, a sud dell'abitato di Santo Stefano Ticino al confine con Magenta e Marcallo con Casone, venne realizzata nel 1957 sul terreno di propriet\u00e0 privata della famiglia Cucchi per venire incontro alle esigenze della comunit\u00e0 ivi presente, piuttosto numerosa e distante dalla parrocchia cittadina. La chiesa venne terminata nel 1958 e venne ufficialmente benedetta dal parroco che da allora vi offici\u00f2 messa regolarmente alla domenica ed in altre feste prestabilite. Con lo spopolamento dell'area negli anni '70 del Novecento, la chiesa venne perlopi\u00f9 abbandonata ed attualmente necessita di restauri accurati.\nL'interno, contraddistinto da un'unica aula di forma quadrangolare, identifica il presbiterio come separato dal resto della chiesa da una balaustra in cemento bianco.\nArchitetture civili.\nPalazzo Parravicini.\nLa struttura, sorta nei pressi del centro storico di Santo Stefano Ticino, venne costruita con tutta probabilit\u00e0 nel Seicento dalla famiglia Aliprandi ed a tale propriet\u00e0 rimase legato sino al matrimonio tra donna Antonia Aliprandi, figlia del conte don Gaetano degli Aliprandi Carena, ed il conte Carlo Francesco Parravicini, quando appunto il palazzo pass\u00f2 in dote a quest'ultima famiglia. Gli ultimi discendenti della famiglia Parravicini abitarono questa dimora sino agli anni '50 del Novecento quando la propriet\u00e0 intera venne messa all'asta e il palazzo venne diviso in porzioni abitative tra diversi acquirenti.\nLa villa si presenta come una struttura esternamente molto semplice, ingentilita da un porticato a tre archi a tutto sesto poggianti su colonne in granito e da un balconcino, affacciato un tempo su un cortile con aiuole, da cui si dipartiva il viale d'accesso (oggi via Monte Nero) perfettamente perpendicolare alla facciata principale. A seguito dello smembramento della propriet\u00e0 e dell'edificazione nelle aree immediatamente circostanti, i due accessi principali, dalle attuali via Monte Nero e via Milano non sono pi\u00f9 collegati direttamente alla villa. Rimane quello che fu l'ingresso di servizio, situato in vicolo Parravicini, che dalla famiglia che fu proprietaria del palazzo prende ancora oggi il nome. Attualmente la villa, frazionata in diverse abitazioni di corte, \u00e8 stata in gran parte snaturata della struttura originaria e versa in stato di degrado generale.\nPalazzo Citterio.\nPalazzo Citterio venne costruito nel 1930 dal ricco industriale locale Girolamo Citterio che lo eresse per venire incontro all'esigenza del paese di dotarsi di un nuovo edificio scolastico. L'intento originario del Citterio, in realt\u00e0, era quello di ristrutturare l'antico Palazzo Aliprandi Ponzoni che sorgeva in questo stesso sito, ma che croll\u00f2 rovinosamente in buona parte della struttura durante i lavori di restauro e fu allora che venne decisa la costruzione di un nuovo edificio.\nIl palazzo si presenta ancora oggi solenne nell'aspetto, con una facciata classicheggiante contraddistinta da un ampio porticato sormontato da un loggiato con colonnine ornamentali. Dopo aver ospitato diversi uffici tra cui durante il fascismo la locale Casa del Fascio e l'ufficio postale locale, attualmente esso \u00e8 sede dell'amministrazione comunale.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2019 la popolazione straniera residente era di persone, costituenti il 9% della popolazione totale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusica.\nLe principali associazioni cittadine che si occupano di musica sono la banda \"Corpo Musicale Giuseppe Verdi\" e il coro \"Corale Stefanese\".\nEconomia.\nL'economia di Santo Stefano Ticino, basata per lungo tempo unicamente sull'attivit\u00e0 agricola, a partire dal 1904 inizi\u00f2 a trasformarsi in direzione industriale grazie alla costruzione della prima azienda sul territorio, la \"Tessitura meccanica di lino, cotone e juta\", chiusa nel 1951. Gli stabili della tessitura furono poi sede della fabbrica di stampi plastici Selap, fino ai primi anni Novanta del XX secolo. La Tessitura, per quasi mezzo secolo, rappresent\u00f2 un'importante fonte di occupazione sul territorio radunando in s\u00e9 circa duecento operai. Molto diffusa, fino al XIX secolo, fu la coltivazione della vite, poi abbandonata; la coltivazione dei gelsi e del granoturco fu introdotta nel XV secolo.\nA partire dagli anni cinquanta del Novecento \u00e8 aumentata l'occupazione nell'industria, soprattutto nelle grandi fabbriche milanesi, quali Breda, Falck e Pirelli. I principali centri occupazionali nel territorio comunale sono stati il Macello Ultrocchi, la fabbrica di materiali e stampi plastici Selap (entrambi oggi non pi\u00f9 esistenti e le cui aree sono state riconvertite in quartieri residenziali) la Veglia Borletti, situata anche nel territorio del Comune di Corbetta, oggi ancora attiva come Magneti Marelli. Oltre a quest'ultima, la maggiore attivit\u00e0 produttiva oggi presente nel Comune \u00e8 il Salumificio Giuseppe Citterio, trasferitosi da Rho. La realt\u00e0 economica locale \u00e8 caratterizzata dalla presenza di piccole e medie imprese e di attivit\u00e0 artigianali che occupano oltre mille addetti.\nSanto Stefano Ticino \u00e8, di fatto, divenuta parte dell'hinterland milanese e la sua popolazione, di conseguenza, risulta largamente occupata anche nel settore dei servizi presenti nella citt\u00e0 metropolitana.\nInfrastrutture e trasporti.\nFerrovie e tranvie.\nLa stazione ferroviaria Corbetta-Santo Stefano Ticino si trova nel territorio comunale di Santo Stefano Ticino; posta sulla linea Torino\u2013Milano, \u00e8 servita dai treni della linea S6 (Novara\u2013Treviglio). Il servizio ferroviario suburbano di Milano \u00e8 operato da Trenord nell'ambito del contratto di servizio stipulato con la Regione Lombardia.\nAmministrazione.\nSindaci di Santo Stefano Ticino dal Dopoguerra\nSindaci durante la Repubblica Italiana.\nDal 1946 al 1995 gli elettori eleggevano solo il consiglio comunale, che eleggeva poi il sindaco tra i suoi membri.\nLa Legge 25 marzo 1993, n. 81 ha introdotto l'elezione diretta del sindaco e ridotto il mandato di sindaco e consiglio comunale a quattro anni. Quindi, dalla XI consiliatura, il sindaco viene eletto direttamente e non pi\u00f9 dal consiglio e il mandato del sindaco e del consiglio coincidono sempre.\nIl mandato quadriennale fu applicato solo alla XI consiliatura (1995-1999). Il Decreto Legislativo 18 agosto 2000, n. 267 (Testo unico sull'ordinamento degli enti locali) ha riportato a cinque anni la durata del mandato del sindaco e del consiglio comunale."}
{"id": "20215", "revid": "125306060", "url": "https://it.wikipedia.org/wiki?curid=20215", "title": "Segrate", "text": "Segrate (\"Segr\u00e0a\" in dialetto milanese, AFI: ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nTerritorio.\nIl comune di Segrate confina con i comuni di Milano, Vimodrone, Pioltello e Peschiera Borromeo. Sul territorio comunale \u00e8 presente l'idroscalo, un piccolo lago artificiale costruito nel 1930 lungo 2,5\u00a0km, largo fino a 450\u00a0m e con un totale di di acqua.\nClima.\nIl clima segue quello dell'alta Pianura Padana occidentale con inverni freddi, diversi giorni di nebbia, alcune nevicate e lunghi periodi anticiclonici mentre le estati sono calde, afose e poco ventilate con alcuni giorni temporaleschi. La ventilazione comunque \u00e8 scarsa tutto l'anno proprio perch\u00e9 la Pianura Padana, a causa della sua configurazione orlata da montagne molto alte, inibisce la ventilazione favorendo l'aumento degli inquinanti.. La primavera vede l'aumento dei temporali mentre in autunno si registra un aumento dei giorni di nebbia.\nNel quartiere di Rovagnasco \u00e8 presente dai primi anni 2000 una stazione meteorologica per lo studio del microclima di Segrate, installata secondo le norme previste dall'Organizzazione Mondiale di Meteorologia, appartenente alla rete dell'Associazione del Centro Meteorologico Lombardo (Centro per la ricerca e lo studio dei microclimi della Lombardia). I dati meteorologici di Segrate sono visualizzabili in tempo reale anche nella cartina realtime della Lombardia. Nei pressi del territorio comunale vi \u00e8 altres\u00ec la Stazione meteorologica di Milano Linate.\nStoria.\nIl pi\u00f9 antico documento riguardante la moderna Segrate che \u00e8 stato rintracciato risale all'anno 830, ed \u00e8 contenuto nel \"Codex Diplomaticus Longobardiae\", una raccolta di atti pubblici e privati. L'oggetto del documento, redatto nel Monastero di Sant'Ambrogio, \u00e8 uno scambio di terreni situati a Cologno. Tra i vari soggetti che partecipano all'operazione giuridica \u00e8 citato un certo Giovanni di Rovagnasco, che pu\u00f2 essere considerato il pi\u00f9 antico abitante di Segrate di cui si ha sicura memoria. Il fatto che le prime documentazioni risalgano soltanto al secolo IX non ci impedisce di fare alcune considerazioni e ipotesi sulla Storia di Segrate del periodo precedente.\nA questo fine un grosso contributo viene dato dalla toponomastica, una disciplina che studia, nella loro origine etimologica, i nomi dei luoghi. Lo studio del toponimo Segrate mette subito in evidenza una analogia con molti altri nomi di citt\u00e0 situate in Lombardia, tutti terminati in -ate.\nQuesta desinenza \u00e8 stata infatti aggiunta, a seconda dei casi, ai nomi dei proprietari delle terre della zona, oppure al nome di un fiume o di un tipo di coltura particolarmente frequente nel territorio. Ecco quindi che, per esempio, il toponimo Linate deriva dalla coltivazione del lino, Lambrate dal fiume Lambro, ecc.\nPer quanto riguarda l'origine del nome Segrate sono state fatte diverse ipotesi.\nAlcune collegano il toponimo Segrate al nome proprio latino di un presente proprietario di terreni della zona, un certo Scurus.\nAltri lo fanno discendere sempre dal termine \"securus\", inteso per\u00f2 come nome comune che significa luogo tranquillo e sicuro. L'ipotesi pi\u00f9 accreditata propone che la desinenza -ate sarebbe stata aggiunta alla parola \"segalis\" o al verbo secare. Di conseguenza il toponimo Segrate si riferirebbe o alla coltivazione della segale oppure al taglio del fieno.\nGli studiosi di toponomastica che si sono interessati di Segrate sono giunti anche ad un'altra conclusione. L'analisi del nome ha fatto loro affermare che, con ogni probabilit\u00e0, \u00e8 un centro sorto dopo la conquista della Gallia Cisalpina da parte dei Romani, avvenuta in seguito alla Guerra Gallica (224-222 e 201-191 a.C.). La Gallia Cisalpina fu interamente romanizzata per mezzo delle colonie dopo il 191 a.C., ed \u00e8 quindi a partire da questa data che possiamo individuare le origini di Segrate.\nIl toponimo di Novegro deriva probabilmente da novetulum o noveto, parole che si riferiscono al raccolto del fieno (\u00e8 quindi possibile individuare una analogia con la probabile origine del nome di Segrate). Per Tregarezzo gli studiosi colgono una derivazione dalla parola trewna, che significa luogo tranquillo e punto di sosta. Per Redecesio le interpretazioni sono due: alcuni ritengono che il nome sia frutto dell'unione dei due termini Re (rivo) + de sc\u00e9s (di siepe), oppure Red (rete) + sc\u00e9s (siepe); per altri invece il toponimo si riferirebbe allo scricciolo, una specie di uccello un tempo molto diffuso nel milanese, chiamato in dialetto Re de Sces (re di siepi).\nRovagnasco \u00e8 invece una derivazione dal nome gentilizio Rubenius. La denominazione assunta dal quartiere residenziale di San Felice trae origine dal fatto che in corrispondenza ad esso sorgevano un tempo una chiesetta ed una cascina intitolata a questo santo. Evidente, infine, l'origine del quartiere delle Lavanderie (quartiere) sorto negli anni trenta, per iniziativa della cooperativa lavandai di Milano, in una zona scelta per la particolare purezza delle acque.\nNel 1869, dopo un'iniziale ipotesi di unione con Pioltello, si decise di annettere a Segrate i soppressi comuni di Novegro e Rovagnasco, che divennero a tutti gli effetti frazioni municipali a far data dal 1\u00ba gennaio 1870.\nVicino ad un traliccio dell'alta tensione situato nei pressi della Cascina Gabbadera raggiungibile dalla Cassanese e ad est dell'area sulla quale oggi sorge la biblioteca di via degli Alpini, il 14 marzo 1972 venne ritrovato il corpo dell'editore Giangiacomo Feltrinelli, dilaniato da un'esplosione. La sua morte avvenne in circostanze misteriose.\nMonumenti e luoghi d'interesse.\nL'ex municipio di Segrate in via XXV Aprile, di Guido Canella e Michele Achilli (1963), \u00e8 un'opera d'architettura importante nell'ambito del Razionalismo italiano in quanto anticipa, nella rotondit\u00e0 quasi \"romana\" e monumentale dei suoi volumi, la nuova forma di espressione postmoderna. La piazza antistante, con la fontana monumentale, \u00e8 opera di Aldo Rossi (1965).\nUn'altra significativa opera architettonica \u00e8 la sede di Mondadori, dell'architetto brasiliano Oscar Niemeyer (1975), gi\u00e0 creatore della capitale sudamericana Brasilia. Il complesso, circondato da un grande lago, \u00e8 formato da tre elementi: un grande parallelepipedo con le caratteristiche arcate e due corpi pi\u00f9 bassi e sinuosi che sembrano fuoriuscire dal corpo centrale.\nContigua al territorio urbano di Segrate, ma su terreno del comune di Milano, si trovano la Moschea e il Centro Culturale dell'UCOII, generalmente chiamati Moschea di Segrate.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2014 la popolazione straniera residente nel comune metropolitano era di persone, pari al 10% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano al 2013:\nCultura.\nIstruzione.\nBiblioteche.\nSul territorio di Segrate \u00e8 presente la Biblioteca Comunale, strutturata con una sede centrale in Segrate centro, e alcune sedi decentrate, situate nei quartieri di Milano Due, Redecesio, San Felice, Novegro, Rovagnasco. I servizi offerti includono la consultazione e il prestito di libri, quotidiani, periodici, dvd, cd musicali, cd-rom e risorse digitali. \u00c8 possibile navigare in internet da postazioni multimediali fisse oppure attraverso la rete wireless gratuita e accedere alla biblioteca digitale per consultare on-line quotidiani italiani e stranieri, banche dati professionali, risorse audio e video, e-book.\nScuole.\nSul territorio di Segrate sono presenti le seguenti istituzioni scolastiche:\nDa settembre 2002 a settembre 2014 Segrate ha ospitato sul proprio territorio il Liceo Classico e di Ricerca San Raffaele, trasferitosi nel settembre 2014 nel comune di Milano, nel contesto dell'Universit\u00e0 Vita e Salute e dell'Ospedale San Raffaele, dove aveva gi\u00e0 avuto sede dal 1987 al 2002.\nGeografia antropica.\nQuartieri.\nI quartieri di Segrate sono: Segrate Centro, Rovagnasco, Milano Due, Redecesio, Lavanderie, Villaggio Ambrosiano, Mulini, Santa Monica, Novegro, Tregarezzo e San Felice.\nAltre localit\u00e0.\nLe altre localit\u00e0 segratesi sono Milano Oltre, Zona Industriale Marconi e Linate Aeroporto.\nA Milano Oltre si trovano il cimitero cittadino con la seicentesca chiesa di San Rocco, la tensostruttura Palasegrate, il Parco Europa e gli uffici del Centro Direzionale segratese, incentrato sul \"terziario avanzato\", opera dell'architetto Claudio Dini.\nA Linate sorge l'aeroporto milanese chiamato, l'omonimo nome costituisce anche un quartiere del comune di Peschiera Borromeo.\nLa zona Marconi \u00e8 una localit\u00e0 industriale a confine col quartiere Rovagnasco, separati dal parco Alhambra. Questa localit\u00e0 prende il nome dalla sua via principale dedicata al partigiano Guglielmo Marconi.\nInfrastrutture e trasporti.\nL'Idroscalo di Milano si trova in parte nel territorio comunale di Segrate (e in parte sotto Peschiera Borromeo); \u00e8 un lago artificiale, originariamente pensato come aeroporto per idrovolanti e oggi dedicato alla pratica degli sport acquatici, dove sono state ospitate rassegne di livello internazionale.\nL'Aeroporto di Milano-Linate \u00e8 il sesto aeroporto italiano per numero di passeggeri (2018); \u00e8 suddiviso fra i comuni di Milano, Segrate e Peschiera Borromeo.\nL'Ospedale San Raffaele sorge in parte sul territorio di Segrate, in parte su quello di Milano.\nIl Parco Esposizioni di Novegro si trova interamente nel territorio di Segrate, presso l'omonima frazione.\nMolte grandi aziende hanno scelto Segrate per la sua posizione strategica; tra queste Mediaset, IBM, Symantec, Arnoldo Mondadori Editore, TeleTu, 3M e Lexmark.\nStrade.\nIl territorio di Segrate \u00e8 compreso tra le 2 strade ex statali 11 \"Padana Superiore\" (a nord, situata tra Milano e Vimodrone) e 415 \"Paullese\" (a sud, situata tra Peschiera Borromeo e Mediglia) ed \u00e8 attraversato in direzione est-ovest dal tracciato della SP 103 \"Cassanese\" e della SP 14 \"Rivoltana\", nonch\u00e9 in direzione nord-sud dalla Strada provinciale 160 \"Mirazzano-Vimodrone\".\nCiclabili.\nSegrate ha una rete di ciclabili, collegato col centro di Milano lungo Via Caduti di Marcinelle, passando la stazione ferroviaria di Milano Lambrate.\nFerrovie.\nLa stazione di Segrate (in realt\u00e0 tecnicamente una fermata, in quanto trattasi di struttura senza presidio e senza servizi) \u00e8 stata inaugurata nel maggio 2003 nell'ambito dei lavori di quadruplicamento della tratta Milano-Treviglio della ferrovia Milano-Venezia.\nLa fermata \u00e8 servita dalle linee S5 e S6 del servizio ferroviario suburbano di Milano.\nTrasporti pubblici.\nIl comune di Segrate \u00e8 servito dalle autolinee:\nDall'ospedale San Raffaele parte un collegamento con La M2 fino alla fermata di Cascina Gobba.\nSport.\nLa citt\u00e0 di Segrate \u00e8 caratterizzata da un considerevole numero di societ\u00e0 sportive di diverso tipo quali calcio, rugby, pallavolo, pallacanestro, nuoto, pallanuoto, canoa/kayak, canottaggio e judo. Alcune societ\u00e0 hanno raggiunto una certa notoriet\u00e0 grazie alle loro prestazioni sportive. Tra le tante i maggiori successi sono stati conseguiti da Volley Segrate 1978, dall'Idroscalo Club e dall'As Rugby Milano. Nella stagione 2018-2019 l'Asr gioca in Serie A. Nella stagione stagione 2011/2012 il Volley Segrate 1978 ha partecipato al campionato maschile di pallavolo A2 classificandosi sesto e giungendo alle semifinali dei Playoff. Segrate contava ben tre societ\u00e0 di calcio nel suo territorio, ovvero l'Accademia Segrate calcio, l'A.C. Segrate e la Fulgor, le ultime due militavano in Seconda e Terza categoria. Dalla stagione 2009/2010 Accademia Segrate e A.C. Segrate si sono fuse in un'unica squadra chiamata Citt\u00e0 di Segrate. Nel 2011 \u00e8 stata fondata la US Redecesio con sede presso la parrocchia di Redecesio. Dal 2016 la societ\u00e0 ha assunto la denominazione USR Segrate ed \u00e8 attiva su tutto il territorio segratese con l'intento di sviluppare l'attivit\u00e0 calcistica presso le parrocchie. L'Idroscalo Club \u00e8 invece tra le societ\u00e0 pi\u00f9 importanti di canottaggio, canoa e kayak in Italia. In questi ultimi sport ha ottenuto il primo posto nella classifica nazionale FICK 2006 per risultati. La Gamma basket Segrate (societ\u00e0 cestistica) \u00e8 stata recentemente promossa al campionato di fascia superiore. Per quanto riguarda il Judo, la societ\u00e0 A.S.D. Judo Club Segrate si \u00e8 aggiudicata dal 2001 al 2007 per 7 anni consecutivi il titolo di societ\u00e0 campione regionale in base ai punti guadagnati nel ranking regionale dai suoi atleti nelle competizioni."}
{"id": "20219", "revid": "1516087", "url": "https://it.wikipedia.org/wiki?curid=20219", "title": "Sesto San Giovanni", "text": "Sesto San Giovanni (\"Sest San Giovann\" in dialetto milanese, : ; storicamente in milanese anche \"Sest de Monscia\") \u00e8 un comune italiano di abitanti della citt\u00e0 metropolitana di Milano in Lombardia.\nIl nome del comune si compone di \"Sesto\", ad indicare la distanza in miglia da Milano lungo un'antica strada romana che collegava Milano e Monza (\"ad sextum lapidem\", ovvero \"presso la sesta pietra miliare\" ovvero \"Al sesto miglio (VI)\") e \"San Giovanni\", indicazione introdotta a partire dal 1100, per rendere chiara la dipendenza di Sesto dalla Basilica di San Giovanni a Monza e dal suo territorio, la Corte di Monza.\nNel XX secolo \u00e8 stata sede di una delle pi\u00f9 grandi ed estese concentrazioni industriali d'Italia, con stabilimenti metallurgici, elettronici ed elettrotecnici; nello stesso secolo erano fiorenti anche l'industria tessile e la produzione libraria e della carta.\n\u00c8 il comune pi\u00f9 popoloso della citt\u00e0 metropolitana dopo Milano, con cui \u00e8 conurbato, e fa parte del territorio del Nord Milano.\nGeografia fisica.\nTerritorio.\nIl comune di Sesto San Giovanni si sviluppa su un territorio di circa 12 km\u00b2 ad un'altitudine che va dai 147 metri s.l.m. a nord in corrispondenza della dell'autostrada A4 Milano-Bergamo, ai 126 metri s.l.m. a sud-est, nell'ansa di territorio comunale dove il fiume Lambro interseca il Naviglio della Martesana. Il comune confina a nord con il comune di Monza, a est con i comuni di Cologno Monzese e Brugherio, a sud con il comune di Milano e a ovest con i comuni di Cinisello Balsamo e Bresso. Sesto \u00e8 inserita nell'area metropolitana di Milano e non presenta soluzione di continuit\u00e0 con il capoluogo, del quale \u00e8 la naturale prosecuzione. Il territorio comunale \u00e8 intersecato in direzione nord-sud dalla rete ferroviaria. A est della ferrovia, oltre al centro storico, si trovano le grandi aree ex-industriali. Lungo buona parte del confine orientale del comune scorre il fiume Lambro, mentre a sud-est un breve tratto del confine del territorio comunale \u00e8 tracciato dal Naviglio della Martesana.\nClima.\nDal punto di vista legislativo il comune di Sesto San Giovanni ricade nella Classificazione climatica E: i gradi giorno della citt\u00e0 sono 2404. La diffusivit\u00e0 atmosferica \u00e8 alta (&gt; 2000\u00a0m). In citt\u00e0 \u00e8 installata una centralina di rilevazione della qualit\u00e0 dell'aria, collegata all'Agenzia regionale per la protezione ambientale della regione Lombardia. La centralina rileva i livelli di diossido di azoto e monossido di carbonio presenti nell'aria.\nStoria.\nDalle origini al XVIII secolo.\nDa Sesto, in epoca romana, passavano la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano), e la \"via Spluga\", strada romana che metteva in comunicazione Milano con Lindau passando dal passo dello Spluga. Nato probabilmente come agglomerato di case contadine, fondato dai romani, Sesto rimane un minuscolo borgo fino all'Ottocento. Alcune fonti attribuiscono la fondazione del primo borgo ai Longobardi, giunti in Italia fra il 568 e il 569 d.C. Di sicuro, questa popolazione fu una presenza fissa e domin\u00f2 il territorio di Sesto: il borgo di Cassina de' Gatti in origine si chiamava \"Sundro\", dal termine longobardo \"sundrium\" (terreno mantenuto e lavorato dai padroni per conto proprio e con l'opera di servi). Il nome \"Sesto\" \u00e8 dato dalla distanza in miglia della Via Aurea dalla Milano del periodo romano, mentre l'ipotesi pi\u00f9 accreditata per l'appellativo \"San Giovanni\" \u00e8 del 1100, quando fu aggiunto ad indicare la dipendenza del territorio sestese alla Basilica di San Giovanni a Monza. Ma gi\u00e0 un secolo prima alcuni documenti riportano l'appellativo \"Giovanni\": \"Sexto qui dicitur Johannis\" in un documento del 1007. Durante tutto il medioevo, il comune era conosciuto come \"Sesto Zohanno\", \"Sesto Zane\" o pi\u00f9 frequentemente \"Sesto Johanno\".\nLe primissime notizie storiche relative a Sesto risalgono al IX secolo e testimoniano l'importanza del paese a cui facevano riferimento, per questioni legali o notarili, gli allora comuni limitrofi, \"Cinexellum\", \"Balsamum\" o \"Colonia\". Anche il fatto che gi\u00e0 allora vi fossero sul territorio sei chiese denota la rilevanza di Sesto e la sua vastit\u00e0 di territorio e popolazione rispetto ai borghi confinanti. Intorno all'anno 1000 fu \"terra fortificata\" e disponeva di un vallo difensivo e di un castello piuttosto grande, non espressione della potenza di un feudo, quanto della potenza di qualche famiglia privata.\nNel XIII secolo la sua parrocchiale era l'unica di rito ambrosiano soggetta alla Basilica di Monza. Vi era presente un monastero dedicato a San Nicolao. Le prime testimonianze di un ordinamento comunale sono presenti in un documento del 1244 inserito negli \"Atti del Comune di Milano\". In tale documento Sesto San Giovanni \u00e8 citato come comune. Fu pi\u00f9 volte interessata a fatti d'arme: nel 1259 Martino della Torre signore di Milano vi riun\u00ec l'esercito che si diresse poi verso Monza per sorprendervi Ezzelino da Romano che cercava di impadronirsi della Corona ferrea. L'11 giugno del 1323 fu il campo di Re Roberto forte di 30.000 fanti e 8.000 cavalieri, che si scontr\u00f2 con Galeazzo e Marco Visconti. La vicina localit\u00e0 della Bicocca degli Arcimboldi vide lo scontro tra i Visconti e i Torriani e successivamente nel 1522 una battaglia tra l'esercito imperiale condotto da Prospero Colonna e i Francesi comandati dal Lautrech. Negli \"Statuti delle acque e delle strade del contado di Milano fatti nel 1346\" Sesto San Giovanni risulta facente parte della corte di Monza. Il censimento del 1751 documenta che il comune contava 725 abitanti e veniva amministrato da consiglio generale, convocato almeno una volta all'anno. A met\u00e0 del XVIII secolo il comune di Sesto San Giovanni era direttamente sottoposto alla giurisdizione del podest\u00e0 di Milano. Nel 1771 gli abitanti di Sesto San Giovanni erano 1.682.\nXIX secolo.\nNel 1809 al comune di Sesto San Giovanni furono annessi i comuni soppressi di Cassina de' Gatti e di Sant'Alessandro e la popolazione raggiunse 2.248 unit\u00e0. La prima filanda viene aperta nel 1832 da Giuseppe Puricelli Guerra in un cortile della villa di famiglia, Villa Puricelli Guerra. Nel 1840 viene ammodernata con l'introduzione delle \"bacinelle da macero\" a vapore. Nei decenni seguenti altre se ne aggiungono: quella di Enrico Mylius, la Savini (poi Gaslini, in quanto acquisita dai nobili Gaslini, una famiglia proveniente da Milano), sulla vecchia strada per Monza, la De Ponti in via Vittorio Emanuele, la Gnocchi, la Chiavelli alla cascina Valdimagna. Nel 1878 le filande di Sesto San Giovanni sono sette e occupano 738 persone. Nel 1840 entra in funzione la seconda linea ferroviaria d'Italia dopo la Napoli-Portici, la Milano-Monza, che ha a Sesto una stazione intermedia. Nel 1876 viene inaugurata anche la tranvia Milano-Monza, parallela alla ferrovia, inizialmente a trazione equina, e in seguito elettrificata dalla societ\u00e0 Edison nel 1901.\nInsieme ai primissimi insediamenti industriali, \u00e8 in questo secolo che vengono ampliate e costruite le ville destinate alle famiglie industriali di allora: ad esempio, la Villa Mylius, accanto a Villa Zorn, residenza di Enrico Mylius dall'inizio del XVIII secolo. Divenne un vivace salotto culturale, da cui passarono personalit\u00e0 come Carlo Cattaneo, Massimo D'Azeglio, Alessandro Manzoni e Vincenzo Monti. E sempre a villa Mylius, Barnaba Oriani condusse, dalla torretta della villa, parte dei suoi studi astronomici.\nNel 1861, con la costituzione del Regno d'Italia, il comune di Sesto contava 4.344 abitanti. Nel 1866 la frazione di Occhiate venne separata da Sesto e venne aggregata a Brugherio. Nel 1869, il comune soppresso di Cassina de' Gatti viene definitivamente unito al comune di Sesto San Giovanni. Nel 1880 Sesto contava circa 6.000 abitanti e disponeva gi\u00e0 delle infrastrutture che ne favoriranno il successivo sviluppo.\nXX secolo.\nA cavallo tra Ottocento e Novecento Sesto conosce una forte crescita industriale e aprono diverse fabbriche con l'investimento di molti imprenditori milanesi. Per la forte presenza in citt\u00e0 di industrie pesanti viene soprannominata la \"Piccola Manchester\", .\nLe principali industrie sono Osva, Breda, Ercole Marelli, Magneti Marelli, Falck, Spadaccini, Gabbioneta, Campari, Garelli, Balconi. Con l'industrializzazione aumenta notevolmente il numero di abitanti (14.000 nel 1911) e molte aziende costruiscono alloggi per operai nella citt\u00e0.\nLa presenza operaia rende molto fervente l'attivit\u00e0 politica sestese e il regime fascista faticher\u00e0 molto ad imporsi, anzi non riuscir\u00e0 mai ad imporsi seriamente. Nelle fabbriche si organizza una lotta clandestina contro il fascismo. Tuttavia fu grande l'entusiasmo durante la visita del duce nel 1934 alla Ercole Marelli, mentre ben pi\u00f9 fredda fu l'accoglienza alla Falck. L'armistizio dell'8 settembre 1943 e la caduta del fascismo furono salutati dai sestesi con grandi manifestazioni di gioia, la militarizzazione dei lavoratori aveva causato molti problemi economici e sociali, sfociati nei grandi scioperi tra il 1942 e il 1943.\nAl crollo del fascismo si introduce il controllo dei nazisti, ostacolato dalle formazioni Sap (Squadre di azione patriottica) che si riuniscono e si formano nelle varie fabbriche. Prende inizio la strenua resistenza contro i nazisti, le attivit\u00e0 economiche si fermano quasi totalmente con l'ondata continua di scioperi del 1944 e 1945. Si susseguono arresti, deportazioni, fucilazioni e atti di sabotaggio e guerriglia.\nIl 28 aprile 1945 gli alleati entrano a Sesto San Giovanni.\nSesto San Giovanni \u00e8 tra le Citt\u00e0 decorate al Valor Militare per la Guerra di Liberazione perch\u00e9 \u00e8 stata insignita il 18 giugno 1971 della Medaglia d'Oro al Valor Militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale. A ricordo delle fasi della lotta di liberazione \u00e8 stato eretto un monumento nella piazza della Resistenza antistante agli edifici del comune.\nLa \"Stalingrado d'Italia\" e gli ultimi anni del XX secolo.\nI motivi del soprannome \"La Stalingrado d'Italia\" sono soprattutto di natura sociale e storica. Nel 1920, la massiccia presenza operaia e l'attivit\u00e0 dei sindacati la rese incandescente, molte fabbriche vennero occupate e si temette per il mantenimento dell'ordine pubblico. L'avvento del fascismo vide il progressivo costituirsi di organizzazioni clandestine, che tra il 1942 e il 1944 diedero vita, nonostante il regime e l'occupazione nazista, a violenti scioperi che esitarono in arresti, fucilazioni e deportazioni. Alla fine della guerra la Stalingrado d'Italia attravers\u00f2 un periodo di relativa calma, ma nel 1948, in occasione dell'attentato a Togliatti gli operai insorsero di nuovo. Gli anni cinquanta e sessanta furono caratterizzati dalla massiccia immigrazione dal sud, e la vittoria ad ogni elezione di amministrazioni comunali di sinistra e centro-sinistra hanno confermato Sesto San Giovanni come roccaforte storica della sinistra italiana. Nel 1954 Sesto San Giovanni viene insignita del titolo di citt\u00e0.\nIn quegli anni Sesto ricomincia la sua espansione urbana e demografica e continua ad essere un importante centro economico; durante gli anni di piombo sar\u00e0 lo scenario di alcune azioni e propaganda delle Brigate Rosse.\nLa crescita economica prosegue fino alla crisi degli anni novanta del XX secolo quando chiusero tutte le fabbriche storiche di Sesto, ultima la Falck nel 1996. Sesto dovette trasformarsi completamente da citt\u00e0 industriale a citt\u00e0 del terziario avanzato, fase ancora in corso con la riconversione delle aree prima occupate dalle fabbriche. Questa intensa opera di riqualificazione urbana, nonostante il coinvolgimento di famosi architetti come Renzo Piano, ha alimentato una rete di tangenti e di corruzione sulla quale ha indagato nel 2011 la magistratura delineando il cosiddetto \"Sistema Sesto\".\nOnorificenze.\nSesto San Giovanni \u00e8 tra le citt\u00e0 decorate al valor militare per la guerra di Liberazione, insignita della medaglia d'oro al valor militare il 18 giugno 1971, per i sacrifici delle sue popolazioni, per la sua attivit\u00e0 nella lotta partigiana durante la seconda guerra mondiale e per il tributo dei propri concittadini alla Resistenza:\nMonumenti e luoghi d'interesse.\nArchitetture civili.\nVille.\nTra le pi\u00f9 significative ville sestesi si segnalano:\nMusei.\nLa citt\u00e0 ospita l\u2019Archivio Giovanni Sacchi, dedicato all\u2019omonimo designer italiano. L\u2019Archivio \u00e8 stato fortemente voluto dal Comune e dalla Fondazione ISEC e contiene i materiali donati alla citt\u00e0 nel 1999; contiene pi\u00f9 di 400 modelli e prototipi di pezzi di design, migliaia di disegni, documenti e immagini autografe. L'Archivio fa parte del Circuito Lombardo dei Musei del Design. \nAree naturali.\nAl confine con i comuni di Bresso, Cinisello Balsamo e Milano sorge il Parco Nord Milano, vasto parco (circa 600 ettari), dal 1975 parco regionale della regione Lombardia.\nLungo l'asta del Lambro, che scende da Monza toccando Brugherio e Cologno Monzese \u00e8 situato il Parco Media Valle del Lambro, di rilevanti contenuti naturalistici, ma soprattutto di archeologia industriale. Sesto \u00e8 il comune capofila del consorzio che lo gestisce.\nSociet\u00e0.\nEtnie e minoranze straniere.\nSecondo le statistiche ISTAT al 31\u00ba dicembre 2019 la popolazione straniera residente nel comune metropolitano era di persone, pari al 17,6% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nIl sistema bibliotecario sestese aderisce al Consorzio Sistema Bibliotecario Nord-Ovest. In citt\u00e0 sono presenti tre biblioteche e una fototeca:\nScuole.\nIl sistema scolastico di Sesto San Giovanni si divide in sette comprensori che raggruppano e amministrano dodici scuole dell'infanzia, dieci scuole primarie e otto scuole secondarie di primo grado statali. A queste si aggiungono quattro scuole secondarie di secondo grado e diverse scuole paritarie di tutti i gradi.\nUniversit\u00e0.\nSesto San Giovanni ospita alcuni istituti dell'Universit\u00e0 degli Studi di Milano: il polo di Mediazione Interculturale e Comunicazione.\nIstituto per la storia dell'et\u00e0 contemporanea.\nL'Istituto per la storia dell'et\u00e0 contemporanea \u00e8 uno dei pi\u00f9 importanti d'Italia per la raccolta di archivi di imprese industriali.\nGeografia antropica.\nSuddivisioni amministrative.\nIl territorio di Sesto San Giovanni \u00e8 suddiviso in cinque circoscrizioni (o quartieri):\nLa popolazione residente in ogni circoscrizione elegge il Consiglio di Circoscrizione, in concomitanza con le elezioni comunali. Il Presidente della Circoscrizione viene poi eletto dal Consiglio circoscrizionale.\nEconomia.\nDal medioevo al XIX secolo Sesto era un borgo contadino con grandi cascine. \u00c8 nel 1840 che aprono le prime filande Sestesi, che alla fine del secolo occupano circa 800 persone. Ed \u00e8 a cavallo tra Ottocento e Novecento che comincia l'industrializzazione sestese: alcuni imprenditori milanesi (Breda, Camona, Marelli, Spadaccini) hanno necessit\u00e0 di spostare dal capoluogo lombardo i propri stabilimenti e Sesto fa al caso loro: il territorio sestese offre ampi spazi per imprese sempre pi\u00f9 grandi e moderne, terreni a prezzi pi\u00f9 bassi e di ottima qualit\u00e0 perch\u00e9 lontani dalle marcite della bassa milanese; frequenti e comodi collegamenti con Milano grazie alla tramvia e grazie a ferrovia e scalo merci venivano raggiunte le regioni del centro Europa. Le aziende che iniziano le attivit\u00e0 produttive a Sesto San Giovanni necessitano di manodopera in abbondanza e gran parte dei primi operai sono pendolari che dal Lecchese, dal Comasco, dal Bresciano e dal Bergamasco arrivano a Sesto grazie alla ferrovia. Da Milano invece, arrivano in tram i tecnici che studiano e progettano i futuri stabilimenti produttivi.\nCon le prime fabbriche vi \u00e8 anche un notevole incremento della popolazione: nel 1901 gli abitanti sono 6.952, dieci anni dopo raggiungono le 13.667 unit\u00e0. Questo aumento favorisce, parallelamente, lo sviluppo urbanistico della citt\u00e0: tra il 1903 e il 1911 nasce la \"Sesto nuova\", a ovest della ferrovia, attorno al Rond\u00f2. Alcuni degli imprenditori che a Sesto hanno partecipato all'industrializzazione contribuiscono in modo determinante alla crescita urbanistica della cittadina. Ernesto Breda e Luigi Spadaccini, tra le attuali vie Rovani, Cattaneo e Carducci costruiscono diverse case d'abitazione per i propri operai e impiegati. La Falck costruisce il Villaggio Falck, ampliando l'originario villaggio operaio delle fonderie Attilio Franco. Questa tendenza perdura sino al 1940 circa: per poter avere a disposizione manodopera stabile vengono costruiti alloggi e stabili abitativi da diverse imprese sestesi, come ad esempio Osva, Gabbioneta ed Ercole Marelli.\nNei primi 20 anni del Novecento aprono a Sesto San Giovanni moltissime imprese: nel 1903 la Breda e lo stabilimento Campari; due anni dopo \u00e8 la volta della Ercole Marelli, delle Edizioni Madella, delle fonderie di ghisa di Attilio Franco e di Luigi Balconi, dello stabilimento delle Pompe Gabbioneta e delle corderie Luigi Spadaccini. Nel 1906 aprono gli stabilimenti delle Acciaierie e Ferriere Lombarde Falck e nel 1910 la Societ\u00e0 italiana dei prodotti alimentari Maggi.\nDal 1922 al 1930 l'industria sestese vede un lungo periodo di ripresa dopo la crisi economica dovuta al primo conflitto mondiale. Le imprese si consolidano, vengono rinnovati i macchinari, ampliata e diversificata la produzione. Nasce tra gli altri lo stabilimento B (accumulatori) della Magneti Marelli, nel 1927. La grande depressione del 1929 ha ripercussioni sull'economia italiana a partire dall'anno successivo. A Sesto la crisi si traduce in licenziamenti e tagli ai salari. L'economia riparte intorno al 1935, in concomitanza con la guerra d'Etiopia e con l'appoggio dell'Italia fascista alle truppe di Franco in Spagna, quando l'industria sestese si converte (nuovamente) alla produzione di armi. Tra il 1936 e il 1942 Sesto San Giovanni vede l'insediamento sul territorio di diverse piccole e medie imprese meccaniche ed elettromeccaniche. La popolazione cresce: nel 1940 si contano circa 40.000 abitanti.\nNegli anni del fascismo e della seconda guerra mondiale le condizioni di vita nelle fabbriche sono sempre pi\u00f9 difficili a causa anche della decisione governativa di militarizzare i lavoratori: con il pessimo andamento del conflitto in corso aumenta l'inflazione e gli stipendi non crescono di conseguenza, scarseggia il cibo e prende piede il mercato nero. Tra il 1942 e il 1943 avvengono i primi scioperi spontanei che culmineranno con gli scioperi del marzo 1943, quando incrocia le braccia l'intero reparto Bulloneria dello stabilimento Concordia della Falck, dando inizio agli scioperi di marzo nell'area milanese. In seguito, si fermano altri stabilimenti Falck, la Ercole Marelli, la Pirelli e i reparti siderurgica e aeronautica della Breda. Le autorit\u00e0 arrestano decine di lavoratori. \nIl crollo del regime nazi-fascista, nel luglio 1943, \u00e8 accompagnata da grandi manifestazioni di gioia da tutti i lavoratori delle fabbriche di Sesto San Giovanni. Durante i 45 giorni del governo Badoglio non si fermano le agitazioni operaie che hanno due obiettivi principali: far cessare la guerra e ottenere tutte le libert\u00e0 democratiche.\nTerminata la guerra e la resistenza, Sesto si trova in problemi molto gravi dal punto di vista economico e sociale: vi \u00e8 innanzitutto una grave carenza di cibo e alcuni magazzini statali vengono requisiti, coloro che nascondono derrate alimentari per la borsa nera sono perseguiti. Nello stesso tempo vengono realizzate aziende agricole sui terreni liberi di alcune grandi imprese che hanno sede a Sesto. La citt\u00e0 sembra cos\u00ec superare il momento pi\u00f9 difficile. Un altro grosso problema \u00e8 quello del lavoro: le fabbriche di Sesto, a eccezione per la Breda, non hanno subito pesanti bombardamenti, ma sono comunque in ginocchio: tutte hanno prosperato grazie alla produzione di armamenti e ora i loro organici si sono ingigantiti. Dopo un primo tentativo, poi fallito, da parte dei sindacati e delle organizzazioni dei lavoratori, di contribuire alla riconversione della produzione mantenendo i livelli occupazionali, l'iniziativa torna nelle mani delle imprese e dei proprietari, che attuano decise politiche di risanamento e ristrutturazione con costi sociali altissimi. Tra il 1949 e il 1951 vengono licenziati migliaia di lavoratori sestesi, nonostante le aspre lotte di difesa dell'occupazione da parte degli operai. Nello stesso periodo, grazie al sostegno statale che utilizza i fondi del Piano Marshall, vengono rinnovati gli impianti e i macchinari e vengono tagliati alcuni settori produttivi: il caso pi\u00f9 eclatante \u00e8 quello della Breda che dismette la produzione aeronautica.\nA partire dal 1953 e fino al 1962 le industrie sestesi partecipano al miracolo economico italiano: aumenta la produzione e nasce un mercato di beni di consumo di massa (radio, televisioni, frigoriferi, automobili etc.). Imprese quali Breda, Ercole e Magneti Marelli, Osva lanciano nuovi prodotti che ottengono considerevoli successi. \u00c8 questo il periodo in cui si rafforza il mito di Sesto San Giovanni come \"citt\u00e0 delle fabbriche\" o \"piccola Manchester\". Ovunque sul territorio fioriscono nuove imprese e tra il 1954 e il 1963 le aree territoriali destinate all'industria crescono del 35,6%. Dall'inizio degli anni sessanta sino a met\u00e0 anni settanta, diversi eventi hanno un forte impatto sulle aziende sestesi: tutto il paese conosce la recessione economica, dal 1968 c'\u00e8 una contrazione dell'elettromeccanico e della meccanica pesante, dal 1971 la crisi della siderurgia mondiale e infine la crisi energetica, nel 1974. Le aziende sestesi fronteggiano queste difficolt\u00e0 riducendo drasticamente il personale e varando radicali piani di ristrutturazione e riorganizzazione aziendali.\nQuegli degli anni settanta sono solo i prodromi di ci\u00f2 che inevitabilmente succeder\u00e0 a partire dagli anni ottanta, quando le grandi imprese sestesi cominciano a chiudere i battenti. Nel 1983 chiude la Ercole Marelli, l'anno successivo \u00e8 la volta della Magneti Marelli. Negli stessi anni Breda e la Falck affrontano le difficolt\u00e0 dei settori produttivi in cui sono impegnate: meccanica pesante, siderurgia, nucleare. Si susseguono chiusure di stabilimenti, reparti e riduzioni di personale. Nei primi anni novanta anche le due pi\u00f9 grandi imprese storiche di Sesto San Giovanni mettono la parola fine alla loro quasi centenaria storia produttiva.\nNegli anni novanta avviene la cosiddetta \"terziarizzazione\" di Sesto e molte sono le aziende nazionali ed internazionali che scelgono la citt\u00e0 per insediare le loro sedi o filiali. Tra queste, Alitalia, Oracle, Wind, Epson, ABB e Alstom.\nInfrastrutture e trasporti.\nStrade.\nSesto San Giovanni \u00e8 servita dall'autostrada A4 Torino-Venezia (nel tratto Milano-Bergamo), dalla tangenziale Nord di Milano (A52) e dalla tangenziale Est di Milano (A51). \u00c8 lambita dalla strada statale 36 che la collega con Lecco e Sondrio.\nFerrovie.\nLa stazione di Sesto San Giovanni \u00e8 servita dai treni delle linee del servizio ferroviario suburbano di Milano e dai treni regionali della linea Milano Porta Garibaldi\u2013Carnate\u2013Bergamo. Nel piazzale esterno \u00e8 presente il capolinea degli autobus interurbani. La stazione interscambia inoltre con la fermata \"Sesto 1\u00ba Maggio FS\" della linea M1 della metropolitana di Milano. La linea M1 della metropolitana di Milano dispone di fermate in territorio comunale anche in piazza IV Novembre (Sesto Rond\u00f3 M1) e in Viale Marelli angolo viale Edison (Sesto Marelli M1). \u00c8 inoltre in costruzione un ulteriore fermata della M1, sita in viale Gramsci (Sesto Restellone M1), parte del prolungamento Sesto 1\u00ba Maggio FS - Monza Bettola.\nAmministrazione.\nGemellaggi.\nSesto San Giovanni \u00e8 gemellata con:\nSesto San Giovanni ha stretto \"Patti di amicizia\" con:\nSport.\nLa citt\u00e0 pu\u00f2 vantare una tradizione sportiva avvalorata dalla presenza di alcune societ\u00e0 che hanno militato nei pi\u00f9 alti livelli delle specialit\u00e0 a livello nazionale. Tra le varie realt\u00e0 si annoverano societ\u00e0 singole e polisportive, impegnate negli sport individuali e di squadra, tra le quali la polisportiva GEAS ha ottenuto i migliori risultati nelle specialit\u00e0 sportive sia nel settore maschile che in quello femminile.\nA Sesto San Giovanni ha sede la societ\u00e0 Pro Sesto, fondata nel 1913, militante in Serie C.\nLe Societ\u00e0 di pallacanestro che hanno sede nel Comune sono: la POSAL, fondata nel 1955 che partecipa al campionato regionale di Serie C Gold e la Rondinella Basket, fondata nel 1963 che dalla stagione 2015/2016 disputa il campionato di Serie C Silver. Nel basket femminile Sesto \u00e8 rappresentata dalla Geas Basket che milita in Serie A1.\nIl primo maggio si disputa la gara di marcia Coppa Citt\u00e0 di Sesto San Giovanni, in cui gareggiano molti dei migliori marciatori internazionali."}
{"id": "20220", "revid": "1702319", "url": "https://it.wikipedia.org/wiki?curid=20220", "title": "Settala", "text": "Sett\u00e0la (\"Set\u00e0ra\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia. Situato nella Pianura Padana tra l'Adda e il Lambro, a a est del capoluogo lombardo.\nIl comune si trova a 108 metri sopra il livello del mare e ha una superficie di . Comprende inoltre le frazioni di Caleppio (aggregata intorno al 1753) e di Premenugo (aggregata il 17 gennaio 1869).\nGeografia fisica.\nSettala \u00e8 compresa, seppur con qualche discordanza, nella zona geografica della Martesana, la quale ha limiti non definiti.\nIl territorio di Settala, seppur appartenente alla Pianura Padana, \u00e8 caratterizzato da un'impercettibile pendenza che rende la parte orientale dello stesso pi\u00f9 bassa altometricamente; questa caratteristica ha fatto s\u00ec che nel Medioevo questa parte fosse lambita dalle acque, o meglio dalle paludi esterne del non pi\u00f9 esistente Lago Gerundo, nel periodo di massima espansione.\nCaratteristica quindi rimasta dell'attuale territorio \u00e8 la presenza di acqua, a causa soprattutto delle risorgive, in quanto Settala vi \u00e8 ubicata in piena fascia. Le risorgive sono sparse in gran numero nella zona e in parte racchiuse nel parco regionale delle sorgenti della Muzzetta, a met\u00e0 tra il territorio di Settala e quello di Rodano e curato da entrambi i comuni. Caratteristica tipica della zona \u00e8 infatti la presenza di una falda superficiale a circa 2\u20133 m sotto la superficie.\nInoltre, pressappoco lungo il confine est/sud-est di Settala, con i comuni di Merlino, Comazzo e Paullo, corre il canale della Muzza, il pi\u00f9 antico canale artificiale della Pianura Padana, che apporta molta acqua dall'Adda alle campagne settalesi. Altri corsi d'acqua artificiali derivano da risorgive poste a nord di Settala o da diramazioni del Naviglio della Martesana.\nAi vantaggi che le caratteristiche idrogeologiche hanno portato e tuttora portano all'agricoltura, si aggiungono le caratteristiche del clima comuni alla pianura padana, fortemente umido con afa in estate e nebbie in inverno, queste ultime talvolta presenti, a causa delle risorgive, quando nei comuni vicini sono addirittura totalmente o quasi assenti.\nImportante nell'economia del territorio \u00e8 la presenza di tre arterie stradali importanti, quali la Paullese nuova e la Strada Provinciale 14 \"Rivoltana\", sull'asse ovest-est e la via Cerca, sull'asse nord-sud, che incrocia le prime due al di fuori del territorio di Settala. Queste tre strade, che sono di vitale importanza a livello regionale per i veicoli e le merci in transito, sono connesse tra di loro anche dalla Strada Provinciale 161 \"Paullo-Vignate\" che percorre in maniera tortuosa l'asse nord-sud e lambisce sia il capoluogo che il centro di Premenugo; la Cerca invece passa radente a Settala tagliandone fuori solo il cimitero, mentre a Caleppio provoca una divisione letterale del paese, apportando anche vari problemi legati al traffico.\nUn progetto di variante al di fuori del centro abitato verr\u00e0 finanziato e quindi realizzato nel contesto della costruzione della nuova tangenziale est-esterna. La Rivoltana e la Paullese passano invece rispettivamente nel margine nord del territorio e nel margine sud; la prima attraversa il parco privato Invernizzi (tratto segnalato come panoramico dal TCI), sulla seconda invece \u00e8 costruita la zona commerciale-industriale di Caleppio.\nStoria.\nIl nome di Settala deriva dal latino \"saeptaria\" (da \"saeptum\", recinto) per via della presenza di campi recintati nella zona.\nLe origini della citt\u00e0 si fanno risalire all'epoca romana, dati i ritrovamenti di una strada costruita ai tempi dell'imperatore Tiberio (I secolo d.C.) e di una medaglia dello stesso imperatore, sulla quale era impresso il nome del duumviro Giulio Settala.\nDei secoli passati rimangono diverse testimonianze, come la torre merlata di un palazzetto del XII secolo a Cascina Castello, con un portico e finestre ad arco, roccaforte strategica della lotta della Lega Lombarda contro le invasioni del Barbarossa, e la chiesa parrocchiale di Sant'Ambrogio, fatta costruire dai Conti Settala nel 1107 e nella quale sono custoditi pregevoli quadri di scuola lombarda.\nNel Medioevo, Settala fu feudo di una della famiglie pi\u00f9 celebri della storia milanese, i Conti Settala, da cui il borgo ha ereditato lo stemma. Cessato il dominio dei Settala, il feudo pass\u00f2 nelle mani dei Trivulzio, che si estinsero nel 1679. Nel 1725 la citt\u00e0 pass\u00f2 al Marchese Brusati di Torino.\nIn una raccolta araldica riportata da Marco Cremosano nel secolo XVII, si trova dipinto lo stemma della frazione di Premenugo.\nNel 1869 venne aggregato il comune di Premenugo.\nSecondo la scomegna, i settalesi erano definiti, come d'uso fino all'immediato dopoguerra, \"i gambon de Setara\" [\"pr.: i gamb\u00f9n de set\u00e0ra\"]. Secondo i vecchi del paese, \"gambon\" non va inteso come \"gambe grosse\" ma come \"gambe buone\", cio\u00e8 buoni camminatori; quindi andrebbe scritto \"gamb bon\" (la pronuncia invece \u00e8 la medesima).\nSimboli.\nBlasonatura stemma:\nSociet\u00e0.\nEvoluzione demografica.\nDi seguito l'evoluzione demografica di Settala, secondo fonti storiche dal 1771 al 1853, secondo fonti ISTAT fino all'anno 2001 e per l'anno 2011 e secondo fonti del Comune per gli anni fino al 2007. Il dato del 1811 comprende i villaggi di Premenugo e Liscate, annessi per decreto di Napoleone ma poi staccati dagli austriaci al loro ritorno.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 691 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCinema.\nNel 1980 Settala \u00e8 stata una \"location\" cinematografica per il film a episodi \"Qua la mano\" (episodio \"Il prete ballerino\") con Adriano Celentano. Le riprese in paese sono state effettuate in piazza e nella chiesa di Sant'Ambrogio. Durante le riprese, per esigenze scenografiche, tutti i muri delle case in piazza vennero ridipinti con sfondo bianco e disegni di alberi. Alla fine delle riprese la popolazione decise di lasciare i graffiti, ma si sono via via cancellati dalle necessarie ristrutturazioni nel tempo.\nGeografia antropica.\nSecondo l'ISTAT, il territorio comunale comprende il centro abitato di Settala, le frazioni di Caleppio e Premenugo e la localit\u00e0 di Cascina Contino.\nFrazioni.\nIl paese di Settala conta all'incirca 3.200 abitanti ed \u00e8 il paese pi\u00f9 grande del comune. Seppur di dimensioni limitate, \u00e8 contraddistinto da una zona vecchia (\"il centro\"), che comprende la piazza Vittorio Veneto, vero simbolo di Settala e rinnovata nel 2002, via Roma e Trento nonch\u00e9 la parte iniziale di via Verdi, fin dove \u00e8 ristretta e a senso unico, oltre alle vie intermedie, e da una zona nuova (\"la periferia\"), il cui simbolo sono i due palazzoni di via Verdi, edificati in tempi simili ma non contemporaneamente. Lo sviluppo di quest'ultima zona si \u00e8 svolto curiosamente verso ovest rispetto al centro, mentre a est, dietro alla chiesa di Sant'Ambrogio in piazza, c'\u00e8 praticamente la campagna.\nCaleppio conta 2.800 abitanti circa ed \u00e8 ubicata a sud rispetto al capoluogo a 1,8 chilometri di distanza, \u00e8 caratterizzata soprattutto dalla provinciale Cerca, che la taglia in due.\nPremenugo, anticamente \"Perminatigum\", dista appena 1 chilometro da Settala verso nord e ha un centro molto ridotto ed antico, recentemente rinnovato. Conta all'incirca 1\u00a0200 abitanti ma \u00e8 in espansione. \u00c8 una frazione esclusivamente residenziale, con solo alcuni servizi e poche attivit\u00e0 commerciali.\n\"Calandrone\" non \u00e8 una vera e propria frazione ma un agglomerato di tre cascine e qualche villa edificata negli ultimi cinquant'anni, nella strada da Settala verso Conterico e Paullo. Calandrone insieme ad altre cascine del territorio di Settala raggiunge i 300 abitanti.\nNell'amministrazione ecclesiastica, ogni frazione maggiore (Settala, Caleppio, Premenugo) \u00e8 una parrocchia distinta, appartenente all'arcidiocesi di Milano. Tuttavia \u00e8 in corso l'unificazione di queste tre parrocchie, processo molto lento ma gi\u00e0 avviato.\nEconomia.\nAlla tradizionale attivit\u00e0 agricola si \u00e8 affiancata l'industria, presente in numerose aziende operanti soprattutto nei settori dell'edilizia, delle materie plastiche, della chimica, della meccanica e della logistica, per una copertura del territorio edificato di , pari a quasi il 50% dell'intero edificato.\nSport.\nCalcio.\nLa principale squadra di calcio della citt\u00e0 \u00e8 l'\"A.S.D. Settalese 1972\" che milita nel girone E lombardo di Promozione. I colori sociali sono: il giallo ed il rosso. \u00c8 nata nel 1972."}
{"id": "20221", "revid": "536103", "url": "https://it.wikipedia.org/wiki?curid=20221", "title": "Settimo Milanese", "text": "Settimo Milanese (\"Settim\" in dialetto milanese, IPA: ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nTerritorio.\nIl territorio comunale di Settimo Milanese ha forma allungata e confina a nord e ad ovest con Cornaredo, mentre ad est e a sud con la citt\u00e0 di Milano.\nSettimo Milanese \u00e8 situato nella zona occidentale del Parco Agricolo Sud Milano ed \u00e8 separato dal capoluogo dalla tangenziale ovest. Il comune risulta composto da cinque centri abitati: Settimo Milanese, Seguro, Vighignolo, Cascine Olona e Villaggio Cavour.\nLa particolare posizione che situa l'abitato di Settimo Milanese nella campagna fuori da Milano, lo rende ricco di parchi, quali il bosco della Giretta che si estende per ben 24 ettari da Settimo fino a Seguro.\nNel 2008 il comune di Settimo Milanese ha vinto il premio \"La Citt\u00e0 per il Verde\", per via degli importanti lavori e investimenti sul verde pubblico.\nOrigini del nome.\nSotto il profilo toponomastico si ritiene che il nome del paese derivi dalla distanza dalla citt\u00e0 di Milano: esso si trova infatti presso la settima pietra miliare della strada che collegava Milano a Novara, spostata poi nel periodo altomedievale. L'epiteto \"Milanese\" fu aggiunto con l'unit\u00e0 d'Italia per distinguerlo da altri paesi con lo stesso nome.\nStoria.\nSulle vicende storiche di Settimo Milanese la documentazione superstite \u00e8 scarsa; si presume ad ogni modo che le origini del borgo siano da far risalire all'epoca romana come suggerirebbe appunto il nome e la sua spiegazione toponomastica. Da Sarre, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nLe prime documentazioni certe in possesso degli storici risalgono ad ogni modo al XII secolo: Settimo viene citata in numerosi documenti riguardanti il monastero milanese di San Maurizio maggiore, i cui diritti sul borgo vengono confermati con una bolla da papa Eugenio III del 29 luglio 1148. A pochi anni dopo, al 1153, risale tra l'altro la costruzione dell'antica chiesa di Santa Margherita di Settimo Milanese, cos\u00ec come delle vicine chiese di Vighignolo e Seguro. Nel medesimo periodo per Settimo viene citato un \"castrum\", una fortificazione di propriet\u00e0 della famiglia Balbi. Nel \"Codex Diplomaticus Longobardiae\" \u00e8 conservato inoltre un documento dove la localit\u00e0 di Settimo \u00e8 citata come luogo di provenienza di alcuni testimoni atti a comparire in un processo tenutosi a Milano.\nIl periodo pi\u00f9 felice per la storia comunale fu quello intorno alla met\u00e0 del XV secolo quando alla signoria dei Visconti si sostitu\u00ec quella degli Sforza. Si assiste infatti in questo periodo ad una ripresa economica con relativa diffusione del benessere e con il rifiorire delle arti e della vita di corte. Successivamente si ha un periodo di decadenza coincidente con la dominazione spagnola della Lombardia occidentale (1533 - 1700) durante la quale viene applicata una politica di completo disinteresse ai bisogni della popolazione e di sfruttamento del paese, sempre a discapito dei pi\u00f9 poveri. Nel 1572 il borgo viene visitato da San Carlo Borromeo nell'ambito di una sua visita pastorale nel contado milanese.\nNel 1771 Settimo contava 712 abitanti. Il governo di Napoleone espanse grandemente il comune, annettendogli Vighignolo nel 1809, mentre nel 1811 gli incluse Cassina del Pero, Figino, Quinto Romano e Seguro, portandolo cos\u00ec a 1913 abitanti. Con la restaurazione degli austriaci nel 1815, i comuni vennero nuovamente resi tutti indipendenti, salvo poi apportare nuove modifiche nel 1841 per quanto riguarda Seguro e Vighignolo che vennero riaccorpate al territorio di Settimo per esiguit\u00e0 di abitanti. Nel 1862, dopo l'avvenuta unit\u00e0 d'Italia, Settimo trarr\u00e0 l'aggettivo \"Milanese\" per distinguersi da altre omonime localit\u00e0 italiane.\nFavorito dalla sua posizione Settimo ha un ruolo importante sia nella resistenza partigiana durante il periodo fascista, sia nella lotta per la liberazione.\nA partire dalla met\u00e0 del Novecento, Settimo avvi\u00f2 un programma di profonda trasformazione del tessuto sociale e urbano, grazie all'impianto delle prime industrie tra cui spicca la Auso Siemens (che diventer\u00e0 poi l'odierna Italtel S.p.A.) in localit\u00e0 Castelletto.\nSimboli.\nLo stemma originario del paese \u00e8 composto da uno scudo diviso orizzontalmente in due parti; quella superiore ha uno sfondo rosso e tre pali d'argento, quella inferiore ha invece lo sfondo argenteo e tre pali rossi, i sette pali rappresentano la distanza da Milano, sette miglia appunto, come attesterebbe anche l'origine del nome del paese. Malgrado la concessione del titolo di citt\u00e0, il comune di Settimo Milanese \u00e8 uno dei pochi ad aver mantenuto la propria corona comunale nello stemma. La grafica dello stemma \u00e8 stata poi rivisitata a seguito di uno studio di immagine coordinata. L'attualizzazione del logo \u00e8 avvenuta senza eliminare nessuno dei suoi elementi essenziali, che rappresentano ognuno un pezzo di storia di Settimo Milanese, ma agendo solo sulla loro semplificazione grafica.\nMonumenti e luoghi d'interesse.\nArchitetture religiose.\nChiesa di Santa Margherita.\nIdentificata come il luogo di culto pi\u00f9 antico dell'abitato di Settimo, la chiesa di Santa Margherita ha la sua prima attestazione documentaria al XII secolo quando gi\u00e0 viene citata nel \"Liber Notitiae Sanctorum Mediolanensis\" di Goffredo da Bussero. La struttura attualmente visibile \u00e8 frutto di un rifacimento risalente al 1534 ad opera del sacerdote Francesco Balbi, membro della famiglia che all'epoca era tra i massimi proprietari settimini.\nDi forma rettangolare, a navata unica, ha la facciata disposta verso la via di passaggio e presenta forme esterne neoromaniche frutto di interventi realizzati a fine Ottocento.\nOratorio di San Giovanni Battista (Cascine Olona).\nTra i monumenti di Settimo, testimoni di un passato, troviamo l'Oratorio di San Giovanni Battista, situato nella frazione di Cascine Olona. L'oratorio, di ridotte dimensioni, venne fatto edificare dal nobile Paolo Mantegazza e consacrato nel 1468.\nL'edificio \u00e8 caratterizzato da un corpo longitudinale con tetto a vista che termina in un'abside quadrata. Notevoli la piccola fronte e il campanile che fornisce agilit\u00e0 all'insieme. Esso contiene molti dipinti attribuiti alla scuola di Vincenzo Foppa: \"L'annunciazione della vergine\", \"La nascita del Battista\" e \"Il Giudizio Universale\".\nAll'inizio del Novecento, vista la sua particolare posizione lungo la via Novara, rischi\u00f2 di venire abbattuto per agevolare il percorso del \"Gamba de legn\", la tramvia milanese che collegava con la provincia, cosa che ad ogni modo non avvenne per intervento della sovrintendenza per la conservazione dei beni culturali.\nArchitetture civili.\nPalazzo d'Adda.\nPalazzo d'Adda venne fatto costruire dalla famiglia omonima a partire dalla prima met\u00e0 del Cinquecento. Al XVI secolo risale infatti il porticato a colonne tuscaniche ancora oggi presente e la conformazione di alcuni locali nei quali \u00e8 possibile ammirare affreschi della scuola del Luini e del Quini, in particolare nel salone d'onore dove sono visibili ricche grottesche. Al piano superiore, le sale sono decorate con raffigurazioni allegoriche di epoca barocca nei fascioni sotto il soffitto, decorato prevalentemente a cassettone.\nIl grande e suggestivo giardino all'italiana che circonda l'edificio \u00e8 oggi il parco pubblico del comune. Il palazzo ospita gli uffici comunali che con le loro strutture moderne hanno creato un contrasto suggestivo e affascinante che accosta antico e moderno in modo armonico.\nIl palazzo venne concepito dalla sue origini come residenza di campagna e come tale utilizzato anche nei secoli successivi, venendo quindi abitato solo nel periodo estivo e della famiglia D'Adda solo il conte Francesco II (qui morto nel 1644) vi risiedette stabilmente. Tra i personaggi di rilievo che la famiglia D'Adda vi ospit\u00f2 citiamo il cardinale Federico Borromeo e per ultima, di passaggio, negli anni '30, la principessa Mafalda di Savoia.\nMonumenti.\nIl Museo Nazionale della Scienza e della Tecnologia Leonardo da Vinci di Milano ed il Comune di Settimo Milanese, hanno avviato il progetto per ricollocare una locomotiva del Gamba de Legn, depositata per molto tempo in un locale non visitabile del Museo, nel Comune di Settimo Milanese che il treno attraversava nel suo percorso da Milano a Magenta e Castano Primo; oggi \u00e8 visitabile presso il padiglione espositivo appositamente costruito in via Giuseppe Panzeri (SS 11). Ci\u00f2 avviene nell'ambito del programma di celebrazioni del sessantesimo anniversario del Museo Nazionale della Scienza e della Tecnologia, aperto al pubblico dal 1953. La \u201cstorica\u201d tranvia, inaugurata nel 1879, \u00e8 stata in servizio fino al 1957, passando dal 1939 sotto il controllo di ATM. \nLa locomotiva esposta \u00e8 stata costruita nel 1912 dalla Soci\u00e9t\u00e9 Anonyme la M\u00e9tallurgique di Tubize e, dopo vent'anni sulla tranvia Milano-Pavia, ha prestato servizio dal 1936 proprio sulla linea Milano-Magenta-Castano Primo . Museo e Comune si sono prefissati l'obiettivo di realizzare questo progetto senza spese a loro carico, confidando nel lavoro volontario e nel sostegno di tutti coloro che condividono l'intenzione di valorizzare la storia di questo mitica locomotiva, autentica protagonista dell'epopea del trasporto pubblico e dello sviluppo dei territori del nord-ovest Milano. Il progetto si \u00e8 concluso il 26 ottobre 2014 durante le celebrazioni per la festa del Comune con l'inaugurazione del padiglione espositivo.\nCultura.\nImportanti per la comunit\u00e0 sono la Biblioteca comunale \"Carlo Caronni\" e l'Auditorium \"Anna Marchesini\" che funge anche da cinema.\nIstruzione.\nNel comune sono presenti tre scuole primarie: una a Seguro, costruita recentemente, una a Vighignolo e una a Settimo (intitolata a Bruno Buozzi). Nel comune \u00e8 inoltre presente la scuola secondaria di primo grado \"Paolo Sarpi\". A partire dal 1\u00ba settembre 2013 \u00e8 entrato in vigore il ridimensionamento che ha portato alla creazione di un unico Istituto Comprensivo di Settimo Milanese che raggruppa tutte le scuole pubbliche del territorio.\nEventi.\nDurante l'anno nel comune di Settimo Milanese vengono istituite molte festivit\u00e0 riguardanti l'ambiente, lo sport, e la cultura in aggiunta a quelle religiose\nGeografia antropica.\nFrazioni.\nIl nome della frazione deriva dalla tipica struttura abitativa lombarda, la cascina. Il nome Olona deriva dal corso d'acqua, deviato verso Milano nell'epoca romana, che passava presso la zona abitata, in cui rimangono ancora rami secondari.\nIl nome deriva probabilmente (non si hanno infatti fonti certe) dal termine \"viganum\", che indicava una forma di governo composta dai capifamiglia locali.\nIl nome del paese deriva verosimilmente da \"Securus\", abitante romano che avrebbe ricevuto in possesso il territorio.\nIl nome dell'abitato fu dato nell'Ottocento in onore del Risorgimento. Molte vie della frazione, invece, commemorano i luoghi delle battaglie pi\u00f9 importanti delle tre guerre d'Indipendenza Italiana."}
{"id": "20222", "revid": "1910023", "url": "https://it.wikipedia.org/wiki?curid=20222", "title": "Seveso", "text": "Seveso (: , \"Seves\" in dialetto brianzolo, : ) \u00e8 un comune italiano di abitanti della provincia di Monza e Brianza in Lombardia.\nGeografia fisica.\nIl Comune di Seveso \u00e8 situato circa 21\u00a0km a nord di Milano, 18\u00a0km a sud di Como, 12\u00a0km a nord-ovest di Monza, nella bassa Brianza. Il Comune di Seveso confina a nord e ad nord ovest con il Comune di Barlassina, a nord est con il Comune di Meda, a est con il Comune di Seregno e a sud con quello di Cesano Maderno e a ovest con il Comune di Cogliate.\nGeologia e geomorfologia.\nIl territorio comunale si basa su quattro terrazzi pianeggianti e subpianeggianti. Partendo da est, si trova il livello fondamentale della pianura assimilata alla piana fluvioglaciale della glaciazione w\u00fcrm. Su questo terrazzo sorgono il quartiere Meredo, verso Meda e la frazione di Baruccana, verso il quartiere Molinello di Cesano. Continuando verso il centro con un orlo di terrazzo di 5\u201310 m, troviamo l'alluvione attuale dei fiumi Seveso e Certesa. Qui sono siti il centro citt\u00e0 e a nord la frazione di San Pietro. Nella zona nord-orientale lungo la strada comasina verso Barlassina \u00e8 presente un terrazzo intermedio della glaciazione Riss separato dall'alluvione attuale con un orlo di 10\u201315 m. Infine nella zona occidentale del comune si trova il terrazzo pi\u00f9 alto d'origine pi\u00f9 antica (della glaciazione Mindel) rialzato con una scarpata di 25\u201330 m al contatto con l'alluvione post-glaciale, al confine con Cesano Maderno, mentre di 10\u201315 m al contatto con la piana fluvioglaciale rissiana al confine con Barlassina. Sempre di natura fluvioglaciale \u00e8 molto pi\u00f9 ondulato per via dell'erosione fluviale dei torrenti di villa Dho, Comasinella e Garbogera.\nL'altitudine di Seveso varia dai 208 m s.l.m. ai 220 m nella porzione orientale (221 m tenendo conto della collina della vasca ICMESA), dai 203 m s.l.m. ai 215 m nella porzione centrale della piana attuale, dai 215 m ai 225 m nella piana intermedia e dai 217 m ai 239 m s.l.m. sull'altopiano. Sommariamente quindi, dai 203 m ai 239 m.\nIdrografia.\nSeveso \u00e8 attraversata da tre corsi d'acqua principali: l'omonimo fiume Seveso, Certesa e Garbogera. Il Certesa che nascendo da Montorfano come \"Terr\u00f2\" scende per Cant\u00f9, Mariano Comense, Cabiate e Meda, sfociando nel Seveso a Cesano Maderno, raccogliendo le acque di numerosi altri torrenti provenienti dall'altopiano di Meda. Essa lambisce alla sua sinistra il Bosco delle querce. Il fiume Seveso nasce a Cavallasca e attraversa da nord a sud il territorio comunale. Passa dal centro della citt\u00e0 e della porzione meridionale alla sua destra raggiunge la satale dei Giovi, appena a fianco della scarpata dell'altopiano. Il torrente Garbogera, la cui sorgente \u00e8 a Lentate, scorre all'estremo ovest del comune. Ha un andamento sempre nord-sud e scavando nella sua piccola valle, interrompe l'altopiano ondulandolo di pochi metri verso l'alveo.\nUn altro torrente importante \u00e8 la Comasinella. Nato sempre a Lentate, raccoglie le acque di numerose altre rogge, tra cui quella di villa Dho con foce a Cesano Maderno. Passa per il centro del quartiere Altopiano, dividendolo a met\u00e0. Entrambi i torrenti Comasinella e di Villa Dho rendono l'altopiano meno pianeggiante creando dei dossi ben visibili.\nStoria.\nI primi insediamenti nei luoghi dell'attuale citt\u00e0 di Seveso risalgono all'epoca Gallo-Romana. Le origini del nome sono legate all'omonimo torrente, e sono ad oggi ignote. La denominazione \u201cSeveso\u201d ha origine celtica, e potrebbe indicare (nel caso del centro abitato) la sua collocazione fra due corsi d\u2019acqua.\nDurante la demolizione dell'antico campanile a torre avvenuta nel 1895 furono infatti ritrovate cinque are testimonianti la presenza di insediamenti militari romani gi\u00e0 nel terzo secolo a.C. Fin dalla sua costruzione l'odierna Statale dei Giovi era intervallata da stazioni di sosta, e la presenza a Seveso di una di queste stazioni ha consentito all'insediamento di essere abitato ininterrottamente. Con il crollo dell\u2019Impero Romano in Occidente molti abitanti della penisola cercarono rifugio e protezione in aree rurali, abbandonando le citt\u00e0: Mediolanum non fece eccezione, ed \u00e8 probabile che anche Seveso abbia avuto un seppur minimo incremento demografico.\nLa prima documentazione scritta su Seveso risale invece all'anno 996: in un documento conservato presso l'Archivio Antona Traversi di Meda e datato 10 dicembre 996 si parla di \"Ecclesia sita in Seuse\". Sempre al X secolo risalgono le prime documentazioni riguardo alla Pieve di Seveso, e un primo abbozzo di censimento della popolazione: entro l'XI secolo, Seveso contava circa 150 abitanti.\nNel 1252 due sicari della setta dei Catari uccisero con un falcastro l'inquisitore domenicano Pietro da Verona, il quale stava combattendo l'eresia dei Catari allora dilagante in Lombardia. Uno degli assassini si convertir\u00e0 e prender\u00e0 successivamente i voti.\nPietro venne santificato da Papa Innocenzo IV nel 1253 con il nome di San Pietro martire da Verona e sul sito della sua uccisione venne edificata una chiesa a lui dedicata. Tuttavia il corpo venne traslato nella Chiesa di Sant'Eustorgio di Milano e oggi \u00e8 conservato in una splendida arca posta nella Cappella Portinari. A Seveso, nella cripta della Chiesa del Seminario, \u00e8 invece conservato il coltello che uccise il Santo. L'attuale santuario fu costruito nel 1627 per volont\u00e0 della famiglia Arese. Il paese fu colpito da due ondate di peste, una nel 1524 e una nel 1576.\nNel 1869, a seguito del riordino amministrativo conseguente all'Unit\u00e0 d'Italia, ripetendo un medesimo atto dell'et\u00e0 napoleonica, al comune di Seveso venne accorpato quello di Barlassina, decisione invisa ad entrambe le popolazioni. Cos\u00ec nel 1901 con Regio Decreto Barlassina sar\u00e0 ricostituito in comune autonomo.\nNegli anni \u201830 dell\u2019800 fra Seveso e Lentate furono effettuati degli studi riguardo alla costruzione di una ferrovia che collegasse Milano con Monza. Dopo il successo di questa ferrovia si progett\u00f2 di affiancare la Statale dei Giovi con una ferrovia che, partita da fuori Milano presso Porta Volta, raggiungesse Como; il capoluogo lariano fu raggiunto nel 1875, ma lungo la direttrice per Monza. A Seveso la ferrovia fu aperta nel settembre 1879: a quell\u2019epoca il comune risultava diviso in vari agglomerati, di cui l\u2019odierno quartiere San Pietro Martire risultava il pi\u00f9 vicino alla stazione; la stazione di Seveso prese pertanto il nome \u201cSan Pietro Martire\u201d, mantenuto fino al XX secolo.\nIl 10 luglio 1976 l'area di Seveso e di alcuni comuni vicini fu contaminata da una nube tossica contenente elevate quantit\u00e0 di diossina sprigionatasi in seguito ad un incidente verificatosi nel confinante comune di Meda, ma in prossimit\u00e0 dell'abitato di Seveso, presso gli impianti chimici della societ\u00e0 elvetica ICMESA, appartenente al gruppo Givaudan-La Roche. Una parte consistente degli abitanti dell'area fu evacuata, pari al 10% dell'intera popolazione comunale. Le avvisaglie del disastro erano state avvertite dai cittadini negli anni precedenti, quali morte di piccoli animali domestici come galline e gatti senza che ci fosse alcun intervento. Per questo incidente il nome di Seveso \u00e8 legato alla direttiva europea 96/82/CE, che impone il censimento di tutti i siti industriali ad alto rischio.\nCon D.P.R del 18 giugno 2003 al Comune di Seveso viene conferito il titolo di Citt\u00e0. Nel 2009 \u00e8 passato dalla Provincia di Milano alla Provincia di Monza e Brianza.\nSimboli.\nLo stemma del Comune, iscritto nel libro Araldico degli enti morali e riconosciuto dal Regio Decreto del 9 dicembre 1937, riporta la seguente blasonatura:\nMonumenti e luoghi d'interesse.\nArchitetture religiose.\nVenne eretta come chiesa nel XIV secolo accanto alla casa che ospitava la comunit\u00e0 del secondo ordine degli Umiliati (laici che emettevano i voti religiosi). Pass\u00f2 poi ai Domenicani (ordine a cui apparteneva San Pietro da Verona); nel 1662 fu ristrutturato e la casa ampliata e trasformata in convento. Sequestrata dai francesi durante la rivoluzione e dopo questa restituita alla Chiesa, passo all'arcidiocesi di Milano. A seguito dell'Anno Santo della Misericordia del 2015, il Santuario viene elevato a chiesa giubilare.\nLa Parrocchia Prepositurale Plebana dei SS. Gervaso e Protaso \u00e8 una tra le pi\u00f9 antiche comunit\u00e0 Cristiane della Diocesi Ambrosiana. Si pu\u00f2 assai ragionevolmente collocarne le origini nel V secolo. Tra l'VIII e il IX secolo la Parrocchia dei SS. Protaso e Gervaso divenne capo della Pieve di Seveso. Seveso era ancora capo-pieve nel XVI e XVII secolo. Le pievi e le loro funzioni oggi sono confluite negli attuali decanati.\nL'antica chiesa resistette per alcuni secoli finch\u00e9 nel 1515 il Prevosto Baldi la ricostru\u00ec dalle fondamenta e cos\u00ec dur\u00f2 sino a quando nel 1845 il Prevosto Rimoldi vi aggiunse le due navate laterali. Nel 1895 si allung\u00f2 la chiesa verso il Fiume Seveso, con il Prevosto Sirtori, si abbatt\u00e9 il vecchio campanile e si costru\u00ec l'attuale. La chiesa fu poi consacrata dal Beato Cardinal Andrea Ferrari, Arcivescovo di Milano il 18 agosto 1923.\nLe pi\u00f9 importanti realizzazioni successive, in tempi a noi recenti, furono l'oratorio femminile (attuale cappella dell'Immacolata), l'oratorio maschile da far merito al Prevosto Mons. Cav. Corradi, la casa del coadiutore (Prevosto Mons. Cereda), il Centro parrocchiale e il rinnovo liturgico dell'arredo interno della chiesa (Prevosto Mons. Castiglioni), l'ammodernamento della Canonica (Prevosto Mons. Piatti), il rifacimento dell'impianto acustico e la messa in opera di impianto video da parte del Prevosto Pirotta\nAltro.\nDisegnato da Luigi Maderna per commemorare i caduti sevesini della prima guerra mondiale, il monumento ha una forma di obelisco. \u00c8 formato da blocchi in granito rosa di Baveno con decorazioni in bronzo; originariamente era posizionato in viale Vittorio Veneto prima del ponte sul torrente Seveso. Venne inaugurato il 10 ottobre 1920 e trasferito nel 1928 davanti all'ingresso del \"Campo delle Oche\" (il vecchio cimitero comunale dismesso nel 1924 a seguito della costruzione della nuova struttura). La statua raffigurante la Madonna che regge un caduto \u00e8 stata realizzata dal Professor Nardo Pajella e l'ultima riorganizzazione della piazzetta del monumento \u00e8 stata progettata dall'architetto Roberto Pajella (figlio dell'artista).\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone, pari al 7% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nLa Biblioteca Civica \"Villa del Sole\" di Seveso fa parte del Sistema Bibliotecario \"BrianzaBiblioteche\". Di grande interesse culturale scientifico \u00e8 l'Osservatorio Astronomico \"Citt\u00e0 di Seveso\".\nGeografia antropica.\nLocalit\u00e0.\nIl comune di Seveso \u00e8 suddiviso nelle seguenti cinque localit\u00e0, di cui tre ex frazioni o comuni indipendenti; ad oggi non sono presenti frazioni, come visibile sullo statuto del comune.\nParrocchie.\nLa religione pi\u00f9 diffusa \u00e8 il cattolicesimo e sono presenti le seguenti quattro parrocchie.\nEconomia.\nCome testimoniano le numerose cascine ancora presente sul territorio, l'economia di Seveso \u00e8 storicamente legata all'agricoltura e all'allevamento oltre che alla lavorazione del legno. Nel 1884 viene attivato, in prossimit\u00e0 della stazione, lo stabilimento tessile Schwarzenbach.\nArtigianato.\nNel settore dell'artigianato \u00e8 ancora diffusa e rinomata l'antica lavorazione e realizzazione di mobili in stile.\nInfrastrutture e trasporti.\nFerrovie.\nIl comune \u00e8 attraversato dalla linea ferroviaria Milano-Asso, gestita da FerrovieNord. La stazione di Seveso \u00e8 servita dai treni delle linee S2 e S4 del servizio ferroviario suburbano di Milano e dei treni regionali Milano-Asso.\nNel febbraio 2006 \u00e8 stato riattivato anche il tratto ferroviario Seveso-Camnago-Lentate, fermo da diversi decenni.\nLa stazione di Seveso \u00e8 situata nel centro della citt\u00e0 ed \u00e8 dotata di interscambio con il servizio autobus dell'azienda Air Pullman s.p.a.\nDal 9 dicembre 2012 \u00e8 stata riattivata la linea ferroviaria Saronno-Seregno. La stazione si trova nella localit\u00e0 di Baruccana in via Montecassino. \u00c8 stato realizzato anche un sottopassaggio veicolare e ciclo-pedonale proprio in corrispondenza della nuova stazione.\nMobilit\u00e0 urbana.\nLa autolinea Z115 Saronno - Seregno, gestita da Air Pullman s.p.a., passa per Baruccana, Seveso-Corso Isonzo, Seveso Comune-stazione, Seveso-Corso Garibaldi.\nSport.\nLa squadra di calcio locale \u00e8 la Ba.Se. 96 Seveso: fondata nel 1996 mediante fusione dell'A.S. Seveso (primo club cittadino, attivo dal 1909) con il F.B.C. Baruccana, vanta quale maggior successo della propria storia la partecipazione alla Serie D 2007-2008. Suoi colori sociali sono il rosso e il verde; sede delle gare interne \u00e8 lo stadio Enrico Colombo, capace di spettatori.\nAltra societ\u00e0 cittadina di rilievo \u00e8 l'A.S.D. Club Altopiano Baseball Softball (C.A.B.S.), attualmente militante nella Serie C di baseball."}
{"id": "20223", "revid": "367445", "url": "https://it.wikipedia.org/wiki?curid=20223", "title": "Solaro (Italia)", "text": "Solaro (\"Soree\" in dialetto milanese, IPA: ) \u00e8 un comune italiano di abitanti della citt\u00e0 metropolitana di Milano in Lombardia, situato a circa nord-ovest dal capoluogo lombardo.\nStoria.\nIl Regio Decreto del 4 novembre 1809 decret\u00f2 la soppressione del Comune di Solaro, annesso a quello di Ceriano. Tuttavia nel Regno Lombardo-Veneto gli austriaci ripristinarono prontamente l'autonomia comunale di Solaro. Quando Solaro entr\u00f2 a far parte del Regno d'Italia, il Regio Decreto del 9 febbraio 1869 ripristin\u00f2, come in svariati altri casi, le disposizioni di quello del 1809, e Solaro si vide nuovamente privata della propria autonomia per essere annessa al Comune di Ceriano Laghetto. Le spinte separatiste rimasero comunque forti, e sfociarono il 20 luglio 1919 nel decreto che ristabil\u00ec definitivamente il Comune di Solaro.\nStemma.\nLo stemma del comune di Solaro, diviso in due parti da una diagonale, evidenzia nella parte sinistra la storia del territorio e in quella destra richiama il suo nome. A sinistra si trova infatti, su sfondo rosso, un bisante d'argento che richiama lo stemma della famiglia milanese dei Carcassola, feudataria di Seveso, di cui Solaro faceva parte, fino al 1538; nel campo sinistro a sfondo azzurro \u2013 colore che richiama l'antica appartenenza di Solaro alla parte guelfa \u2013 si trova invece un sole, in riferimento al nome di Solaro, anticamente Solarium.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano la pakistana con 316 persone (2,22%) e la marocchina con 274 (1,93%).\nInfrastrutture e trasporti.\nStrade.\nSolaro \u00e8 servita dalla ex strada statale 527 Bustese che la collega con l'autostrada A9 a ovest e alla strada provinciale ex strada statale 35 dei Giovi a est.\nFerrovie.\nLa citt\u00e0 \u00e8 servita dalla stazione di Ceriano Laghetto-Solaro, sita nel comune di Ceriano Laghetto a poche centinaia di metri a nord del confine con Solaro, posta sulla ferrovia Saronno-Seregno.\nA ovest la citt\u00e0 \u00e8 servita, tramite la Stazione di Saronno nell'omonimo paese confinante, con tratte che diramano nelle quattro province con cui Solaro confina: Como, Varese, Milano, Monza-Brianza."}
{"id": "20225", "revid": "110157", "url": "https://it.wikipedia.org/wiki?curid=20225", "title": "Sulbiate", "text": "Sulbiate (\"Sulbiad\" in dialetto brianzolo) \u00e8 un comune italiano di abitanti della provincia di Monza e Brianza in Lombardia.\nStoria.\nIl comune di Sulbiate, costituito nel 1909 dalle antiche comunit\u00e0 di Sulbiate Inferiore, Sulbiate Superiore, Brentana e dalle cascine C\u00e0 e Cazzullo, \u00e8 ubicato a 28 chilometri a nord-est del capoluogo lombardo. Il toponimo compare per la prima volta in un documento dell'anno 998 nella forma \"Sebeate\", dal XIII secolo in poi viene citato come \"Subiate\" e infine, a partire dal XVI secolo, come Sulbiate. Esso parrebbe derivare dal nome proprio latino \"Salvius\" o \"Sulvius\", con l'aggiunta del suffisso celtico \"-ate\": l'etimologia ipotizzerebbe dunque l'origine romana dell'antico villaggio. A quell'epoca risalgono i massicci muri di un caseggiato con annessa torre Colombera, situato nei pressi della chiesa parrocchiale, esiste inoltre, addossato ad un muro del cortile di palazzo Baraggia, un sarcofago d'epoca romana, risalente al III secolo d.C.\nDella parrocchiale, intitolata a S. Antonino Martire, troviamo menzione in un documento del XII secolo, anche se le sue origini sono pi\u00f9 antiche; assurta a dignit\u00e0 parrocchiale nel XVI secolo per volere del cardinale arcivescovo Carlo Borromeo, venne ricostruita nel 1783 e ampliata nel 1933.\nDi un antico monastero di benedettine risalente all'XI secolo rimane la chiesina di S. Ambrogio, con una pregevole abside romanica in pietra ed un campaniletto in laterizi del XIV-XV secolo, la facciata \u00e8 invece frutto di un mediocre restauro del 1940. Degni di nota, all'interno, sono gli affreschi, datati tra il XIII ed il XV secolo.\nPoco distante si erge il castello, edificato alla met\u00e0 del XV secolo dal ricco Paolo Lampugnani, mercante d'oro e d'argento milanese, del quale \u00e8 visibile lo stemma marmoreo nel primo cortiletto interno. Nel XVI secolo il fortilizio passava, attraverso un matrimonio, alla nobile famiglia milanese degli Arcimboldi.\nNel 1727, con la morte del marchese Guidantonio, il casato si estingueva e il castello veniva ereditato dal luogo pio \"Stelline\" di Milano. Nel secolo scorso fu acquistato dai Rocchi e nel 1905 dai Cremonesi, proprietari attuali.\nSi suppone che Sulbiate sia il luogo di nascita del compositore Antonio Brioschi, appartenente alla scuola sinfonica milanese.\nDi antica origine \u00e8 la chiesina di S. Pietro Apostolo, poich\u00e9 ad essa si accenna nel \"Liber Sanctorum Mediolani\" del XIII secolo. Restaurata nella prima met\u00e0 del Settecento dalla famiglia Avignoni e poi completamente ricostruita nel 1932, secondo alcuni documenti sarebbe stata edificata per volere della famiglia Figini, grandi proprietari terrieri nel nostro comune nel XIV secolo.\nA loro si deve anche la realizzazione dell'attuale Palazzo Baraggia, posto accanto alla menzionata chiesina, e risalente presumibilmente al XVI secolo; l'aspetto attuale dell'edificio \u00e8 frutto di modifiche operate fra il XVIII ed il XIX secolo, operate dai Biffi, successi ai Figini ed estinti alla fine del Settecento.\nSociet\u00e0.\nEvoluzione demografica.\nComune di Sulbiate Inferiore\nLuoghi d'interesse.\nChiesa di Sant'Antonino Martire.\nL'accenno pi\u00f9 antico che si conosce relativo alla chiesa di S. Antonino in Brentana \u00e8 contenuto in una pergamena del 1138; si tratta di uno scambio di terre una delle quali, detta \"al Ronco\" ed ubicata \"in loco et fundo Curti\" (Aicurzio), confinava per due lati con i beni \"Sancti Antonini\". A quattro secoli dopo (1570) risale la prima descrizione dell'edificio sacro, dovuta al domenicano Leonetto Clivone in visita pastorale. Si trattava di una costruzione lunga circa 9 m e larga 6; era malridotta, con il tetto a vista, dotata di un solo altare dedicato alla Madonna, oltre a quello maggiore; era altres\u00ec sprovvista di battistero e dal suo interno si ergeva un piccolo campanile con una sola campana. Era una chiesa al servizio di ben 152 \"anime ammesse alla comunione\". Nel 1581, durante un'altra visita pastorale, il cardinale arcivescovo Carlo Borromeo decretava la costruzione di un nuovo tempio per il culto, che tra mille difficolt\u00e0, essenzialmente di carattere economico, veniva ultimato nel 1610: era dotato di due altari, oltre a quello maggiore, dedicati alla Madonna e a S. Zenone. Con l'incremento demografico dei tempi successivi, cresceva l'esigenza di una nuova chiesa che, per iniziativa del parroco don Stefano Binda, venne edificata tra il 1780 e il 1783. In quegli anni Sulbiate contava 753 abitanti ripartiti in 107 famiglie. Il nuovo edificio era dotato di un'unica navata lunga 33 metri; sulla sua sinistra si ergeva un campaniletto col tetto a forma di obelisco; l'interno veniva abbellito da nuovi altari, dalla cantoria in legno, dal maestoso organo (1820) e da una serie di affreschi eseguiti dal pittore milanese Luigi Pedrazzi(1843-1844). Nella parrocchia di Sant'Antonino di Brentana fu fondata, nel 1880, la congregazione delle Suore della Famiglia del Sacro Cuore di Ges\u00f9. Col passare dei decenni, l'incremento demografico costringeva il parroco don Pietro Mandelli ad attuare un grande ampliamento dell'edificio, consistente nella costruzione del transetto e della cupola, compiuto nel 1932. La decorazione pittorica della parte nuova era affidata al prof. Marigliani di Bergamo. La chiesa veniva solennemente consacrata nel 1934 dal Cardinal Schuster arcivescovo di Milano, ed \u00e8 quella che ancora oggi possiamo ammirare.\nChiesa di S. Ambrogio.\nLa chiesina di S. Ambrogio faceva parte di un monastero di monache benedettine, la cui edificazione veniva autorizzata con una bolla di Papa Silvestro II nell'anno 1000 e che, dopo circa cinque secoli, era soppresso (1492) con una bolla di Papa Alessandro VI. Caseggiati e terre venivano inglobati nel patrimonio fondiario del monastero di S. Margherita di Milano sino al 1789, anno in cui venivano venduti al conte Giacomo Muggiasca. Alla sua morte (1822) passavano al fratello Giambattista. Da quest'ultimo erano lasciati in eredit\u00e0 all'Ospedale S. Anna di Como fino al 1933, quando la chiesina fu acquistata dal parroco don Pietro Mandelli per lire 3500 pi\u00f9 lire 1000 per il trapasso di propriet\u00e0. Il piccolo edificio sacro che possiamo attualmente ammirare \u00e8 per\u00f2 circa la met\u00e0 dell'antico tempio; la parte anteriore veniva demolita presumibilmente agli inizi del XVII secolo in adempimento ad un decreto seguito alla visita pastorale del cardinale Borromeo del 1581: \"... il campanile ed anche un'altra parte di questo oratorio... pu\u00f2 essere concesso alla fabbrica della chiesa\" per la costruzione della nuova chiesa. Fortunatamente il campanile era risparmiato e proprio ai lati della torre campanaria venivano erette due pareti a modo di facciata della parte restante della chiesina. Tra il 1940 e il 1942 il parroco don Pietro Mandelli, intraprendendo il restauro dell'edificio, faceva demolire quelle pareti e costruiva ex novo l'attuale facciata, innalzava il tetto e faceva costruire il cupolino absidale, successivamente affrescato dal prof. Marigliani di Bergamo. All'interno possiamo ammirare affreschi di diverse epoche, comprese fra il XIII e il XV secolo, di autori anonimi. L'affresco sulla parete sinistra raffigura la Vergine in trono con il Bambino, S. Caterina, un altro Santo di dubbia identificazione e, inginocchiata, la dedicatrice del dipinto. Poco dopo, S. Giorgio a cavallo nell'atto di uccidere il drago. Sulla parte sinistra dell'abside sono raffigurate la Vergine allattante ed una Santa; mentre su quella destra, nella parte superiore, S. Ambrogio fra i SS. Protaso e Gervaso e S. Taide, nella parte inferiore S. Antonio Abate, S. Ambrogio e S. Giovanni Battista. Sulla parete destra infine S. Apollonia ed altri Santi non ancora meglio identificati. All'esterno, oltre alla notevole abside in pietra di serizzo, \u00e8 da notare, sporgente da un contrafforte del lato sud, una piccola scultura raffigurante un grifone (Ges\u00f9) che serra e morde una serpe (il male) liberando una colomba (l'anima umana) verso Dio.\nChiesa di S. Pietro Apostolo.\nLa chiesina dedicata a S. Pietro Apostolo risale al 1931. Fu costruita grazie alla generosit\u00e0 della famiglia Beretta e poi donata nel 1933 con regolare atto notarile alla fabbriceria della Parrocchia di Brentana. La nuova chiesa sorse sul luogo di un precedente edificio sacro, al quale si accenna per la prima volta nel \"Codice\" di Goffredo da Bussero del XIII secolo, che sarebbe stato voluto dalla famiglia Figini, la maggiore proprietaria terriera nel villaggio di Sulbiate Superiore nel XVI secolo. Una descrizione del suo interno, relativamente recente, si trova negli atti della visita pastorale del cardinale Giuseppe Pozzobonelli (anno 1756); da essi si rileva che l'altare era ornato con \"l'immagine della Beata Maria Vergine che tiene il divino Bambino e che consegna le chiavi a S. Pietro Apostolo... \" circondata \"da parecchie immagini di angeli e da altre sacre pitture\" Un'iscrizione, dal lato del Vangelo, ricordava i morti della peste del 1630 che qui erano stati sepolti: \"Chiunque tu sia, memore della tua mortalit\u00e0, domanda la quiete eterna per le anime delle persone uccise dalla peste, le cui ossa giacciono in questo sacello\". Una seconda iscrizione, dal lato dell'Epistola, ricordava un recente restauro: \"Questo sacello consacrato al primo degli Apostoli un tempo squallido e diroccato per l'antichit\u00e0, dapprima la pia famiglia degli Avignoni e poi gli abitanti di questo Sulbiate, raccolti denari e fatiche, restituivano in questa forma pi\u00f9 elegante. Anno di Cristo 1724\". Malgrado quei restauri ed i successivi - del 1772, costati oltre 200 lire alla comunit\u00e0 di Sulbiate Superiore, del 1789 e del 1863, quando per iniziativa del parroco don Ercole Riva e con congrua donazione del cav. Carlo Francesco Biff\u00ec si provvedeva ad un nuovo altare - l'antica chiesina venne demolita nella prima met\u00e0 del nostro secolo. Di essa rimane la lapide in pietra, collocata all'esterno, a sinistra dell'ingresso, che ricorda i morti della peste del 1630.\nCastello Lampugnani.\nNel corso del XV secolo il villaggio di Sulbiate era per gran parte di propriet\u00e0 della famiglia Foppa, che era presente nei luogo da oltre cent'anni. Ma la prima met\u00e0 del Cinquecento vedeva il declino economico di questa famiglia, che fu costretta a vendere i fondi a vantaggio della nuova borghesia, in questo caso rappresentata da Paolo Lampugnani. Costui era un mercante milanese di oro ed argento e gi\u00e0 nel 1449 era in buoni rapporti con alcune importanti famiglie della zona sulbiatese. In pochi anni diventava padrone di pi\u00f9 della met\u00e0 delle terre del villaggio e, nel 1452, otteneva dal duca Francesco Sforza il privilegio di costruirvi un castello, completato nel 1455. Pochi anni dopo, alla sua morte, tutti i beni passavano alla figlia Susanna, che sposando un altro Lampugnani, Prospero, faceva in modo che il castello rimanesse nelle mani del casato milanese. Nel 1481 erano ultimati gli interni del fortilizio previo il consenso dell'autorit\u00e0 ducale, nonostante i rapporti tra Lampugnani e Sforza non fossero stati sempre di stima e cordialit\u00e0. Nel 1467, infatti, una congiura organizzata da Giovanni Andrea Lampugnani, Girolamo Olgiati e Carlo Visconti portava alla morte del duca Galeazzo Maria Sforza. Naturalmente i congiurati pagarono con la vita il loro gesto, ma anche i loro casati dovettero subirne le conseguenze. E cos\u00ec veniva mozzata una delle due torri angolari del castello di Sulbiate, quella del lato sud-est, e molto probabilmente ci fu anche qualche confisca di beni. Tuttavia il castello rimaneva nelle mani di Prospero e Susanna Lampugnani e, quando la figlia Chiara nel 1486 sposava Niccol\u00f2 Arcimboldi, tutte le propriet\u00e0 terriere e immobiliari di Sulbiate, valutate oltre sedicimila lire, passavano a quest'altra famiglia, originaria di Parma. Nel 1524 Chiara Lampugnani, vedova gi\u00e0 dal 1513, stabiliva nel testamento un vincolo su tutti i beni immobili di Sulbiate, che perci\u00f2 non potevano essere venduti e neppure obbligati dai suoi tre figli. Gli Arcimboldi ne rimanevano cos\u00ec proprietari fino al 1727, anno in cui si spegneva Guidantonio, ultimo rappresentante della famiglia, che nominava erede universale il Luogo Pio della Stella di Milano. Da qui l'intera possessione passava verso il 1854 ai Rocchi, famiglia arricchitasi grazie al commercio della seta. La fortuna della famiglia si increment\u00f2 poi anche grazie a matrimoni estremamente convenienti come quello tra Cesare e la contessa Teresa Cocastelli, marchesa di Montiglio. In seguito per\u00f2 il tenore di vita troppo alto, provoc\u00f2 un declino irreversibile dei Rocchi, che furono costretti a vendere tutti i possedimenti all'asta. Questi, nel 1905, passavano alla famiglia di Giulio Cesare Cremonesi, attuale proprietaria.\nVilla Baraggia.\nUbicata accanto all'antica piazza comunale e alla chiesina di S. Pietro Apostolo, con le case contadine accanto ad essa e costruite con lo stesso stile, la villa era il simbolo del potere fondiario delle famiglie che l'abitavano ed era il perno attorno a cui ruotava l'attivit\u00e0 della comunit\u00e0 agricola di Sulbiate Superiore. Edificata dai Figini, il cui stemma \u00e8 tuttora visibile al centro dell'arco del portone d'ingresso, il complesso architettonico \u00e8 costituito da una corte circondata su tre lati da magazzini, portici, laboratori e dalla villa propriamente detta, alle spalle della quale si estende l'ampio giardino cintato. Della dimora s\u00ec parla per la prima volta in un \"inventario\" del 1564, allorch\u00e9 si afferma che il signor Niccol\u00f2 Figini possiede \"un casamento da \"gentilhomo\" con annessi un torchio e un giardino. La famiglia Figini si estingueva dopo il 1729 con suor Laura Giovanna, al secolo Gerolama. spentasi nel convento milanese di Santa Marcellina. La villa di Sulbiate e tutti i possedimenti annessi passavano cos\u00ec per lascito testamentario alla fabbrica di S. Sebastiano di Milano e da questa, dopo essere stati messi all'asta nel 1750, venivano acquistati dalla famiglia Biffi. Al 1778, epoca in cui avveniva una divisione di propriet\u00e0 tra i figli dei fratelli Giacomo Antonio e Carlo Francesco Biffi, risale una descrizione particolareggiata del palazzo; in particolare si desume l'esistenza di una \"peschiera\", di \"fornelli... ad uso della Filanda\" ubicati sotto i portici del corpo di fabbrica ai lati del cortile e di un \"forno\". Della villa in s\u00e9 si evidenziano il porticato centrale \"... con quattro pilastri di pietra molera finiti con sua base, e capitello, e sue lesene simili\" e diversi locali, dotati di camino, adibiti a studio, salotto e cos\u00ec via. Il valore dell'intero complesso era stimato in lire 12.749, soldi 7 e denari 2, cospicuo se si pensa che i caseggiati abitati dai contadini erano valutati dalle 600 alle 2.000 lire al massimo. La famiglia Biff\u00ec si estingueva con la morte del Cav. Carlo Francesco (1879) e la sua salma era tumulata nel sepolcreto eretto sul limitare del sagrato della chiesa parrocchiale. Nel suo testamento del 1877 aveva nominato eredi universali i cugini ing. Giovanni e rag. Francesco, fratelli Beretta, di Tregolo (Costa Masnaga). La villa sulbiatese rimaneva nelle loro mani sino al 1935. Nel 1936 veniva acquistata dal signor Mario Baraggia i cui discendenti ne sono ancora in possesso."}
{"id": "20226", "revid": "1652635", "url": "https://it.wikipedia.org/wiki?curid=20226", "title": "Consiglio comunale (Italia)", "text": "Il consiglio comunale, in Italia, \u00e8 l'assemblea pubblica, rappresentativa di ogni Comune, ente locale previsto dall'art. 114 della Costituzione della Repubblica Italiana.\nSecondo la legge costituzionale 23 settembre 1993, n\u00ba 2, tale normativa si applica nelle regioni a statuto speciale solo nella misura in cui esse lo desiderino. \u00c8 regolato dal decreto legislativo n\u00ba 267/2000, \"Testo unico delle leggi sull'ordinamento degli enti locali\".\nDescrizione.\nFunzioni.\nIl Consiglio comunale \u00e8 l'organo di indirizzo e di controllo politico-amministrativo del comune.\nLe materie di competenza del Consiglio sono definite dalla legge. Tra le principali vi sono\u02d0 lo statuto dell'ente, il bilancio, il conto consuntivo, il piano urbanistico comunale, il piano delle opere pubbliche e le convenzioni tra gli enti locali.\nAl Consiglio comunale, il Sindaco, sentita la Giunta, presenta il \"Documento programmatico di legislatura\" che ha sostituito il ben pi\u00f9 generico documento contenente gli indirizzi generali di governo. L'art. 46 comma 3 che ha modificato l'art. 16 della legge n. 81/1993. In questa fase il Consiglio prende atto del programma che intende realizzare il Sindaco. Con l'introduzione di questa norma contenuta nel testo unico D.Lgs. n\u00ba 267/2000, il legislatore non chiama pi\u00f9 il Consiglio ad approvare il programma sindacale.\nI consigli dei comuni con pi\u00f9 di 15\u00a0000 abitanti sono presieduti da un presidente eletto tra i consiglieri alla prima seduta. Nei comuni con meno di 15\u00a0000 abitanti il consiglio comunale \u00e8 presieduto dal Sindaco, salvo diversa previsione dello Statuto che pu\u00f2 istituire comunque la figura del Presidente.\nLe sedute possono essere \"ordinarie\", cio\u00e8 quelle nelle quali sono iscritte le proposte di deliberazioni relative all'approvazione delle linee programmatiche di governo, del bilancio di previsione annuale e pluriennale e del rendiconto di gestione. Le altre sono considerate \"straordinarie.\" Possono essere \"pubbliche,\" oppure \"segrete,\" cio\u00e8 senza pubblico, quando gli argomenti trattati possono ledere la riservatezza delle persone. Il voto dei consiglieri comunali di regola \u00e8 palese. \u00c8 segreto nel caso in cui coinvolga persone.\nModalit\u00e0 di elezione.\nIl Consiglio comunale \u00e8 composto dal Sindaco e da un numero variabile di consiglieri, in funzione del numero di abitanti del Comune. A seguito delle modifiche legislative avvenute nel corso degli anni dal 2010 al 2014, i Consigli comunali delle regioni a statuto ordinario risultano composti dal Sindaco e dal seguente numero di consiglieri comunali:\nFra le regioni a statuto speciale, la Regione Autonoma Trentino-Alto Adige ha parimenti ridotto di circa il 20% il numero dei consiglieri con la L.R. 5 febbraio 2013 n. 1.\nLa durata del mandato \u00e8 di cinque anni. Le modalit\u00e0 di elezione differiscono secondo la popolazione del Comune. Nei Comuni con popolazione inferiore ai 15\u00a0000 abitanti \u00e8 eletto sindaco il candidato alla carica che ottiene il maggior numero di voti, e alla sua lista sono assegnati i 2/3 dei seggi. I seggi attribuiti alle liste battute sono assegnati proporzionalmente con il metodo D'Hondt o della media pi\u00f9 alta.\nNei Comuni pi\u00f9 grandi \u00e8 previsto il ballottaggio tra i due candidati pi\u00f9 votati qualora nessun candidato abbia raggiunto al primo turno la maggioranza assoluta dei voti validi. \u00c8 ammesso un ulteriore collegamento tra liste e candidati tra il primo e il secondo turno, il cosiddetto apparentamento. Alla lista o al gruppo di liste collegate al candidato sindaco eletto sono attribuiti almeno il 60% dei seggi assegnati al Comune (salvo rare eccezioni). Ai gruppi di liste collegati a candidati perdenti \u00e8 attribuito il residuo 40% dei seggi, purch\u00e9 detti gruppi abbiano superato uno sbarramento del 3%. I seggi sono sempre assegnati proporzionalmente con il metodo D'Hondt. Per le elezioni comunali \u00e8 ammessa la possibilit\u00e0 del voto disgiunto nei comuni con pi\u00f9 di 15\u00a0000 abitanti.\nPer gravi motivi il Consiglio pu\u00f2 essere sciolto con decreto del presidente della Repubblica su proposta del Ministero dell'interno prima della scadenza naturale del mandato. In tal caso anche il sindaco e la giunta comunale decadono e sono sostituiti da un commissario.\nLo stesso articolo di legge sancisce comunque, che la giunta e il consiglio comunale rimangano in carica fino all'elezione del nuovo consiglio e del nuovo sindaco e le funzioni del sindaco siano svolte dal vice sindaco.\nDurata, decadenza e scioglimento del consiglio comunale.\nIl consiglio comunale rimane in carica per cinque anni a decorrere dalla data dell'elezione (art. 51, comma 1, Tuel); la decadenza si ha in due casi:\nLo scioglimento infine opera per le seguenti cause:\nScioglimento per infiltrazioni mafiose.\nIl consiglio comunale pu\u00f2 essere sciolto anche per infiltrazioni della criminalit\u00e0 organizzata. Nel momento in cui, a seguito di indagini, emergano elementi che ne indichino la presenza, la procedura prevista per questi casi \u00e8 innanzitutto la nomina di una commissione da parte del prefetto presso il comune interessato. Questa commissione per tre mesi svolge l'attivit\u00e0 d'indagine, prorogabili per altri tre, dopodich\u00e9 rassegna le proprie conclusioni e le invia al prefetto. Entro 45 giorni il prefetto invia una relazione al ministro dell'interno, dopo aver sentito il comitato provinciale per l'ordine e la sicurezza pubblica con la partecipazione del procuratore della repubblica competente per territorio. Lo scioglimento viene disposto con decreto del presidente della repubblica su proposta del ministro dell'interno, previa deliberazione del consiglio dei ministri entro tre mesi dalla trasmissione della relazione del prefetto. La legge contro le infiltrazioni mafiose negli enti locali fu introdotta con decreto legge 31 maggio 1991 n. 164, poi convertito con legge n.221 del 22 luglio 1991, che aggiunse l'art. 15 bis alla legge n. 55 del 1990.\nRoma Capitale.\nNella citt\u00e0 di Roma il consiglio comunale prende il nome di assemblea capitolina.\nRegioni a statuto speciale.\nValle d'Aosta.\nIn Valle d'Aosta il consiglio comunale si elegge sulla base della legge regionale n\u00ba4 del 9 febbraio 1995 e successive modificazioni. La normativa regionale eleva a tre i voti di preferenza esprimibili per la lista votata e per il capoluogo, che nei fatti \u00e8 l'unico comune maggiore della regione, abolisce il voto disgiunto ed alza ai due terzi dei seggi il premio di maggioranza, oltre che escludere ulteriori apparentamenti al secondo turno e conteggiare anche i voti espressi ai soli candidati sindaci ai fini della distribuzione dei seggi fra le liste di minoranza. Il mandato \u00e8 quinquennale e le finestre elettorali sono due.\nIl numero dei consiglieri comunali \u00e8 liberamente dettato dalla normativa valligiana e, caso unico in Italia, comprende anche il vicesindaco in virt\u00f9 della sua elezione diretta:\nLa legge regionale 19 gennaio 2015 n\u00ba1 ha, caso unico in Italia, soppresso l\u2019elezione diretta del sindaco nei piccoli comuni fino a 1\u00a0000 abitanti, riaffidando la scelta al consiglio comunale.\nTrentino-Alto Adige.\nIn Trentino-Alto Adige il consiglio comunale si elegge sulla base del decreto del Presidente della Regione n\u00ba1/L del 1\u00ba febbraio 2005, che stabilisce regole differenti per il Trentino e l'Alto Adige. Gli elementi comuni a tutta la regione, e che differiscono dalla normativa nazionale, sono l'eliminazione del voto disgiunto nei comuni maggiori, la possibilit\u00e0 di apparentamento al secondo turno abilitata alle intere coalizioni e non alle singole liste, e la regola che stabilisce il rinnovo di tutti i consigli durante la tornata elettorale generale. Con la L.R. 5 febbraio 2013 n. 1 la Regione Autonoma Trentino-Alto Adige ha ridotto di circa il 20%, analogamente a quanto disposto a livello nazionale, il numero di consiglieri comunali:\nPer quanto riguarda la Provincia di Trento, l'elemento di maggior differenza rispetto alle leggi nazionali \u00e8 il drastico abbassamento da 15\u00a0000 a 3\u00a0000 abitanti del limite di popolazione che divide i comuni maggiori da quelli minori. A parte l'eliminazione del voto disgiunto nei comuni maggiori e l'attribuzione di due voti di preferenza in tutti i comuni, la normativa non si discosta significativamente da quella nazionale, se non per una particolare clausola di salvaguardia delle minoranze cui devono obbligatoriamente essere assegnati almeno il 30% dei seggi.\nPer quanto riguarda la Provincia autonoma di Bolzano, il sistema elettorale \u00e8 invece radicalmente diverso, essendo rimasta in vigore la proporzionale con il metodo Hare dei divisori e dei pi\u00f9 alti resti: ci\u00f2 per non alterare i rapporti di forza fra i vari gruppi linguistici, cos\u00ec come deliberato dalla Corte Costituzionale. Nei comuni inferiori non vi \u00e8 collegamento fra sindaco e consiglio comunale che vengono eletti, caso unico in Italia, su due schede distinte. Anche nei comuni maggiori, tuttavia, il collegamento \u00e8 puramente politico. Si segnala inoltre l'attribuzione di ben quattro voti di preferenza per ogni elettore.\nFriuli-Venezia Giulia.\nIn Friuli-Venezia Giulia il consiglio comunale si elegge sulla base della legge regionale n\u00ba 14 del 9 marzo 1995, successivamente modificata in alcuni passaggi. Non si segnalano particolari differenze per quanto riguarda le elezioni nei comuni maggiori, mentre la pi\u00f9 significativa divergenza riguarda i comuni sotto i 15\u00a0000 abitanti, nei quali \u00e8 qui possibile il collegamento di un candidato sindaco ad una pluralit\u00e0 di liste. Nei comuni sopra i 5\u00a0000 abitanti il premio di maggioranza \u00e8 limitato al 60% dei seggi.\nIn virt\u00f9 del congelamento della legislazione statale degli anni novanta operato in questa regione da vari commi normativi nazionali e regionali, le disposizioni del 2011 e 2012 di riduzione dei componenti dei consigli comunali non hanno trovato applicazione. I membri delle assisi locali rimangono quindi quelli stabiliti nel 1993:\nSardegna.\nLa Sardegna \u00e8 l'unica regione a statuto speciale a non aver esercitato appieno i suoi poteri costituzionali, e quindi il consiglio comunale si elegge secondo le normali disposizioni del Testo Unico e sotto la supervisione del Ministero dell'Interno. Il legislatore regionale ha tuttavia disapplicato per l'anno 2011 le innovazioni nazionali in tema di riduzione degli amministratori locali, mentre dal 2012 \u00e8 prevista una specifica diminuzione del numero dei consiglieri, pi\u00f9 limitata di quanto deciso a livello centrale. I consigli neoeletti, sottoposti ad una nuova e particolare suddivisione in base agli abitanti, sono stati quindi composti da:\nSicilia.\nLa Sicilia, nell'introdurre, prima che nel resto d'Italia, il sistema dell'elezione diretta del sindaco, defin\u00ec nuove norme di elezione del consiglio comunale con legge regionale 26 agosto 1992, n. 7. Peraltro, a differenza di quanto sarebbe stato previsto, l'anno successivo, dalla legge elettorale nazionale, l'elettore aveva a disposizione due schede distinte, una per l'elezione del sindaco e l'altra per l'elezione del consiglio comunale.\nCon legge 15 settembre 1997, n. 35, il legislatore regionale riform\u00f2 la disciplina in questione rendendola, sotto molti profili, uniforme a quella nazionale; in particolare, fu prevista un'unica scheda elettorale per entrambi gli organi elettivi del comune. La normativa regionale si differenziava tuttavia da quella nazionale con riferimento al numero di abitanti in base al quale, in caso di mancato raggiungimento della maggioranza assoluta da parte di uno dei candidati alla carica di sindaco, si svolgeva il secondo turno di ballottaggio: 10\u00a0000 abitanti per i comuni siciliani, a fronte dei 15\u00a0000 previsti dalla legge nazionale. La legge 5 aprile 2011, n\u00ba 6, introdusse poi un sistema misto per i comuni con popolazione compresa tra i 10\u00a0000 e i 15\u00a0000 abitanti.\nIl sistema elettorale venne ulteriormente riformato con la legge regionale 11 agosto 2016, n\u00ba 117, le cui direttrici fondamentali possono cos\u00ec riassumersi.\nIl numero dei membri del consiglio comunale \u00e8 composto da:"}
{"id": "20228", "revid": "1543377", "url": "https://it.wikipedia.org/wiki?curid=20228", "title": "Giunta comunale", "text": "La giunta comunale, in Italia, \u00e8 uno degli organi collegiali di governo del comune, ente locale previsto dall' della Costituzione della Repubblica Italiana.\nStoria.\nLa giunta comunale era gi\u00e0 prevista nella legge 20 marzo 1865, n. 2248, allegato A, la prima legge comunale e provinciale dello stato unitario italiano.\nNel 1922, con l'avvento del fascismo, gli organi democratici comunali furono soppressi e sostituiti da organi di nomina governativa. Dapprima il Comune di Roma fu trasformato in \"Governatorato\" (r. d. lgs. 28 ottobre 1925, n. 1949); in seguito fu introdotta la figura del podest\u00e0, inizialmente nei comuni con meno di 5.000 abitanti (legge 4 febbraio 1926, n. 237) e poi in tutti gli altri (r. d. lgs. 3 settembre 1926, n. 1910). Tali leggi di riforma, confluite poi nel testo unico della legge comunale e provinciale del 1934, delinearono un sistema nel quale tutte le funzioni in precedenza spettanti al sindaco, alla giunta e al consiglio comunale erano attribuite ad un unico organo, il \"podest\u00e0\", nominato con regio decreto per cinque anni, ma revocabile in ogni momento. Il podest\u00e0 era affiancato da una \"consulta municipale\", composta da almeno 6 \"consultori\" nominati dal prefetto o, nelle grandi citt\u00e0, dal Ministro dell'Interno, con funzioni consultive su alcune materie indicate dalla legge e su tutte le altre questioni che il potest\u00e0 avesse ritenuto di sottoporgli. Nei comuni con pi\u00f9 di 5\u00a0000 abitanti il podest\u00e0 poteva essere affiancato da uno o due \"vicepodest\u00e0\", secondo che la popolazione fosse o meno superiore a 100.000 abitanti, nominati con le stesse modalit\u00e0. La citt\u00e0 di Roma aveva un ordinamento differenziato, essendo le funzioni municipali attribuite ad un \"governatore\", coadiuvato da un \"vicegovernatore\" e affiancato da una \"consulta\", costituita da 12 \"consultori\", tutti nominati con decreto reale.\nIn seguito alla caduta del fascismo, l'amministrazione provvisoria dei comuni fu disciplinata con r.d.lgs. 4 aprile 1944, n. 111 che l'affid\u00f2, fino al ripristino del sistema elettivo, ad un sindaco e ad una giunta comunale, nominati dal prefetto su proposta del CLN. Il sistema elettivo fu ripristinato con d.lgs. 7 gennaio 1946, n. 1. Con la legge 25 marzo 1993, n. 81 venne introdotta l'elezione diretta del sindaco e, correlativamente, la nomina dei componenti della giunta da parte dello stesso, mentre fino ad allora erano stati eletti dal consiglio comunale. In questo modo la forma di governo del comune, in precedenza riconducibile al modello parlamentare, venne avvicinata al modello semipresidenziale.\nDescrizione.\nStruttura.\nLa giunta \u00e8 un organo collegiale composto dal sindaco, che ne \u00e8 anche presidente, e da un numero di assessori, stabilito dallo statuto comunale, che nelle regioni a statuto ordinario non deve essere superiore a un terzo (art. 47 Tuel Dlgs 267/2000), arrotondato in eccesso, del numero dei consiglieri comunali, computando a tale fine anche il sindaco, e comunque non superiore a dodici.\nSecondo l'art. 47 del d. lgs. 267/2000 gli assessori sono nominati dal sindaco fra i cittadini in possesso dei requisiti di candidabilit\u00e0, eleggibilit\u00e0 e compatibilit\u00e0 alla carica di consigliere. Nei comuni con popolazione pari o superiore a 15.000 abitanti gli assessori sono nominati anche al di fuori dei componenti del consiglio, tuttavia, poich\u00e9 secondo l'art. 64 del d. lgs. 267/2000 in questi comuni la carica di assessore \u00e8 incompatibile con quella di consigliere, chi \u00e8 stato nominato assessore cessa dalla carica di consigliere all'atto dell'accettazione della nomina. Nei comuni con popolazione inferiore a 15.000 abitanti gli assessori sono nominati all'interno del consiglio comunale, salvo che lo statuto preveda la possibilit\u00e0 di nominarli anche al di fuori; in questo caso non esiste alcuna incompatibilit\u00e0 tra la carica di assessore e quella di consigliere. Il sindaco ha, secondo la legge, la pi\u00f9 ampia discrezionalit\u00e0 nella nomina e revoca degli assessori; nella pratica, per\u00f2, deve tenere conto delle indicazioni delle forze politiche che lo sostengono e, nel caso di coalizione, ponderare la presenza in giunta delle stesse.\nLa legge 7 aprile 2014, n. 56 (legge Delrio) stabilisce il numero dei componenti dell'organo a seconda della popolazione residente nel comune italiano di riferimento:\nFunzioni.\nSecondo l'art. 48 del d. lgs. 267/2000 la giunta collabora con il sindaco nel governo del comune ed opera attraverso deliberazioni collegiali. La giunta compie tutti gli atti rientranti nelle funzioni degli organi di governo, che non siano riservati dalla legge al consiglio e che non ricadano nelle competenze, previste dalle leggi o dallo statuto, del sindaco o degli organi di decentramento; collabora con il sindaco nell'attuazione degli indirizzi generali del consiglio comunale; riferisce annualmente al consiglio sulla propria attivit\u00e0 e svolge attivit\u00e0 propositive e di impulso nei confronti dello stesso; adotta i regolamenti sull'ordinamento degli uffici e dei servizi, nel rispetto dei criteri generali stabiliti dal consiglio. \nCiascun assessore riceve, di norma, una o pi\u00f9 \"deleghe\" relative a settori specifici dell'azione amministrativa comunale. Talvolta il sindaco conferisce a membri del consiglio comunale (i cosiddetti \"consiglieri delegati\") incarichi di collaborazione in ambiti specifici, sicch\u00e9 questi vengono a configurarsi come una sorta di assessori \"esterni\", \nRoma capitale.\nNella citt\u00e0 di Roma la giunta comunale prende il nome di giunta capitolina.\nRegioni a statuto speciale.\nSecondo l'art. 1, comma 2, del d.lgs. 267/2000 le disposizioni del testo unico non si applicano alle regioni a statuto speciale e alle province autonome di Trento e di Bolzano se incompatibili con le attribuzioni previste dagli statuti e dalle relative norme di attuazione. Gli statuti di tutte queste regioni, dopo le modifiche apportate alla legge costituzionale 23 settembre 1993, n. 2, attribuiscono la materia dell'ordinamento degli enti locali e delle relative circoscrizioni alla competenza del legislatore regionale; esso, pertanto, pu\u00f2 derogare le disposizioni del d.lgs. 267/2000.\nNel Trentino-Alto Adige la giunta \u00e8 composta al massimo da 10 assessori nei due capoluoghi di provincia, 8 nei comuni con pi\u00f9 di 10.000 abitanti, 6 nei comuni con pi\u00f9 di 3.000 abitanti e 4 negli altri comuni. Nella Provincia autonoma di Bolzano gli assessori non sono nominati da sindaco ma eletti dal consiglio comunale su sua proposta. Nella Provincia autonoma di Trento il limite di popolazione al di sopra del quale \u00e8 possibile nominare assessori al di fuori del consiglio comunale \u00e8 ridotto da 15.000 a 3.000 abitanti.\nIn Friuli-Venezia Giulia non vi \u00e8 alcuna incompatibilit\u00e0 tra la carica di assessore e quella di consigliere comunale, a prescindere dalla popolazione del comune."}
{"id": "20235", "revid": "11472", "url": "https://it.wikipedia.org/wiki?curid=20235", "title": "Teoria dell'informazione", "text": "La teoria dell'informazione \u00e8 una disciplina dell'informatica e delle telecomunicazioni il cui oggetto \u00e8 l'analisi e l'elaborazione su base matematica dei fenomeni relativi alla misurazione e alla trasmissione di informazioni su un canale fisico di comunicazione\nLa grandezza che misura la quantit\u00e0 di dati prende il nome di entropia ed \u00e8 solitamente espressa come numero di bit necessari per immagazzinare o trasmettere l'informazione. Ad esempio, se un alfabeto ha un'entropia pari a 4 bit, allora, preso un numero sufficiente di parole costruite con tale alfabeto, in media sono necessari 4 bit per rappresentare ogni lettera.\nL'applicazione dei concetti fondamentali della teoria dell'informazione include la compressione senza perdita (es. zip), la codifica con perdita (es. mp3) e le modulazioni digitali utilizzate nelle trasmissioni ethernet. La teoria dell'informazione si pone a met\u00e0 strada tra la matematica applicata, la statistica, la fisica applicata, le telecomunicazioni e l'informatica. Il suo impatto \u00e8 stato fondamentale nelle missioni spaziali, nell'invenzione del CD, dei telefonini, di Internet, nello studio della linguistica ed in numerosissimi altri campi.\nStoria.\nL'evento decisivo che determin\u00f2 la nascita della teoria dell'informazione e la port\u00f2 immediatamente all'attenzione mondiale fu la pubblicazione dell'articolo \"A Mathematical Theory of Communication\", da parte di Claude Shannon sul \"Bell System Technical Journal\" nel luglio e nell'ottobre del 1948.\nPrima di questo articolo, sempre nei Bell Labs, erano stati sviluppati pochi concetti teorici sull'informazione ed era sempre stata assunta implicitamente l'ipotesi di trattare eventi equiprobabili. L'articolo del 1924 di Harry Nyquist, \"Certain Factors Affecting Telegraph Speed\" (Alcuni Fattori che Influenzano la Velocit\u00e0 del Telegrafo), contiene alcune sezioni teoriche in cui si quantificano l'\"intelligenza\" e la \"velocit\u00e0\" a cui si pu\u00f2 trasmettere su un sistema di comunicazione, dando la relazione formula_1, dove \"W\" \u00e8 la velocit\u00e0 della trasmissione di intelligenza, \"m\" \u00e8 il numero di differenti livelli di tensione su cui si pu\u00f2 scegliere ad ogni passo e \"K\" \u00e8 una costante. L'articolo del 1928, ad opera di Ralph Hartley, \"Transmission of Information\" (Trasmissione dell'Informazione), usa la parola \"informazione\" per indicare una quantit\u00e0 misurabile, che riflette la capacit\u00e0 del ricevitore di distinguere una sequenza di simboli da un'altra; l'informazione nel testo viene definita come formula_2, dove \"S\" \u00e8 il numero di simboli possibili, \"n\" il numero di simboli trasmessi. La naturale unit\u00e0 di misura dell'informazione era quindi la cifra decimale, rinominata pi\u00f9 tardi \"hartley\" in suo onore. Alan Turing nel 1940 us\u00f2 un'idea simile in una parte dell'analisi statistica sulla decifrazione dei codici crittografici Enigma usati dai tedeschi nella seconda guerra mondiale.\nGran parte della matematica che sta dietro alla teoria dell'informazione nel caso di eventi a diversa probabilit\u00e0 fu sviluppata nel campo della termodinamica da Ludwig Boltzmann e Willard Gibbs. I legami tra l'entropia definita in teoria dell'informazione e quella definita in termodinamica, compresi gli importanti contributi di Rolf Landauer degli anni '60, sono esplorati nell'opera \"Entropy in thermodynamics and information theory\".\nNel rivoluzionario articolo di Shannon, questi per la prima volta introdusse i modelli quantitativi e qualitativi della comunicazione, pensata come un processo statistico, alla base della teoria dell'informazione. L'articolo si apre con l'affermazione che:\nCon esso nacquero le idee di:\nGeneralit\u00e0.\nI concetti principali alla base della teoria dell'informazione possono essere colti facendo riferimento ad un semplice esempio: il linguaggio umano. In genere, in un linguaggio, le parole pi\u00f9 usate sono pi\u00f9 corte di quelle meno usate. Ad esempio, \"ciao\" \u00e8 pi\u00f9 breve di \"sostanzioso\"; inoltre, anche se a volte non si riescono a cogliere tutte la parole di un discorso, il senso rimane chiaro. Lo scopo della teoria dell'informazione \u00e8 proprio quello di fornire metodi per comprimere al massimo l'informazione prodotta da una sorgente eliminando tutta la ridondanza (si parla di codifica di sorgente), prima di aggiungere un certo livello di ridondanza in modo mirato, allo scopo di rendere la comunicazione (o l'archiviazione) pi\u00f9 protetta dal rumore (si parla in questo caso di codifica di canale). \nLo studio di questa teoria, i cui principi sono gi\u00e0 presenti nelle forme di comunicazione umane, ha consentito a partire dagli anni '40 un eccezionale sviluppo della trasmissione e dell'archiviazione dell'informazione.\nIn generale, si considera come nascita della teoria dell'informazione la pubblicazione del lavoro \"A Mathematical Theory of Communication\" (Una teoria matematica della comunicazione) da parte di Claude Shannon; i risultati fondamentali presenti nello scritto sono due: l'enunciazione del Primo teorema di Shannon (o Teorema della codifica di sorgente), che stabilisce che, in media, il numero di bit necessari a rappresentare il risultato di un evento stocastico \u00e8 pari alla sua entropia, fornendo cos\u00ec un limite superiore alla possibilit\u00e0 di comprimere dati; il secondo risultato, noto come Secondo teorema di Shannon o Teorema della codifica di canale, stabilisce invece che il massimo tasso di informazione trasferibile in modo \"affidabile\" su un canale affetto da rumore sta sotto una certa soglia che prende il nome di capacit\u00e0 di canale. La capacit\u00e0 pu\u00f2 essere avvicinata a piacere, utilizzando sistemi di codifica e decodifica opportuni.\nLa teoria dell'informazione \u00e8 strettamente legata ad una serie di discipline pure ed applicate che sono state studiate ed ingegnerizzate negli ultimi sessant'anni: sistemi adattivi, intelligenza artificiale, sistemi complessi, cibernetica, informatica, apprendimento automatico e molti altri. La teoria dell'informazione \u00e8 quindi un'ampia ed approfondita teoria matematica, con applicazioni ugualmente ampie e profonde, il cui ambito principale rimane per\u00f2 la teoria dei codici.\nLa teoria dei codici riguarda lo studio di metodi pratici, chiamati codici, per aumentare l'efficienza di una trasmissione e ridurre la probabilit\u00e0 di errore il pi\u00f9 possibile, nei limiti stabiliti e dimostrati da Shannon per un dato canale; questi codici possono essere divisi in tecniche di compressione dei dati (codifica di sorgente) e correzione d'errore (codifica di canale). Nel secondo caso, sono stati necessari molti anni prima che fosse possibile ottenere risultati vicini ai limiti forniti da Shannon. Una terza classe di codici sono gli algoritmi di crittografia. Concetti e metodi della teoria dell'informazione sono infatti utilizzati ampiamente in crittografia e crittoanalisi.\nLa teoria dell'informazione \u00e8 oggi usata anche nella teoria dei giochi e nello studio dei mercati azionari, oltre che nella composizione musicale.\nQuantit\u00e0 della teoria dell'informazione.\nLa teoria dell'informazione \u00e8 basata sulla teoria della probabilit\u00e0 e sulla statistica. Le principali quantit\u00e0 dell'informazione sono l'entropia, ossia l'informazione contenuta in una variabile aleatoria, e l'informazione mutua, ossia la quantit\u00e0 di informazione in comune tra due variabili aleatorie. La prima indica quanto sia possibile comprimere un messaggio, mentre la seconda \u00e8 utile per trovare il tasso di comunicazione possibile su un canale.\nLa scelta della base logaritmica usata nelle formule che seguono determina l'unit\u00e0 di misura usata per l'entropia. L'unit\u00e0 di misura pi\u00f9 comune \u00e8 senza dubbio il bit, che si usa nel caso in cui si scelga di utilizzare logaritmi in base 2. Altre unit\u00e0 di misura includono il nat, nel caso si usi il logaritmo naturale e l'hartley, che si basa sul logaritmo in base 10.\nNel seguito, un'espressione nella forma formula_3 \u00e8 considerata per convenzione pari a 0 quando \u00e8 nulla \"p\". Questo \u00e8 giustificabile con il fatto che formula_4 per qualunque base logaritmica.\nEntropia.\nIn funzione della probabilit\u00e0 di successo, spesso indicata come entropia binaria, formula_5. L'entropia \u00e8 massima e vale 1 bit, quando la probabilit\u00e0 di successo \u00e8 0.5, come nel caso del lancio di una moneta.\nL'entropia, formula_6, di una variabile aleatoria discreta formula_7, \u00e8 la misura della quantit\u00e0 di \"incertezza\" associata al valore di formula_7.\nSupponiamo di trasmettere 1000 bit (0 e 1). Se questi bit sono noti prima della trasmissione (ossia assumono un certo valore con probabilit\u00e0 1), la logica impone che non sia stata trasmessa informazione. Al contrario, se ogni bit \u00e8 indipendente dagli altri e ha uguale probabilit\u00e0 di valere 0 o 1, sono stati inviati (nel senso della teoria dell'informazione) 1000 bit. Tra questi due estremi, la quantit\u00e0 di informazione pu\u00f2 essere quantificata come segue. Se formula_9 \u00e8 l'insieme di tutti i valori formula_10 che la variabile formula_7 pu\u00f2 assumere e formula_12 \u00e8 la probabilit\u00e0 che formula_7 valga formula_10, allora formula_7 ha\nbit di entropia (Qui,formula_17 \u00e8 l'autoinformazione, ossia il contributo di entropia legato ad ogni singolo messaggio). Una importante propriet\u00e0 dell'entropia \u00e8 che \u00e8 massima quando tutti i messaggi nello spazio dei possibili messaggi sono equiprobabili, ossia maggiormente impredicibili. In questo caso formula_18\nIl caso speciale di una variabile casuale con due possibili uscite \u00e8 l'entropia binaria:\nEntropia congiunta.\nL'entropia congiunta di due variabili aleatorie discrete formula_7 ed formula_21 \u00e8 semplicemente l'entropia della coppia: formula_22. Questo implica che, se formula_7 e formula_21 sono indipendenti ,allora la loro entropia congiunta \u00e8 la somma delle loro entropie individuali.\nPer esempio, se formula_25 rappresenta la posizione di un pezzo di scacchi (formula_7 la riga ed formula_21 la colonna), allora l'entropia congiunta della riga e della colonna su cui \u00e8 posto il pezzo sar\u00e0 l'entropia della posizione del pezzo.\nNonostante la notazione simile, l'entropia congiunta non deve essere confusa con l'entropia incrociata.\nEntropia condizionale.\nL'entropia condizionale di una variabile aleatoria formula_7 , data la variabile aleatoria formula_21 \u00e8\nL'entropia condizionale di formula_7 data la variabile aleatoria formula_21 (detto anche equivoco di formula_7 con formula_21) \u00e8 l'entropia condizionale media fratto formula_21.\nUna propriet\u00e0 fondamentale dell'entropia condizionata \u00e8 che:\nInformazione mutua.\nL'Informazione mutua misura la quantit\u00e0 di informazione su una variabile aleatoria che pu\u00f2 essere ricavata osservandone un'altra. In un sistema di comunicazione \u00e8 importante che sia massimizzata la quantit\u00e0 di informazione condivisa dai segnali inviati e ricevuti. L'informazione mutua di formula_7, relativamente a formula_21 \u00e8:\nUn'importante propriet\u00e0 dell'informazione mutua \u00e8 che\nOssia, conoscendo \"Y\", possiamo risparmiare in media formula_42 bit nella codifica di \"X\", rispetto al caso in cui \"Y\" \u00e8 ignota.\nL'informazione mutua \u00e8 simmetrica;\nL'informazione mutua pu\u00f2 essere espressa come media della Divergenza di Kullback\u2013Leibler della probabilit\u00e0 a posteriori di \"X\", dato il valore di \"Y\", rispetto alla probabilit\u00e0 a priori di \"X\":\nIn altre parole, essa misura quanto, in media, la probabilit\u00e0 della distribuzione \"X\" cambia se conosciamo il valore di \"Y\". Questo \u00e8 spesso calcolato come divergenza dal prodotto delle distribuzioni marginali rispetto alla vera distribuzione congiunta:\nL'informazione mutua pu\u00f2 essere considerata una statistica per stabilire l'indipendenza tra una coppia di variabili ed ha una distribuzione asintotica ben specificata.\nDivergenza di Kullback\u2013Leibler.\nLa Divergenza di Kullback\u2013Leibler (o entropia relativa) \u00e8 un modo per confrontare due distribuzioni: una \"vera\" distribuzione di probabilit\u00e0 \"p(X)\" ed una distribuzione arbitraria \"q(X)\". Se comprimiamo dei dati in un qualche modo, per cui \"q(x)\" \u00e8 la distribuzione seguita dai dati compressi, quando in realt\u00e0 la distribuzione dei dati \u00e8 \"p(x)\", la divergenza di Kullback\u2013Leibler \u00e8 il numero di bit addizionali medi per dato necessari alla compressione. \u00c8 quindi definita come\nNonostante sia in alcuni casi usata come una metrica per la \"distanza\", essa non \u00e8 una vera metrica, poich\u00e9 non \u00e8 simmetrica.\nApplicazioni.\nCapacit\u00e0 di canale.\nLo studio della comunicazione su un canale, come ad esempio un cavo Ethernet, \u00e8 la motivazione prima della nascita della teoria dell'informazione. Come sa chiunque abbia usato un telefono, pu\u00f2 accadere che il canale non sia in grado di trasportare il segnale senza \"danneggiarlo\"; distorsioni, echi o rumore sono solo alcuni esempi di corruzione di un segnale che portano ad un degrado nella qualit\u00e0 della comunicazione. La domanda che sorge spontanea \u00e8 dunque quale sia il massimo tasso (o bitrate) a cui posso sperare di comunicare su un canale \"rumoroso\" (ossia che degrada la comunicazione)?\nConsideriamo il processo di comunicare su un canale discreto. Un semplice modello del processo \u00e8 mostrato in figura\nQui \"X\" rappresenta lo spazio dei messaggi trasmessi, ed \"Y\" lo spazio dei messaggi ricevuti durante un'unit\u00e0 di tempo sul nostro canale. Sia formula_47 la distribuzione di probabilit\u00e0 condizionata di \"Y\" data \"X\". Considereremo formula_47 una propriet\u00e0 del canale, che non cambia e che in sostanza rappresenta il rumore da cui \u00e8 affetto il canale. Allora la distribuzione congiunta di \"X\" e \"Y\" \u00e8 completamente determinata dal canale e dalla scelta di formula_49, ossia la distribuzione marginale del messaggio che decidiamo di inviare sul canale. Dati questi vincoli, desideriamo massimizzare la quantit\u00e0 di informazione, o il segnale, che vogliamo comunicare sul canale. La misura appropriata per questa quantit\u00e0 \u00e8 l'informazione mutua e il massimo dell'informazione mutua \u00e8 chiamato capacit\u00e0 di canale, che \u00e8 data da:\nQuesta capacit\u00e0 ha la seguente propriet\u00e0, legata al tasso di informazione trasmesso \"R\" (dove \"R\" \u00e8 solitamente in bit per simbolo). Per ogni tasso di informazione \"R &lt; C\" ed errore di codifica \u03b5 &gt; 0, per \"N\" grande abbastanza, esistono un codice di lunghezza \"N\" e tasso \"R\" ed un algoritmo di codifica tali che la massima probabilit\u00e0 di errore sia minore uguale a \u03b5; in altre parole, \u00e8 sempre possibile trasmettere con un tasso di errore basso a piacere. In pi\u00f9, per ogni tasso \"R &gt; C\", non \u00e8 possibile trasmettere con un tasso di errore basso a piacere.\nTeoria delle sorgenti.\nQualunque processo che generi messaggi successivi pu\u00f2 essere considerato una sorgente di informazione. Una sorgente priva di memoria \u00e8 una sorgente tale per cui ogni messaggio \u00e8 una variabile aleatoria indipendente e identicamente distribuita, mentre le propriet\u00e0 di ergodicit\u00e0 e stazionariet\u00e0 impongono vincoli pi\u00f9 restrittivi. Tutte queste sorgenti sono \"stocastiche\".\nTasso.\nIl tasso di informazione \u00e8 l'entropia media per simbolo. Per le sorgenti senza memoria, questa \u00e8 semplicemente l'entropia di ciascun simbolo, mentre, nel caso pi\u00f9 generale\nPrecisamente, questa \u00e8 l'entropia condizionale prevista per messaggio (vale a dire per unit\u00e0 di tempo) dati tutti i messaggi precedentemente generati. \u00c8 comune nella teoria dell'informazione parlare di \"tasso\" o \"entropia\" di una lingua. Questo \u00e8 appropriato, ad esempio, quando la fonte delle informazioni \u00e8 la prosa inglese. La velocit\u00e0 di una sorgente senza memoria \u00e8 semplicemente formula_52, poich\u00e9 per definizione non esiste alcuna interdipendenza tra i messaggi successivi di una sorgente senza memoria. Il tasso di una fonte di informazioni \u00e8 correlato alla sua ridondanza e a quanto bene pu\u00f2 essere compresso.\nTeoria dei codici.\nLa teoria dei codici \u00e8 la pi\u00f9 importante e diretta applicazione della teoria dell'informazione. Pu\u00f2 essere suddivisa in codifica dei codici sorgenti e codifica di canale. Usando una descrizione statistica dei dati, la teoria dell'informazione quantifica il numero dei bit necessari a descrivere i dati, tale quantit\u00e0 \u00e8 l'entropia informativa della sorgente.\nLa suddivisione della teoria dei codici tra compressione e trasmissione \u00e8 giustificata dai teoremi di trasmissione di informazione, che giustificano l'uso dei bit come misura universale dell'informazione in molti contesti. Comunque, questi teoremi valgono unicamente nella situazione in cui un utente che trasmette vuole comunicare ad un utente che riceve. In scenari con pi\u00f9 di un mittente o pi\u00f9 di un destinatario, la compressione seguita dalla trasmissione potrebbe non essere ottimale.\nUsi da parte dei servizi segreti ed applicazioni alla sicurezza.\nI concetti della teoria dell'informazione sono largamente usati in crittografia e criptoanalisi. Per un esempio storico interessante, vedere il deciban. Shannon stesso ha definito un concetto importante ora chiamato distanza di unicit\u00e0. Basato sulla ridondanza del testo, cerca di dare la minima quantit\u00e0 di testo cifrato necessario ad assicurare una decifrabilit\u00e0 unica.\nLa teoria dell'informazione di Shannon \u00e8 estremamente importante al lavoro, molto pi\u00f9 di quanto il suo uso in crittografia indichi. I servizi segreti usano la teoria dell'informazione per mantenere segrete le informazioni riservate e per scoprire il numero massimo possibile di informazioni su di un avversario in un modo sicuro. Il teorema di Shannon-Hartley ci fa credere che mantenere dei segreti \u00e8 molto pi\u00f9 difficile di quanto si possa credere inizialmente. In generale, non \u00e8 possibile fermare la fuoriuscita di informazioni riservate, ma solo rallentarla. Inoltre, al crescere delle persone che hanno accesso all'informazione ed al crescere del tempo che queste persone devono dedicare al lavoro ed alla revisione di tale informazione, cresce la ridondanza che tale informazione acquisisce. \u00c8 estremamente difficile contenere il flusso di informazioni che hanno alta ridondanza. L'inevitabile fuoriuscita di informazioni riservate \u00e8 dovuta al fatto psicologico che ci\u00f2 che le persone sanno influenza il loro comportamento, anche in modo molto subdolo.\nGenerazione di numeri pseudo-casuali.\nUn buon esempio di applicazione della teoria dell'informazione alle comunicazioni nascoste \u00e8 la progettazione della codifica dei segnali del Sistema di Posizionamento Globale. Il sistema usa un generatore di numeri pseudocasuali che mette il segnale radio sotto la soglia del rumore. Quindi un ascoltatore radio non sarebbe nemmeno in grado di capire che c'\u00e8 un segnale presente, perch\u00e9 rimarrebbe affogato da varie sorgenti di rumore (rumore atmosferico o di antenna). Comunque facendo l'integrale su un lungo periodo di tempo, usando la sequenza pseudorandomica \"segreta\" (ma nota al destinatario), \u00e8 possibile rilevare il segnale e capirne le modulazioni. Nel sistema di posizionamento globale, il segnale C/A \u00e8 stato pubblicato come sequenza di 1023 bit, ma la sequenza pseudorandomica usata nel P(Y) rimane segreta. La stessa tecnica pu\u00f2 essere usata per trasmettere informazioni nascoste usando sistemi a breve raggio ed aventi bassissima potenza, senza che un nemico si accorga dell'esistenza del segnale radio. \u00c8 analogo alla steganografia. Vedi anche comunicazioni spread spectrum.\nAltre applicazioni.\nLa teoria dell'informazione ha applicazioni anche nei campi del gioco d'azzardo, della bioinformatica e della musica."}
{"id": "20236", "revid": "124427400", "url": "https://it.wikipedia.org/wiki?curid=20236", "title": "Linguaggio di markup", "text": "Il linguaggio di marcatura (o di \"markup\") \u00e8 un insieme di regole che descrivono i meccanismi di rappresentazione (strutturali, semantici, presentazionali) o layout di un testo; facendo uso di convenzioni rese standard, tali regole sono utilizzabili su pi\u00f9 supporti. Perci\u00f2, la tecnica di formattazione con marcatori (detti \"espressioni codificate\") richieder\u00e0 una serie di convenzioni, proprie appunto di un 'linguaggio a marcatori di documenti'.\nDescrizione.\nIl termine \"markup\" (o marcatura) deriva dall'ambiente tipografico dove si usava contrassegnare con annotazioni le parti del testo che andavano evidenziate o corrette, allo scopo di segnalarle al compositore o al dattilografo.\nTipologie.\nI diversi linguaggi di markup esistenti si distinguono fondamentalmente in:\nLa differenza tra i due sta nel meccanismo usato per definire la rappresentazione del testo, sia per quanto riguarda la sua struttura, sia per quanto riguarda il significato degli elementi che lo compongono, sia per quanto riguarda la visualizzazione (o formattazione):\nI linguaggi del secondo tipo risultano pi\u00f9 vantaggiosi perch\u00e9 si concentrano sui problemi strutturali di leggibilit\u00e0 e prescindono in fase di lettura dal software con cui sono stati generati. Sono, in altre parole, quelli che permettono di garantire una corretta separazione tra struttura (o contenuto) e visualizzazione (o presentazione, non necessariamente visuale: ad esempio, parlata).\nL'SGML (Standard Generalized Markup Language) \u00e8 stato il primo metalinguaggio di markup descrittivo standardizzato a livello internazionale (ISO 8879 del 1986) che ha definito dei metodi di rappresentazione del testo in forma elettronica in modo indipendente dall'hardware e dal sistema operativo utilizzato. L'SGML \u00e8 basato sul concetto di \"definizione del tipo di documento\" o Document Type Definition (DTD) ovvero richiede per ogni \"documento\" la definizione del modo in cui i vari elementi del testo possono essere utilizzati. Ad esempio una lettera contiene degli elementi essenziali quali \"mittente\", uno o pi\u00f9 \"destinatari\", \"data\", \"oggetto\", \"corpo\", l'indicazione di colui che la \"firma\", ... Tutti elementi che devono essere presenti, probabilmente anche con un certo ordine. La DTD deve prendersi carico di definire tutto questo, stabilendo ci\u00f2 che \u00e8 permesso e cosa invece non lo \u00e8.\nL'HTML \u00e8 stato sviluppato nei primissimi anni novanta del XX secolo da Tim Berners-Lee al CERN di Ginevra (Svizzera), assieme al protocollo HTTP dedicato al trasferimento di documenti in tale formato. Nel 1989 Berners-Lee propose un progetto che riguardava la pubblicazione di ipertesti, noto con il nome di \"world wide web\". All'interno di questo progetto in seguito nacquero sia il server web \"httpd\" (HyperText Transfer Protocol Daemon), sia il client WorldWideWeb (il primo browser della storia), il cui sviluppo part\u00ec nell'ottobre del 1990, e il cui uso fu esclusivamente interno al CERN fino alla sua pubblicazione nella rete internet nel corso del 1991. Assistito dai suoi colleghi all'interno dell'istituto Svizzero, Berners-Lee concorse alla definizione della prima versione dell'HTML, che fu ufficialmente resa pubblica nel giugno del 1993, co-firmata insieme a Daniel Connolly e sostenuta dal gruppo di lavoro dell'Internet Engineering Task Force (IETF) chiamato \"Integration of Internet Information Resources\" (\"Integrazione delle risorse informative di Internet\"), per proporla come standard IETF.\nNel 1994 il linguaggio ha avuto una forte diffusione in seguito ai primi utilizzi commerciali del web, cos\u00ec nello stesso anno nacque il World Wide Web Consortium, e da quel momento in poi, lo sviluppo dell'HTML diverr\u00e0 prerogativa del W3C.\nNel 1995 il W3C defin\u00ec la versione 3.0 di HTML, a cui segu\u00ec la versione 3.2 nel 1997, e infine arrivarono nel 1998 le prime specifiche di HTML4.\nCaratteristiche dei linguaggi di markup.\nUna caratteristica comune di molti linguaggi di markup \u00e8 che mescolano il testo di un documento con le istruzioni di markup nello stesso flusso di dati o file. Questo non \u00e8 necessario; \u00e8 possibile isolare il markup dal contenuto del testo, utilizzando puntatori, offset, ID o altri metodi per coordinare i due. Tale \"markup standoff\" \u00e8 tipico per le rappresentazioni interne che i programmi utilizzano per lavorare con i documenti contrassegnati. Tuttavia, il markup incorporato o \"inline\" \u00e8 molto pi\u00f9 comune altrove. Ecco, ad esempio, una piccola sezione di testo contrassegnata in HTML:\n &lt; h1 &gt; Anatidi &lt;/ h1 &gt; \n &lt; p &gt; \n La famiglia &lt; i &gt; Anatidi &lt;/ i &gt; comprende anatre, oche e cigni,\n ma &lt; em &gt; non &lt;/ em &gt; gli urlatori strettamente imparentati.\n &lt;/ p &gt;\nI codici racchiusi tra parentesi angolari codice_1sono istruzioni di markup (note come tag), mentre il testo tra queste istruzioni \u00e8 il testo effettivo del documento. I codici codice_2, codice_3e codice_4sono esempi di markup \"semantico\" , in quanto descrivono lo scopo previsto o il significato del testo che includono. In particolare, codice_2significa \"questo \u00e8 un titolo di primo livello\", codice_3significa \"questo \u00e8 un paragrafo\" ecodice_4significa \"questa \u00e8 una parola o una frase enfatizzata\". Un programma che interpreta tale marcatura strutturale pu\u00f2 applicare le proprie regole o stili per presentare le varie parti di testo, utilizzando diversi tipi di carattere, grassetto, dimensione del carattere, rientro, colore o altri stili, come desiderato. Ad esempio, un tag come \"h1\" (livello di intestazione 1) potrebbe essere presentato in un grande carattere sans-serif in grassetto in un articolo, o potrebbe essere sottolineato in un documento a spaziatura fissa (stile macchina da scrivere) o potrebbe semplicemente non cambiare completamente la presentazione.\nAl contrario, il tag codice_8in HTML 4 \u00e8 un esempio di markup di \"presentazione\", che viene generalmente utilizzato per specificare una particolare caratteristica del testo senza specificare il motivo di tale aspetto. In questo caso, l'elemento codice_8impone l'uso di un carattere tipografico corsivo. Tuttavia, in HTML 5 questo elemento \u00e8 stato riproposto con un uso pi\u00f9 semantico: per denotare &lt;q&gt;un intervallo di testo con una voce o uno stato d'animo alternativo, o altrimenti compensato dalla normale prosa in un modo che indica una diversa qualit\u00e0 del testo&lt;/q&gt;. Ad esempio, \u00e8 opportuno utilizzare l'elemento codice_8 per indicare una designazione tassonomica o una frase in un'altra lingua. La modifica \u00e8 stata apportata per facilitare la transizione da HTML 4 a HTML 5 nel modo pi\u00f9 fluido possibile, in modo che gli usi deprecati degli elementi di presentazione preservino la semantica pi\u00f9 probabile.\nLa Text Encoding Initiative (TEI) ha pubblicato ampie linee guida su come codificare testi di interesse per le scienze umane e sociali, sviluppate in anni di lavoro di cooperazione internazionale. Queste linee guida sono utilizzate da progetti che codificano documenti storici, opere di studiosi, periodi o generi particolari e cos\u00ec via."}
{"id": "20239", "revid": "465169", "url": "https://it.wikipedia.org/wiki?curid=20239", "title": "Fonema", "text": "Un fonema \u00e8 un'unit\u00e0 linguistica dotata di valore distintivo, ossia una unit\u00e0 che pu\u00f2 produrre variazioni di significato se scambiata con un'altra unit\u00e0: ad esempio, la differenza di significato tra l'italiano \"tetto\" e \"detto\" \u00e8 il risultato dello scambio tra il fonema /t/ e il fonema /d/. Viceversa, tutte le realizzazioni della \"erre\", compresa la cosiddetta \"erre francese\" ([\u0281], fricativa uvulare sonora), concorrono in italiano a veicolare lo stesso significato, cio\u00e8 /r/ (non c'\u00e8 insomma differenza di significato tra la resa [\u0281oma] e [roma]). [\u0281] e [r] sono foni e precisamente allofoni del fonema /r/. Il fonema \u00e8, quindi, un'astrazione mentale, che categorizza singole realizzazioni articolatorie (i foni) secondo un unico significato.\nI foni individuano la \"qualit\u00e0 sonora delle parole\", ma in quanto permettono di distinguere una parola da ogni altra essi hanno un carattere astratto e una funzione distintiva. Intesi in tal modo sono indicati come \"fonemi\".\nNelle lingue con alfabeti fonematici, ossia quegli alfabeti con corrispondenza grafema-fonema, le lettere dell'alfabeto sono la rappresentazione o trascrizione grafica di suoni (detti foni). Non sempre vi \u00e8 corrispondenza univoca tra i foni e i grafemi (le lettere), l'inglese ne \u00e8 un ottimo esempio. Anche in italiano, il cui alfabeto rappresenta apparentemente con ogni lettera un suono della lingua parlata, \u00e8 caratterizzato da convenzioni del tutto arbitrarie: il grafema &lt;gli&gt; non deve essere letto come una serie di tre suoni; trattasi invece di un trigramma che corrisponde alla laterale palatale.\nSecondo lo strutturalismo i fonemi rappresentano le unit\u00e0 minime di seconda articolazione, ossia le unit\u00e0 linguistiche pi\u00f9 piccole e senza significato proprio, ma che combinate possono produrre unit\u00e0 aventi significato e funzione grammaticale propria, dette monemi o \"unit\u00e0 di prima articolazione\". Se prendiamo, ad esempio, la parola italiana \"parlo\", la prima articolazione individua gli elementi \"parl\" e \"o\". A questo livello vengono combinati significati. Al livello di seconda articolazione vengono combinati suoni: le unit\u00e0 della stessa parola sono dunque /p/, /a/, /r/, /l/ e /o/.\nLa disciplina che individua e studia i fonemi si chiama fonologia. I fonemi sono unit\u00e0 astratte: queste unit\u00e0 hanno come realizzazione i foni.\nCriterio delle coppie minime.\nPer individuare i vari fonemi di una data lingua, si usa generalmente il criterio della ricerca di coppie minime, ossia di due parole che si differenziano per un solo fonema (come nell'esempio sopra \"tetto\" e \"detto\").\nPer esempio, in italiano /p/ e /b/ sono due fonemi perch\u00e9 \u00e8 presente la coppia minima 'pelle' - 'belle'. I fonemi si segnano tra barre oblique /.../ secondo le convenzioni della trascrizione fonemica. Per indicare una coppia di fonemi, si utilizza a volte il simbolo \"~\" posto tra i due fonemi, per esempio ~ .\nGli inventari fonemici possono variare tantissimo da lingua a lingua: i vari sistemi possono contenere da 2 vocali (abcaso, almeno secondo alcune analisi fonologiche) a 55 (sedang) e da 6 consonanti (rotokas) a quasi 120 (!kung). Il numero totale di fonemi pu\u00f2 variare da 10 nel pirah\u00e3, 11 nel rotokas (parlato in Papua-Nuova Guinea), 12 in hawaiano e 30 in serbo e italiano fino a 141 nello !X\u0169 (parlato in Africa meridionale, nel deserto del Kalahari), che rappresentano il primato mondiale attuale.\nCriterio dei tratti distintivi.\nNell'esempio italiano precedente, e si differenziavano per due fonemi. Pi\u00f9 precisamente si sarebbe potuto dire che i due fonemi, /p/ e /b/, si differenziavano per un solo tratto distintivo: la \"sonorit\u00e0\" (= vibrazione delle pliche vocali) del primo segmento, assente in e presente in . I tratti distintivi sono stati usati dalla Scuola di Praga, d'impostazione strutturalista, che ha dominato la linguistica per molti decenni.\nAltri tratti distintivi sono il modo di articolazione, posizione della lingua e delle labbra, posizione del velo palatino.\nAllofoni.\nI fonemi sono unit\u00e0 astratte, ma sono realizzati concretamente come foni. Ogni fonema quindi ha la sua realizzazione in uno o pi\u00f9 foni. I foni, che sono la realizzazione di un fonema, sono chiamati in fonologia allofoni di quel fonema.\nPer esempio, il fonema /n/ in italiano \u00e8 generalmente realizzato con l'allofono [n]: fonemicamente /\u02c8nano/, foneticamente [\u02c8na\u02d0no]. Ma se \u00e8 seguita da una consonante, la nasale /n/ assimila il luogo di articolazione della consonante successiva. Per esempio, se seguita da una consonante velare, il fonema /n/ \u00e8 realizzato come velare [\u014b]: quindi, fonemicamente /an\u02c8kora/, foneticamente [a\u014b\u02c8ko\u02d0ra].\nIl fonema nella grammatica generativa.\nRecentemente, la grammatica generativa, fondata dal linguista Noam Chomsky, ha offerto una teoria che permetterebbe di semplificare gli inventari fonemici delle lingue, in particolare con il libro \"The Sound Pattern of English\" (1968). Essa non ha ancora raggiunto un grado di completezza e di semplicit\u00e0 espositiva tale da essere confrontabile con le teorie tradizionali: tuttavia sembra importante il fatto che non trascuri l'interazione profonda che esiste tra fonologia e prosodia. Elementi fondamentali dell'analisi generativa della fonologia sono la \"sillaba\", il \"piede\" e la \"parola fonologica\". Studiosi che seguono questo metodo affermano di aver risolto alcuni enigmi linguistici come i tre gradi di lunghezza delle vocali estoni, che, tuttavia, potrebbero semplicemente esser descritti come , , , con \"C\" consonante generica.\nTerapia fisica.\nLa terapia fisica della impostazione dei fonemi viene eseguita dalla figura sanitaria logopedista la quale utilizza spesso la terapia a vibrazione locale."}
{"id": "20240", "revid": "30610", "url": "https://it.wikipedia.org/wiki?curid=20240", "title": "Allofono", "text": "In fonologia, un allofono di un fonema \u00e8 una realizzazione fonetica (o fono) che in una determinata lingua non ha carattere distintivo, ma si trova a essere in distribuzione complementare con gli altri allofoni dello stesso fonema. Sinonimo di \"allofono\" sono \"variante combinatoria\" e \"variante di posizione\".\nIn italiano un esempio lampante \u00e8 rappresentato dal fonema , che possiede ben quattro allofoni. Se si considerano, per esempio, le parole \"naso\", \"Gianpaolo\", \"conca\" e \"anfibio\", in ognuna di esse il fonema \u00e8 realizzato in realt\u00e0 utilizzando foni diversi. Il primo \u00e8 effettivamente (nasale alveolare), mentre gli altri sono realizzati rispettivamente (nasale bilabiale, esistente anche come fonema e scritto \"m\"), (nasale velare), (nasale labiodentale). Di questi foni, solo uno, ,\u00e8 anche, in altri contesti, fonema: gli altri risultano esclusivamente dal cambiamento del punto di articolazione del fonema, influenzato dai fonemi adiacenti.\nFra gli esempi precedenti -per il resto splendidamente illuminanti- non sembra per\u00f2 corretto quello riferito al nome 'Gianpaolo', perch\u00e9 questo esiste anche nella variante 'Giampaolo', cio\u00e8 col fonema /m/, forse anche pi\u00f9 comune e di pronuncia pi\u00f9 facile, e quindi variante usata in preferenza, parlando distrattamente o non conoscendo quella esatta; ma se il nome esatto \u00e8 noto e si parla con attenzione, il fonema /n/ in 'Gianpaolo' sembra invariabilmente reso con il fono nasale velare, esattamente come nel successivo esempio 'conca'. N\u00e9 sembra di ricordare altri vocaboli nei quali il fonema /n/ si pronunci come fono [m].\nPer continuare con gli esempi, in \"panca\" e \"valanga\" il fono nasale velare \u00e8 foneticamente differente dalla di \"pane\" (, alveolare: ) e, anche se si pronunciasse , non distinguerebbe una nuova parola per i parlanti italiani. In e il carattere velare di \u00e8 determinato dalla consonante velare che segue ( o ); si parla dunque di \"allofono contestuale\" (o di \"tassofono\") del fonema .\nNon tutti gli allofoni sono determinati dal contesto linguistico in cui si vengono a trovare, ma da altri tipi di contesti. La velare di \u00e8 un tipico tratto regionale settentrionale; la \u00abr moscia\u00bb ( uvulare ) \u00e8 dovuta a difetti di pronuncia, a particolari abitudini dei singoli parlanti o alla loro provenienza regionale (in Italia \u00e8 frequente in Valle d'Aosta, in Alto Adige, nel Parmense, nel Piacentino e nel piccolo comune di Paularo in Carnia); la cosiddetta \u00ablisca\u00bb \u00e8 un difetto di pronuncia che fa realizzare la consonante costrittiva alveolare solcata non-sonora come (fono costrittivo laterale alveolare non-sonoro) e la costrittiva alveolare solcata sonora come (fono costrittivo laterale alveolare sonoro); \u00e8 curioso notare come sia invece un fonema in gallese (grafia \"ll\", come nel cognome \"Lloyd\"). In tutti questi casi non si \u00e8 in presenza di allofoni contestuali in senso linguistico, ma di \"variofoni\" che possono essere dovuti a \"difetti\" di pronunzia, o a un idioletto, ovvero a una particolare produzione linguistica individuale, a caratteristiche fonostilistiche reputate prestigiose (i \"sociofoni\"), o a una forte pronuncia regionale (i \"geofoni\")."}
{"id": "20241", "revid": "599013", "url": "https://it.wikipedia.org/wiki?curid=20241", "title": "Ipa", "text": ""}
{"id": "20242", "revid": "1543377", "url": "https://it.wikipedia.org/wiki?curid=20242", "title": "Fonetica", "text": "La fonetica (dal greco (\"ph\u014dn\u1e17\"), \"suono\" o \"voce\") \u00e8 la branca della linguistica relativa alla sostanza dell'espressione (secondo la definizione del linguista Ferdinand de Saussure) che studia la produzione e la percezione di suoni linguistici (foni), e le loro caratteristiche.\nBranche della fonetica sono:\nCon \"fonetica\" ci si riferisce solitamente alla fonetica articolatoria, in quanto le altre si sono sviluppate in un'epoca pi\u00f9 recente e soprattutto la fonetica uditiva necessita ancora di chiarimenti da parte dei linguisti anche per quanto riguarda molte delle attivit\u00e0 dell'apparato uditivo, attualmente ancora sconosciute. \u00c8 importante per\u00f2 fare una distinzione tra fonetica e fonologia. Con quest'ultima facciamo riferimento al livello della linguistica relativo alla forma dell'espressione, ai cosiddetti fonemi, cio\u00e8 la rappresentazione dei singoli elementi lessicali.\nFonetica articolatoria.\nLa fonetica articolatoria studia i suoni di una lingua sotto l'aspetto della loro produzione attraverso l'apparato fonatorio, descrive quali organi intervengono nella produzione dei suoni, quali posizioni assumono e come queste posizioni interferiscono con il percorso dell'aria in uscita dai polmoni attraverso la bocca, il naso o la gola per produrre i differenti foni.\nNon si occupa di tutte le attivit\u00e0 fisiologiche che intervengono nella produzione di un suono, ma seleziona solamente quelle che attengono al luogo di articolazione. Un simbolo fonetico \u00e8 un segno convenzionale usato per significare la descrizione articolatoria di un suono, nonch\u00e9 una sua approssimata collocazione in determinate classi detti foni, dal momento che nessuno \u00e8 in grado di riprodurre due volte lo stesso identico suono. I simboli pi\u00f9 utilizzati sono quelli dell'AFI, l'Associazione fonetica internazionale, conosciuta anche come IPA.\nMeccanismo di produzione dei suoni linguistici.\nPer quanto concerne la lingua italiana bisogna fare un'importante distinzione tra consonantismo e vocalismo. A prescindere dal fatto che sono ben note le consonanti e le vocali, i due gruppi si distinguono per il modo in cui vengono prodotti. Nel vocalismo bisogna introdurre il concetto di meccanismo laringeo o pi\u00f9 comunemente noto come vibrazione, che consiste nella vibrazione delle pliche vocali (= corde vocali). Le vocali risultanti si distinguono in base alla posizione che assumono gli organi mobili del tratto vocale. Il consonantismo, invece, \u00e8 messo in moto non tramite la vibrazione ma tramite la formazione di un restringimento o chiusura del tratto vocale, permettendoci di distinguere le ostruenti (occlusive, affricate, fricative), in cui avviene una totale chiusura, dalle sonoranti (nasali, laterali, vibranti, approssimanti) in cui invece il flusso d'aria passa incontrastato nel tratto vocale.\nSebbene i due differiscano per il modo di articolazione in entrambi i casi viene utilizzato il medesimo apparato utilizzato per la funzione vitale della respirazione. Il processo infatti comincia nei polmoni nei quali l'aria durante l'espirazione viene incanalata nei bronchi, a causa della pressione dei muscoli intercostali, passando per la trachea fino ad arrivare al tratto vocale (laringe, glottide, faringe, velo palatino, ugola, lingua, palato, alveoli, denti incisivi, labbra, cavit\u00e0 nasali). Ma se nella respirazione la durata dell'inspirazione \u00e8 pi\u00f9 o meno equivalente a quella dell'espirazione, nella fonazione invece i tempi sono piuttosto diversi: possiamo quasi dire che l'uomo economizza sull'aria inspirata utilizzando per gli scarti espirati una durata maggiore rispetto ai tempi d'inspirazione.\nVocalismo.\nCome abbiamo gi\u00e0 detto le vocali sono realizzate tramite vibrazione delle pliche (corde) vocali. Come \u00e8 facilmente intuibile per\u00f2 le vocali non si realizzano allo stesso modo - altrimenti non conteremmo oggi cinque vocali nel sistema linguistico italiano. per la realizzazione delle vocali dobbiamo, quindi, tener conto dei criteri di:\nConsonantismo.\nLe consonanti, differentemente dalle vocali, si realizzano tramite un diaframma. Anche in questo caso le consonanti differiscono tra loro per tre criteri:\nI click.\nDi base, le consonanti e vocali si producono con un flusso d'aria egressivo che parte dai polmoni ma in altre lingue, per esempio in lingue africane come lo Xhosa, esistono delle consonanti prodotte senza flusso d'aria dai polmoni, cio\u00e8 i click. Simili suoni sono presenti nella parlata colloquiale anche in altre lingue nel mondo, incluso l'italiano: si pensi per esempio alla negazione \"tsk tsk\", effettuata facendo schioccare la punta della lingua distesa sul palato e senza espirare (questo click \u00e8 presente anche in lingua maori). Altri click coinvolgono il labbro inferiore a contatto con l'arcata dentaria superiore e il dorso della lingua con la parte tondeggiante del palato. Quest'ultimo \u00e8 presente proprio all'inizio della parola \"Xhosa\". L'ultimo click \u00e8 prodotto facendo schioccare la punta della lingua retroflessa nell'incavo del palato.\nFonetica acustica.\nLa fonetica acustica tratta l'onda sonora come il prodotto di un qualsiasi risonatore. In pratica equipara l'apparato fonatorio umano a un sistema d'emissione e riproduzione di suoni. Per decodificare le caratteristiche salienti dell'onda sonora prodotta si utilizzano il sonografo, o spettrografo, e gli spettrogrammi con esso prodotti: con questi strumenti si possono identificare determinate bande chiamate formanti che sono risultate essere importanti per la comprensione dei suoni linguistici e hanno anche mostrato una certa relazione con alcuni processi articolatori. Inoltre, con essi, si sono analizzate le onde sonore per capire quali fossero le frequenze che contenevano i dati fondamentali, necessari e sufficienti per identificare i suoni delle varie lingue.\nFonetica percettiva.\nLa fonetica uditiva \u00e8 probabilmente il settore della fonetica a tutt'oggi meno esplorato e tratta di come i suoni linguistici vengano recepiti dall'apparato uditivo umano: per questo studia in particolare come funziona il canale uditivo. Un altro campo d'investigazione riguarda le possibili interferenze acustiche che si possono determinare nell'ascolto dei suoni linguistici. Recentissimi sono gli studi in campo cognitivo, correlati alla percezione effettiva dei suoni. Rappresentano un ambito della fonetica uditiva anche le ricerche su come vengono percepiti i suoni nelle diverse situazioni comunicative (soprattutto nei diversi ambienti, in particolare rumorosi).\nFonetica sperimentale o strumentale.\nLa fonetica sperimentale studia i suoni prodotti dall'apparato fonatorio secondo un approccio fisico, sia usando strumenti particolari per determinare con precisione la posizione dei vari organi articolatori sia prestando attenzione al risultato del processo fonatorio: unendo i dati si sono scoperte caratteristiche importanti sull'articolazione dei suoni linguistici. Essa utilizza strumenti come i raggi x per determinare la posizione degli articolatori e nella prima met\u00e0 del secolo scorso si usava il chimografo che, mediante un pennino mosso dalle vibrazioni dell'aria provocate dalla produzione dei suoni, tracciava delle linee d'intensit\u00e0 su un tamburo rotante coperto con carta annerita con nerofumo. Il chimografo \u00e8 stato in seguito sostituito dal pi\u00f9 funzionale sonografo. Lo studio di questi dati risulta tanto pi\u00f9 preciso e significativo quanto pi\u00f9 sono perfezionati gli strumenti usati.\nAltri settori d'indagine.\nAltri settori di indagine della fonetica sono:\nTrascrizione fonetica.\nNonostante il gran numero delle lingue presenti nel mondo e del vasto numero dei sistemi ortografici esistenti, \u00e8 possibile comunque fare una trascrizione fonetica (tramite sistema IPA), ovvero realizzare nella scrittura le caratteristiche fonetiche di una determinata lingua mediante un sistema alfabetico nuovo riconosciuto universalmente e che non corrisponda a un sistema linguistico esistente (parleremmo altrimenti di traslitterazione). La trascrizione dei foni avviene tra parentesi quadre ([...]), quella dei fonemi tra parentesi oblique (/.../).\nEcco un esempio di trascrizione fonetica:\nLe quattro trascrizioni fonetiche differiscono esclusivamente nei foni [a], [a\u02d0], [\u00e6], [\u00e6\u02d0] non nel fonema (per approfondire, vedi Fonologia). Sono quattro pronunce diverse dello stesso significante (e stesso significato). Parliamo in questo senso di allofoni, in quanto i quattro suoni sono diverse realizzazioni fonetiche di un'unica unit\u00e0 del significante, di un medesimo fonema.\nUn altro esempio di allofonia potrebbe essere dato dalla diversa realizzazione fonetica della /r/ (come vibrante alveolare, vibrante uvulare o la cosiddetta \"erre moscia\", fricativa uvulare o \"erre francese\"), sempre facendo riferimento all'esempio precedente. Quindi avremo [pare], [pa\u0280e], [pa\u0281e] il cui fonema corrispondente \u00e8 per tutte -&gt; /pare/ (con trascrizione fonologica).\nCaratteristiche prosodiche.\nCon caratteristiche prosodiche si intendono tutte quelle caratteristiche fonetiche che si producono simultaneamente ai suoni in s\u00e9 e per s\u00e9 ma che non sono rappresentabili con i soli foni. \u00c8 per questo che si parla di \"trascrizione fonetica larga\" se si prende nota solo dei foni, gli elementi necessari, e di \"trascrizione fonetica stretta\" se si va pi\u00f9 in dettaglio trascrivendo anche altri elementi come l'accento, la sillaba, la lunghezza dei segmenti.\nAccento.\nCon accento si intende la prominenza di una sillaba su un'altra. Nella trascrizione fonetica si realizza tramite un apostrofo immediatamente precedente alla sillaba accentata. Ad esempio ['pare] oppure [pa'rere]. \u00c8 importante notare che le lingue differiscono anche per la posizione dell'accento: esistono lingue con accento libero come l'italiano in cui la posizione dell'accento varia a seconda del lessico e quindi vi sono parole tronche, piane, sdrucciole, bisdrucciole) e lingue invece ad accento fisso in cui invece l'accento \u00e8 fisso sempre sulla stessa sillaba, come nel caso del francese e il turco che hanno l'accento sempre sull'ultima sillaba.\nSillaba.\nLa sillaba \u00e8 l'unit\u00e0 fonetica minima. \u00c8 costituita dal nucleo, che \u00e8 l'elemento necessario e indispensabile, e pu\u00f2 presentare o facoltativamente o obbligatoriamente un attacco e facoltativamente una coda. Se la sillaba presenta della coda \u00e8 detta chiusa altrimenti la sillaba \u00e8 aperta. Il nucleo deve essere caratterizzato da un picco di sonorit\u00e0 (in italiano quindi deve essere per forza formato solo dalle vocali). Nella trascrizione fonetica il confine sillabico \u00e8 rappresentato dai punti, in posizione tonica pu\u00f2 anche essere omesso per la presenza dell'accento.\nLunghezza dei segmenti.\n\u00c8 possibile rappresentare una vocale o consonante nel suo grado di lunghezza (breve o lungo) tramite diversi espedienti. In un primo basta segnalarlo tramite un trattino dritto per una maggiore lunghezza o tramite un archetto per una minore lunghezza. Il tratto lungo pu\u00f2 essere rappresentato per le consonanti anche tramite ripetizione del fonema (es [fatte]) oppure tramite i due punti sia per consonanti che per vocali (es [fat:e] e [li:mpido])."}
{"id": "20243", "revid": "964", "url": "https://it.wikipedia.org/wiki?curid=20243", "title": "Lingua (linguistica)", "text": "La lingua \u00e8 il sistema o forma storicamente determinata attraverso il quale gli appartenenti a una comunit\u00e0 si esprimono e comunicano tra loro attraverso l'uso di un determinato linguaggio ovvero un insieme di segni scritti (\"simboli\") e/o parlati (\"suoni\").\nIntroduzione.\nUna lingua \u00e8 un sistema di comunicazione composto da vari sottosistemi. I principali sistemi che compongono una lingua sono: il lessico, il sistema fonologico, la morfologia, la sintassi e la pragmatica; nel caso vi siano sia una versione scritta sia una orale, anche un sistema di scrittura.\nLa linguistica \u00e8 la disciplina che studia le lingue con lo scopo di comprendere l'abilit\u00e0 umana del linguaggio. Ferdinand de Saussure \u00e8 stato il primo studioso a dotare la linguistica dei metodi empirici e dell'obiettivit\u00e0 delle scienze, grazie alle sue teorie raccolte sotto la denominazione di strutturalismo, tanto da essere considerato da alcuni il padre fondatore della linguistica moderna.\nSecondo Ethnologue, nel 2020 esistono lingue nel mondo. Le pi\u00f9 diffuse sono il cinese mandarino (concentrato in Cina e nelle limitrofe Taiwan e Singapore), l'inglese (parlato in Gran Bretagna, America del Nord, Oceania e parte dell'Africa), lo spagnolo (presente in Spagna, America meridionale e in alcune zone dell'Africa) e l'hindi (idioma ufficiale dell'India): relativamente al cinese \u00e8 da notare come essa risulti la lingua col maggior numero di nativi parlanti (dato condizionato dall'enorme popolazione) mentre l'inglese \u2014 per via dell'influenza coloniale dell'impero britannico e della cultura americana \u2014 \u00e8 quella con pi\u00f9 locutori. Altre lingue che ricoprono un ruolo significativo sono: francese (conosciuto in Francia, Benelux e parte dell'Africa), arabo (diffuso in Nordafrica e Medio Oriente), russo (lingua ufficiale in Russia e Bielorussia), portoghese (parlato in Portogallo e Brasile), indonesiano (particolarmente rilevante in Indonesia e nell'area asiatica), tedesco (che interessa la Germania nonch\u00e9 le vicine Austria e Svizzera), giapponese (concentrato nello stato nipponico), turco (circoscritto alla Turchia) e italiano (parlato in Italia e Svizzera).\nLo sviluppo delle lingue \u00e8 influenzato non solo dal contesto storico e geografico, ma anche dallo scenario sociale.\nIl significato, il significante, referente e arbitrariet\u00e0 del sistema simbolico.\n\u00c8 merito di Saussure l'aver definito il segno linguistico come l'unione di un significante e di un significato.\nPer significante si intende la produzione verbale, quell'insieme di suoni (vibrazioni acustiche prodotte dalle corde vocali durante la fonazione, se si eccettuano i click come \"tsk tsk\") che hanno la propriet\u00e0, per coloro che parlano quella lingua, di richiamare un certo significato. Pi\u00f9 difficile definire il significato in quanto esso si correla al concetto, all'oggetto, al fenomeno, o ad altro che il significante indica. Per esempio, se si pronuncia \"torta alla crema\" ad alta voce, ci\u00f2 che si sente \u00e8 il significante (\"ci\u00f2 che significa qualcosa\"), mentre l'idea di torta alla crema nella mente di chi ascolta \u00e8 il significato. Da qui si evince che il linguaggio \u00e8 un sistema simbolico che si riferisce indirettamente alla realt\u00e0 e che pu\u00f2 descrivere anche oggetti astratti o esistenti ma assenti nel momento in cui si parla/hic et nunc (ad esempio un antenato, un oggetto smarrito, un oggetto presente altrove...). L'oggetto reale, in questo caso la torta alla crema autentica e che si pu\u00f2 percepire con i sensi (si vede, si tocca, si ascolta mentre si taglia, si annusa, si gusta), si chiama \"referente/designatum\". Questo sistema simbolico non \u00e8 assoluto ma \u00e8 largamente arbitrario, siccome uno stesso referente cambia significante in base alla lingua (ad esempio torta, cake, \u86cb\u7cd5 dan4gao1), se si eccettua il fenomeno del fonosimbolico e delle onomatopee, che contengono un riferimento ai suoni che si sentono nella realt\u00e0 o che cercano di replicare la realt\u00e0 con i suoni (ad esempio tonfo, sciacquare, flauto, vento, morbido, gattino piccino, miao, bau, chicchirich\u00ec\u00ec\u00ec\u00ec\u00ec). Ma anche questo fenomeno contiene un fondo di arbitrariet\u00e0 (ad esempio bau bau, wof wof, \u6c6a\u6c6a wang1 wang1).\nInoltre il significato di una parola dipende dal soggetto psicologico e dalla lingua stessa; l'oggetto non \u00e8 un \"in s\u00e9\", ma dipende dal soggetto che ne prende coscienza-conoscenza. Il soggetto \u00e8 condizionato dalle proprie strutture emotive e cognitive, la lingua \u00e8 determinata dalle scelte del soggetto e della comunit\u00e0 a cui l'individuo appartiene e determina, per molti aspetti, l'organizzazione logica del mondo concettuale.\n\u00c8 quindi pi\u00f9 corretto, in linguistica, definire il significato come \"significato verbalmente elaborato\" piuttosto che usare come punto di riferimento il concetto, l'oggetto, l'azione o la relazione; il significato \u00e8 quella parte di realt\u00e0 extra-linguistica a cui un certo significante fa riferimento. Se si considera un segno linguistico si nota che esso possiede due aspetti: l'immagine acustica (cio\u00e8 i suoni in successione che lo compongono) e il concetto che esso esprime. Al primo si d\u00e0 il nome di significante e al secondo di significato. Il legame che unisce il significato al significante \u00e8 arbitrario e ha una motivazione storica.\nUn segno linguistico si pu\u00f2 paragonare a una banconota. Il significante \u00e8 il rettangolo di carta di una certa dimensione, con certe immagini e con certi colori, il significato \u00e8 il valore (in oro o in merci) che viene attribuito a tale rettangolo di carta. Il legame tra il rettangolo di carta e un determinato valore \u00e8 arbitrario: cio\u00e8 non ha una motivazione logica, ma dipende da una convenzione.\n\"Langue\" e \"parole\".\nSaussure crea una famosa dicotomia siccome distingue tra lingua (\"langue\") come insieme di competenze condivise socialmente che deve essere distinto dallo studio dei proferimenti linguistici occasionali (\"parole\"), ovvero della lingua in uso negli eventi comunicativi. Ovvero, la langue \u00e8 la lingua come concetto astratto e legata al modello del parlante ideale: studiarla significa praticare linguistica teorica. La parole \u00e8 la lingua usata in contesto dai parlanti concreti. Studiarla significa, per esempio, capire come la lingua permette l'esecuzione di atti di discorso e obiettivi a monte (pragmatica) o come una lingua evolve nel tempo (linguistica storica, spesso legata a filologia) o come una lingua si suddivide in variet\u00e0 di pronuncia.\nLa lingua come sistema di segni.\nUna lingua \u00e8 composta da segni che vanno per\u00f2 distinti tra segni naturali (detti anche indici) e segni artificiali.\nI \"segni naturali\" sono legati ai loro rispettivi significati (una colonna di fumo indica un incendio, un rossore improvviso indica vergogna o imbarazzo), mentre i \"segni artificiali\" sono arbitrari (per indicare via libera al semaforo si sarebbe potuto scegliere un colore diverso dal verde o per indicare le lettere dell'alfabeto si sarebbero potuti scegliere segni differenti) e quindi sono segni convenzionali che, a differenza dei segni naturali, devono essere imparati.\nI segni arbitrari, combinati con altri segni dello stesso tipo costituiscono un sistema di segni. La lingua pu\u00f2 essere considerata un sistema in quanto essa mette in relazione un insieme di significanti all'universo dei significati di quella lingua stessa.\nLa relazione non \u00e8 strettamente biunivoca perch\u00e9:\nAffinch\u00e9 un \"sistema di segni\" funzioni \u00e8 regola inderogabile che i segni (ciascuno dei quali \u00e8 portatore di un concetto riconducibile a infiniti significati), per diventare tali devono essere attribuiti alla lingua dalla maggior parte della comunit\u00e0 sociale che \u00e8 parte della lingua stessa.\nCaratteristiche dei segni.\nLa caratteristica dei segni linguistici sono la duplicit\u00e0, l'arbitrariet\u00e0 e la convenzionalit\u00e0.\nLa duplicit\u00e0 sottolinea il fatto che nel segno linguistico entrano in relazione, tranne alcune eccezioni, significato e significante.\nL'arbitrariet\u00e0 significa che non esiste una relazione evidente fra significato e significante. A prova di ci\u00f2 basti pensare ai diversi significanti, usati da lingue diverse, per indicare lo stesso significato e come, all'interno di una stessa lingua, in tempi storici diversi, la stessa parola assuma significati diversi e, a volte, opposti.\nSecondo alcuni le onomatopee contravvengono a questo principio perch\u00e9 il confronto con parole onomatopeiche di lingue diverse permette di osservare come le caratteristiche sonore di uno stesso oggetto, animale, situazione, siano espresse in modo verbalmente differente da una lingua all'altra.\nLa convenzionalit\u00e0 sta invece ad indicare che fra emittente e destinatario appartenenti alla stessa comunit\u00e0 linguistica, esiste una convenzione, un accordo comunicativo.\nUna caratteristica importante di tutta la lingua \u00e8 invece la propriet\u00e0 riflessiva: con il linguaggio, si pu\u00f2 parlare del linguaggio (che \u00e8 parte di quello che si fa in questo articolo di Wikipedia o che si fa in un libro di linguistica generale).\nLa lingua come struttura di sistemi correlati.\nLa lingua \u00e8 composta da un insieme di elementi tra di loro interdipendenti e ciascun elemento ha un valore e un funzionamento in rapporto al valore e al funzionamento degli elementi che gli sono vicini.\nSecondo lo strutturalismo la lingua \u00e8 un sistema costituito da pi\u00f9 sistemi tra loro correlati.\nSi ha cos\u00ec un sistema della lingua che si suddivide in:\nQuesti sistemi se si correlano tra di loro rappresentano altrettanti livelli di analisi e ogni unit\u00e0 presente in un livello pu\u00f2 essere scomposta in unit\u00e0 definite e minime.\nLa doppia articolazione.\nNella realizzazione di un codice esistono due tipi di rischio:\nLa lingua umana ha evitato questi due rischi utilizzando il sistema della doppia articolazione (concetto illustrato in particolare da Andr\u00e9 Martinet), caratteristica che viene considerata dai linguisti un \"universale\", cio\u00e8 una caratteristica propria di tutte le lingue.\nLa prima articolazione riguarda le unit\u00e0 minime fornite di significato (cio\u00e8 i monemi o morfemi), il combinarsi dei morfemi a costituire le parole, e queste a formare le frasi, le frasi a collegarsi in testi.\nLa parola \"cani\", ad esempio, \u00e8 composto da due morfemi: \"can\" che ritroviamo in \"canile\", \"canide\", ecc., \"i\" che ritroviamo in moltissimi plurali maschili, \"lavavano\" \u00e8 composto da tre morfemi, il primo che indica l'azione, il secondo il tempo in cui essa si situa, il terzo il numero e la relazione esistente fra il parlante e le persone che agiscono.\nLa seconda articolazione riguarda invece le unit\u00e0 prive di significato e cio\u00e8 il combinarsi dei fonemi (per lo scritto dei grafemi) all'interno delle parole.\nLa lingua, cos\u00ec, possedendo la doppia articolazione, offre la possibilit\u00e0 di combinare poche decine di unit\u00e0 prive di significato (i fonemi) in un numero teoricamente illimitato di unit\u00e0 fornite di significato (i morfemi). In questo modo il sistema linguistico \u00e8 estremamente comodo ed economico, perch\u00e9 baster\u00e0 combinare negli illimitati modi possibili i pochi fonemi che formano il sistema fonologico e che, essendo cos\u00ec pochi, sono facilmente memorizzabili.\nLa classificazione delle lingue.\nLa storia e lo sviluppo.\nVi sono diversi modi per classificare le lingue. Le pi\u00f9 correnti al giorno d'oggi sono:\nAltri tipi di classificazione (come ad esempio quella \"psicologica\" proposta da Wilhelm von Humboldt e Heymann Steinthal, che elaborarono una difficile suddivisione tra forma e materia, e perfezionata da Franz Misteli) sono oggi in disuso.\nLa classificazione genealogica \u00e8 la prima che sia stata impiegata con rigore scientifico: si basa sulle affinit\u00e0 tra le lingue, studiando i tratti comuni per risalire a una lingua madre. Grazie alla linguistica comparativa, \u00e8 possibile anche stabilire i gradi di parentela tra lingue i cui tratti non sono immediatamente accomunabili. Max M\u00fcller individu\u00f2 78 gruppi, sostenendo la tesi che oltre ad un lavoro sull'attualit\u00e0 bisognasse anche rivolgersi alla storia. La teoria ha avuto ampia diffusione e altri autori hanno proposto dei metodi per poter imparentare le lingue: Hugo Schuchardt elabor\u00f2 i concetti di \"affinit\u00e0 elementare\" (somiglianze tra espressioni infantili) e \"convergenza\" (adattamento delle lingue al territorio); Eduard Schwyzer quello di \"affinit\u00e0 culturale\" (influenza reciproca di lingue contigue).\nI primi studiosi che tentarono una classificazione morfologica furono Friedrich e Wilhelm August von Schlegel. I due studiosi tedeschi individuarono tre classi: le lingue senza strutture grammaticali; le lingue con affissi utilizzabili come parole a s\u00e9; le lingue a inflessione (a loro volta divise in sintetiche e analitiche). Questa tripartizione fu sviluppata ulteriormente da Franz Bopp, fondatore della linguistica indoeuropea, August Friedrich Pott e Bernardino Biondelli.\nNumero di lingue, le lingue pi\u00f9 parlate e l'estinzione delle lingue.\nNumero di lingue.\nIl numero totale di lingue \u00e8 difficile da determinare in modo esatto, siccome il numero varia (le lingue nascono per contatti e variazioni interne, si estinguono e vengono rivitalizzate se si conservano delle tracce) e talvolta \u00e8 difficile definire in modo esatto i confini di una lingua rispetto a un'altra o cosa sia una lingua e cosa sia un dialetto.\nEthnologue (2020) elenca lingue. Il 40% di esse (circa met\u00e0) ha meno di parlanti e in pi\u00f9 \u00e8 a rischio di estinzione. Secondo quanto dichiarato dall'Unesco in occasione dell'International Year of Indigenous Languages (2019), tutte le lingue a rischio estinzione in totale sono il 96% delle lingue nel mondo e sono parlate da un'esigua minoranza, pari al solo 3% della popolazione: le lingue pi\u00f9 diffuse sono il rimanente 4% e sono poche. Secondo Ethnologue, per dare un dato pi\u00f9 preciso e circostanziato, solo 23 lingue coprono met\u00e0 della popolazione mondiale, che nel dicembre del 2020 (Worldometer) ammonta a 7,834 miliardi di persone (ovvero oltre 7.834.000.000 persone); secondo le proiezioni di Worldometer, nel 2023 raggiunger\u00e0 gli 8 miliardi, nel 2037 i 9 miliardi e nel 2057 i 10 miliardi. Secondo invece una proiezione di The Lancet citata dal World Economic Forum (\"These 23 countries can expect their population to halve by 2100, study finds\", 2020), la popolazione raggiunger\u00e0 i 9,7 miliardi nel 2064 per poi subire un declino a 8,8 miliardi verso il 2100. La distribuzione delle lingue pertanto ricorda la curva a campana: poche lingue hanno molti parlanti e molte (altre) lingue hanno pochi parlanti.\nLingue pi\u00f9 parlate.\nLe lingue pi\u00f9 parlate al mondo si possono suddividere in \"pi\u00f9 parlate in base al numero di parlanti nativi/madrelingua L1\" e \"pi\u00f9 parlate in base al numero di parlanti totali\". Le 20 lingue per numero di parlanti totali L1 + L2, secondo Ethnologue 2020, sono le seguenti:\nLa lingua pi\u00f9 parlata in assoluto al mondo, nel 2020, \u00e8 quindi l'inglese. L'inglese non \u00e8 una lingua artificiale come l'esperanto, che non \u00e8 stata assunta come interlingua mondiale. Sempre secondo Ethnologue 2020, la lingua pi\u00f9 parlata al mondo per numero di parlanti madrelingua \u00e8 il cinese mandarino. L'inglese si trova in una posizione pi\u00f9 bassa perch\u00e9, esattamente come il francese, possiede molti parlanti stranieri che lo imparano come L2, anche parlando una variet\u00e0 di accento non standard (ad esempio l'accento indiano invece dell'accento americano standard o della pronuncia Oxbridge/Received Pronunciation/Queen English). Di contro, il cinese mandarino ha molti meno parlanti L2.\nEstinzione delle lingue, stime delle lingue che sopravvivranno, problematiche e alcune ipotesi principali.\nLe lingue si possono estinguere nel momento in cui non sono pi\u00f9 parlate da parlanti L1 e L2, a prescindere che siano documentate o meno. Tra le varie cause di abbandono si conta, per esempio, la scelta di una lingua maggioritaria rispetto a quella di una minoranza. La scelta pu\u00f2 essere spontanea o forzata (spinte assimilazioniste) e portare a un abbandono lento nel tempo (a meno che sia scoppiato un genocidio o un'epidemia che porta all'estinzione di un popolo intero in poco tempo). Insieme alle lingue, anche gli alfabeti possono cadere in disuso.\nLa linguista Colette Grinevald stima che il 50% delle lingue sparir\u00e0 entro il 2100. In certe regioni, c'\u00e8 la possibilit\u00e0 che ci\u00f2 arrivi al 90% (come in Australia e America). Quindi, entro il 2100, in basi ai dati di Ethnologue 2020, dovrebbero rimanere circa lingue.\nColette Grinevald (2006) stima che nel 2100 le 8 maggiori lingue saranno :\nRiguardo all'inglese, si rimarca come questa lingua sia gi\u00e0 stata abbondantemente insegnata nel mondo e utilizzata nel presente (\u00e8 la pi\u00f9 parlata al mondo come L2 e come parlanti totali): in generale, l'ipotesi che perda terreno e appeal diventa inverosimile se si tiene conto che quindi \u00e8 gi\u00e0 nota e usata e sono stati fatti molti sforzi per insegnarla, apprenderla, usarla e incentivarla. A questo, si aggiunge che la sua grammatica \u00e8 abbastanza scarna (ad esempio il verbo non si coniuga per tutte le persone, eccetto nella terza persona del simple present \"-s\", terminazione che comunque in alcune parlate informali o poco curate cade) e che possiede un alfabeto, a differenza del cinese. Quest'alfabeto, anche se ha una corrispondenza bassa con la pronuncia effettiva di una parola (differentemente dall'alta corrispondenza in lingue come l'italiano, lo spagnolo e il romeno), segna tutte le vocali: si pensi, di contro, agli alfabeti abjad che non segnano le vocali brevi (ad esempio alfabeto arabo e suoi derivati).\nUna discussione sul fatto che l'inglese possa rimanere o meno la primo lingua pi\u00f9 parlata \u00e8 trattato nell'articolo \"Can English remain the 'world's favourite' language?\" di Robin Lustig e pubblicato su BBC News. Nell'articolo, Lustig dice che l'inglese, anche se dovesse perdere parte del prestigio e mutare nel tempo (ad esempio introduzione di neologismi e semplificazione ulteriore della grammatica), non pu\u00f2 sparire. Come esempi di mutazione, cita lo Spanglish (Spanish-English), l'Hinglish (Hindi-English), il Benglish (Bengali-English) e il Tanglish (Tamil-English).\nIl cinese mandarino, che \u00e8 la seconda pi\u00f9 parlata al mondo, non ha un alfabeto (il pinyin si usa solo per l'apprendimento e scrittura su tastiera), ha i sinogrammi (attestati a partire dalle ossa oracolari del 1250 a.C.), ha un suo sistema numerale, ha classificatori in parole in nomi contabili (ad esempio \"due persone\" &gt; \"due - quantit\u00e0/unit\u00e0 - di persone\") e la sua versione standard ha quattro toni con un tono neutro e il sandhi tonale, il che sono punti a sfavore se si paragona all'inglese. Di contro, non ha morfologia ed \u00e8 estremamente spartana (il verbo non si coniuga, non esiste morfologia che rimarca il maschile e femminile, non ha l'articolo determinativo e indeterminativo, non ha morfologia che rimarca il singolare e plurale e non ha i tempi verbali: ci\u00f2 che veramente interessa \u00e8 sapere se l'azione \u00e8 finita/modo perfettivo o se l'azione non \u00e8 finita/modo imperfettivo, a prescindere anche dal tempo passato, presente e futuro indicato dal contesto o dal nome di tempo o avverbio, ad esempio \"ieri, poco fa, domattina\"). Di fatto, nel passaggio tra cinese antico e Primo Cinese Medio, il cinese ha perso la poca morfologia di cui era dotato e che ha ereditato dal proto-sino-tibetano e anche come numero di suoni \u00e8 andato semplificandosi. Di contro, si pensi alla ricca morfologia delle lingue romanze e alle concordanze con genere e numero, ad esempio il gatto, i gatti, la gatta, le gatte. Si pensi poi alla declinazione in casi nelle lingue che li ritengono (ad esempio russo, ucraino, polacco; finlandese, che ha 16 casi). In pi\u00f9, i sinogrammi nei secoli passati erano stati adottati come scrittura dai giapponesi, coreani e vietnamiti (queste tre lingue della sinosfera vengono dette \"lingue sino-xeniche\"). Infatti, questi tre popoli non avevano un loro alfabeto (il katakana e hiragana, l'hangeul e l'alfabeto latino per il vietnamita sono posteriori). Quindi, gi\u00e0 in passato il cinese classico erano un'interlingua prestigiosa in Asia orientale. In pi\u00f9, queste tre lingue sono piene di prestiti cinesi adattati.\nL'Hindi, che assomiglia parecchio all'Urdu (l'Hindi come vocabolario si attiene al sanscrito e usa l'alfabeto devanagari, mentre l'Urdu si attiene all'arabo-persiano e usa l'alfabeto arabo), non solo assomiglia a una lingua avente 171 milioni di parlanti, ma ha un alfabeto, cosa che il cinese non ha. Essendo abugida, con dei diacritici segnala tutte le vocali (quello Urdu \u00e8 abugida). L'Hindi ha i casi, ma dal sanscrito sono diminuiti e tutt'ora sono tre (nominativo, obliquo, accusativo). Un simile calo \u00e8 avvenuto anche in greco moderno, che ha i tre stessi casi dell'Hindi (in pi\u00f9 alcune declinazioni sono diptote e non triptote, cio\u00e8 il nominativo e accusativo possono avere la stessa terminazione).\nSpagnolo latinoamericano e portoghese brasiliano, entrambe romanze, sono imparentate tra loro, nonostante le diversit\u00e0 in pronuncia. Tuttavia, essendo lingue neo-romanze, sono dotate di morfologia. Ma non ritengono i casi del latino e la morfologia \u00e8 passibile di semplificazioni (la stessa caduta dei casi del latino \u00e8 sintomatica). Il portoghese conta pure una presenza in Africa, in zone come Angola, Capo Verde, S\u00e3o Tom\u00e9 e Pr\u00edncipe e Mozambico (oltre che Timor-Est, Goa e Macao in Asia). Riguardo alla sua crescita continua, che affianca quella dello spagnolo, secondo Jos\u00e9 Lu\u00eds Carneiro, il Segretario di Stato per le comunit\u00e0 di portoghesi residenti all'estero, entro il 2050 ci saranno 380 milioni di parlanti nel mondo (nel 2020 sono 252 milioni), mentre entro il 2100 saliranno a 500 milioni (al 2020, lo spagnolo \u00e8 gi\u00e0 oltre il mezzo miliardo di parlanti). La crescita della presenza del portoghese in Africa \u00e8 sempre legata alla crescita demografica nelle zone menzionate in precedenza. Carneiro, tra i vari asset strategici principali dello stato portoghese, vi \u00e8 la stessa lingua portoghese e ha aggiunto che la domanda del portoghese sta aumentando nella costa africana occidentale (in quella orientale, l'interlingua nativa \u00e8 lo swahili). Le sue dichiarazioni sono state pubblicate nel \"The Portugal News\" (\"More than 500 million Portuguese speakers by 2100\", 2019). Una vecchia proiezione nel \"New Atlas of the Portuguese Language\" (\"Novo Atlas da L\u00edngua Portuguesa\") del 2016 dava una proiezione di 400 milioni di parlanti nel 2100, il che pu\u00f2 essere ulteriormente sintomatico di una crescita del portoghese e della formazione di un nuovo epicentro nell'Africa occidentale. Al 2020, il portoghese non \u00e8 una delle sei lingue ONU, a differenza dello spagnolo. Di contro, \u00e8 una delle 6 lingue di lavoro (working languages) ufficiali dell'Unione Africana: inglese, francese, arabo moderno standard, spagnolo, portoghese e swahili (nell'Atto Costitutivo, viene indicato come \"Kiswahili\"). Met\u00e0 di esse sono europee; a esse si aggiunge l'arabo (ceppo semitico) e lo swahili (ceppo bantu).\nL'arabo, che ha un alfabeto abjad e sinistrorso (come l'ebraico), ha il vantaggio di essere la lingua religiosa della comunit\u00e0 musulmana nel mondo, che non conta solo gli arabi. Molti suoi prestiti sono presenti in varie lingue, incluso lo swahili (il 30% del suo vocabolario \u00e8 composto da prestiti arabi adattati, ad esempio la 'ayn cade). Lo swahili, peraltro, \u00e8 come gi\u00e0 detto gi\u00e0 una delle 6 lingue dell'Unione Africana. L'arabo ha gli stessi casi dell'Hindi e la quasi totalit\u00e0 delle declinazioni \u00e8 triptota. L'articolo determinativo \u00e8 invariabile. Di contro, ha molte irregolarit\u00e0 nella formazione dei plurali irregolari (\"plurali fratti\"), suddivisi in pi\u00f9 pattern senza regola fissa (si imparano a memoria).\nSecondo un articolo su \"Forbes\" del 2014, \"Want To Know The Language Of The Future? The Data Suggests It Could Be...French\", ripreso poi dal \"DailyMail\" nel 2015 (\"C'est impossible! French set to be the world's most commonly spoken language by 2050 because of soaring population growth in sub-Saharan Africa\"), tra le lingue pi\u00f9 parlate al mondo nel 2050 (quando la popolazione mondiale star\u00e0 per raggiungere i 10 miliardi di persone) si conta il francese. Questa informazione porta a pensare come, accanto allo swahili e wolof, nella lista della Grinevald ci siano delle possibilit\u00e0 che si possa trovare anche il francese (lingua neo-romanza). Nell'articolo su Forbes, si spiega come il francese fosse una lingua franca prima di essere sostituito dall'inglese con l'ascesa del suo commercio e delle sue conquiste coloniali nel mondo. Il francese \u00e8 comunque una delle sei lingue ufficiali delle Nazioni Unite (arabo standard, cinese moderno standard, inglese, francese, russo, spagnolo). La lingua si starebbe diffondendo nell'Africa sub-sahariana perch\u00e9 quest'ultimo territorio sta crescendo in modo considerevole come economia e demografia. Entro il 2050, il francese potrebbe essere parlato da 750 milioni di persone e rivaleggiare con l'inglese e il cinese mandarino. Quindi, anche se lo studio riportato da Forbes ha delle debolezze (lo studio parte dal presupposto che in tutti i paesi africani in cui il francese \u00e8 lingua ufficiale tutta la popolazione sa parlare anche il francese e/o lo studia), questa lingua diventer\u00e0 una di quelle predominanti in Africa (specialmente nella zona sub-sahariana: nel Nordafrica \u00e8 presente l'arabo). Al mondo, corrisponder\u00e0 grossomodo all'8% dei parlanti totali. Secondo una stima del 2019 dell'Organizzazione internazionale della Francofonia e dell'ODSEF, entro il 2050 l'85% dei parlanti di lingua francese sar\u00e0 concentrato in Africa (nel 2019, sono il 44%). Secondo uno studio del National Institute of Demographic Studies (INED), la popolazione di tutta l'Africa crescer\u00e0 da 800 milioni (2015 circa) a 4,5 miliardi nel 2100. Al dicembre 2020, secondo il Worldometer \u00e8 pari a 1,34 miliardi di persone. In sintesi, lo studio ipotizza una crescita del francese, che comunque coesiste con le lingue africane native (a meno che il francese, per un qualunque motivo, continui a perdere appeal: in tal caso, i risultati dello studio si ribaltano). I risultati dello studio che ipotizza che 750 milioni di persone parleranno francese entro il 2050 \u00e8 stata ancora ripresa nel luglio 2020 nel \"The Times of India\" (\"French is the language of future: Envoy\"). L'Africa \u00e8 dunque il continente che fa sorgere pi\u00f9 interrogativi e conterrebbe molte delle lingue pi\u00f9 parlate secondo le ipotesi future: francese, swahili, wolof, arabo, portoghese e inglese.\nIl linguista John McWhorter della Columbia University, in un famoso articolo del gennaio 2015 pubblicato sul \"DailyMail\" (\"How will we speak in 100 years?\"), sostiene che il 90% delle lingue sparir\u00e0 per le migrazioni entro il 2115. La percentuale \u00e8 dunque molto pi\u00f9 drammatica rispetto a quella di Colette Grinevald. Se calcolata sulla stima di Ethnologue 2020, rimarranno dunque 711 lingue circa. McWorther in pi\u00f9 aggiunge che la grammatica delle lingue tender\u00e0 a semplificarsi e che i device di traduzione non preserveranno la diversit\u00e0 linguistica, tale per cui quindi la diminuzione avverr\u00e0 comunque. La tendenza delle lingue a semplificarsi porter\u00e0 anche inavvertitamente alla creazione di nuove lingue che andranno diffondendosi, sostituendo quelle pi\u00f9 complicate, ragion per cui il fenomeno della creativit\u00e0 linguistica e innovazione non verranno frenati. Anche la tendenza a preservare le lingue morenti o a rivitalizzare quelle sparite porter\u00e0 alla creazione di nuove lingue contenenti delle semplificazioni: semplicemente, non avendo una competenza nativa C2, la versione di lingua che ci si sforza a parlare \u00e8 gi\u00e0 una variet\u00e0 contenente al suo intero \"variazioni\" (errori di morfologia, sintassi, vocabolario, pronuncia...). Si pensi per esempio alla regolarizzazione di verbi irregolari o altre caratteristiche morfologiche irregolari, alla confusione tra quasi-sinonimi o alla sparizione di parole che quindi diventano inusuali, rare, obsolete, linguaggio letterario e formale o arcaismi.\nNel 2008, l'ONG Survival International spiega che una lingua indigena si estingue ogni due settimane. Gran parte delle lingue del mondo (su una stima di totali, ne indicano come \"indigene\") sono indigene e sono a rischio di estinzione. Siccome in un anno ci sono 52 settimane, il report indica in modo indiretto che ogni anno spariscono circa 26 lingue; ogni dieci anni, 260 lingue; ogni vent'anni, 520 lingue; in cent'anni, lingue. Quindi, nel 2108, circa met\u00e0 di quelle che nel report vengono indicate come \"lingue indigene\" saranno sparite. Chiaramente, si parte dal presupposto che il tasso di sparizione resta costante nel tempo: se subisce un aumento, spariranno molte pi\u00f9 lingue in ogni intervallo temporale.\nL'ONG Terralingua stima invece che il 20% delle lingue si siano estinte dal 1970 al 2005 e prevede che solo il 10% sopravvivr\u00e0 nel XXII\u00b0 secolo. Anche in questa stima, si ipotizza dunque che nel 2100 sopravvivranno grossomodo 711 lingue.\nInternet gioca un ruolo importante, \u00e8 un acceleratore nelle disparit\u00e0 tra le lingue, per l'uniformit\u00e0 dei modi di esprimersi. Ma permette anche il contatto tra comunit\u00e0 con lo stesso idioma. In pi\u00f9, permette un reperimento (relativamente) facile di materiali scritti, audio e audiovisivi per imparare una lingua e permette ai contenuti di una lingua di restare depositati come traccia. Internet, siccome permette di tenere rapporti tra parlanti, argina in parte lo sfaldamento di una lingua, tale per cui \u00e8 difficile tornare a divisioni territoriali numerose come nel Medioevo (si pensi per esempio a tutte le variet\u00e0 di italiano prima dell'Unit\u00e0 d'Italia e della promulgazione dell'italiano standard). Ma, se si riprende la tesi di John McWorther, la diversit\u00e0 linguistica non verr\u00e0 comunque preservata in toto nonostante l'esistenza di questi device: molte lingue saranno attestate e reperibili (e quindi non si perderanno per sempre o non si dovranno ricostruire con il metodo della comparazione), ma non pi\u00f9 usate perch\u00e9 gi\u00e0 molto rare o in fase di abbandono o completamente abbandonate. A questo punto, la loro rivitalizzazione appare difficoltosa. Robin Lustig aggiunge poi che l'avvento dei traduttori automatici, che vanno migliorando di anno in anno, fa perdere l'interesse verso lo studio di una lingua straniera come interlingua/lingua franca per comunicare. Per esempio, se si comunica a uno straniero che possiede un traduttore virtuale (non pi\u00f9 un traduttore umano) capace di tradurre centinaia di lingue in tempo reale, non serve studiare l'inglese: se la propria lingua non \u00e8 indigena e/o rarissima, il traduttore sapr\u00e0 tradurla. Lo straniero partir\u00e0 dallo stesso presupposto. I device comunque permettono di tradurre una pagina da una lingua anche maggioritaria a una lingua qualunque, anche quelle di minoranza, tale per cui si rompe una barriera di ineguaglianza gi\u00e0 presente di default in internet: secondo un rapporto dell'UNESCO citato dalla BBC Future (\"The many languages missing from the internet\", 2020), il 90% delle pagine web era scritta in sole 12 lingue; la pi\u00f9 usata, pari a met\u00e0 dei contenuti, era l'inglese. La distribuzione dunque \u00e8 molto sbilanciata e favorisce le lingue gi\u00e0 pi\u00f9 diffuse al mondo, in primis l'inglese. A questa problematica di fondo, che i software di traduzione possono arginare, si aggiunge tuttavia l'effettiva fruizione del web da parte della popolazione mondiale: lo stesso articolo della BCC Future spiega che solo il 58% della popolazione mondiale fruisce dell'accesso a internet. Gran parte dei pi\u00f9 grandi domain di internet (.com, .org) sono solo europei e nordamericani. Quindi, nella produzione e fruizione di contenuti, ci sono sbilanciamenti che si abbattono anche sulle lingue usate e consultate. Infine, l'articolo arriva a citare la stessa Wikipedia, i cui articoli all'80% erano prodotti in Europa e Nordamerica. La Wiki Foundation ha risposto con un incremento di contributori da paesi come l'Africa e, in generale, dal sud del mondo. La campagna \u00e8 stata chiamata \"Decolonize the Internet\". La conferenza Wikimania del 2018, in cui si \u00e8 discusso in problema, \u00e8 stata tenuta proprio a Citt\u00e0 del Capo, in Sudafrica. Al dicembre 2020, Wikipedia \u00e8 la piattaforma pi\u00f9 inclusiva al mondo, con 304 edizioni linguistiche attive. Il numero di articoli di ogni Wikipedia \u00e8 comunque non uniforme, come anche il numero di utenti attivi.\nMcWorther aggiunge infine che lo scenario in cui nel mondo si parler\u00e0 una sola lingua mondiale (world language, con grammatica, pronuncia e scrittura standardizzata e conosciuta come L1 da oltre 10 miliardi di individui) non \u00e8 plausibile: siccome le lingue sono collegate intimamente alla propria cultura (ad esempio inglese, cinese, araba...), promuovere una sola lingua mondiale o anche solo un piccolo numero di lingue mondiali \u00e8 problematico. Per esempio, un cinese pu\u00f2 essere orgoglioso della sua cinesit\u00e0 e insegnare in primis ai propri figli il cinese standard. Uno sradicamento culturale drammatico \u00e8 comunque postulabile, ma avverrebbe solo con un'ipotetica catastrofe mondiale che porta a enormi migrazioni (McWorther non si lancia in ipotesi). A questo, si aggiunge la considerazione di Lustig, tale per l'uso dei traduttori rende non indispensabile l'utilizzo di una lingua mondiale.\nPer sintetizzare le ipotesi principali:\nQuesti dati si possono intrecciare alle proiezioni sulla popolazione mondiale nel medio e lungo termine, alla proiezione degli stati che potrebbero diventare i pi\u00f9 popolosi e alle proiezioni degli stati pi\u00f9 potenti ordinati in base, per esempio, al GDP o ordinati in base alla forza-lavoro disponibile.\nLingue e variet\u00e0.\nIl termine \"lingua\" non possiede una definizione univoca condivisa da tutta la comunit\u00e0 linguistica che permetta di distinguere tra lingue diverse o variet\u00e0 di esse. Cysouw e Good (2013) propongono un metamodello che fornisca la base teorica per la creazione di una definizione del concetto \"lingua\", bench\u00e9 il modello non si occupi di affrontare questo compito. I due studiosi elaborano tre concetti linguistici: glossonimo (\"glossonym\"), doculetto (\"doculect\") e languoide (\"languoid\").\nCon il termine glossonimo si fa riferimento ad una parola usata per indicare un qualunque sistema linguistico, slegato dall'entit\u00e0 linguistica (\"language-like object\") che pu\u00f2 indicare, ossia senza un referente. Ad esempio \"italiano\", \"spagnolo\", \"francese\", \"milanese\", \"siciliano\" sono glossonimi, ovvero nomi semanticamente \"vuoti\" di entit\u00e0 linguistiche.\nUn doculetto \u00e8 una specifica variet\u00e0 linguistica come descritta in una specifica fonte documentaria. Il termine \u00e8 agnostico nei riguardi della distinzione \"lingua\" o \"dialetto\" ed \u00e8 invece incentrato sul fatto che un doculetto \u00e8 documentato e/o descritto in una testo o media di qualunque natura. Formalmente un doculetto consiste nell'accostamento del riferimento della fonte al relativo glossonimo: [fonte; \"glossonimo\"]. Per esempio: \"huitoto murui\".\nUn languoide \u00e8 un qualunque raggruppamento di doculetti, avente una possibile struttura gerarchica, che in principio possono estendersi da una serie di idioletti fino ad una famiglia di ultimo livello. Un languoide \u00e8 formalmente definito come fonte; \"glossonimo\"; [lista (gerarchica) di doculetti].\nLingua standard e non-standard.\nUna \"lingua standard\", \"variante standard\" o \"dialetto standardizzato\" \u00e8 una variet\u00e0 di una lingua caratterizzata da regole fissate di grammatica e grafia, e da un supporto legislativo o istituzionale (come la costituzione di uno stato o uno statuto di un'istituzione sovranazionale come l'ONU), oppure da un riconoscimento consuetudinario nell'ambito letterario. Tale supporto pu\u00f2 comprendere il riconoscimento o la designazione governativa, la presentazione prescrittivo-normativa come \"forma corretta\" della lingua nelle scuole, pubblicazione di grammatiche, dizionari e libri di testo che avanzano una \"forma corretta\" parlata e scritta; e una letteratura formale estesa che impiega tale dialetto (prosa, poesia, testi di riferimento, ecc.). La variante standard pu\u00f2 essere stabilita con o senza l'ausilio di un'istituzione che la regola, come ad esempio l'Accademia della Crusca in Italia e l'Accademia Reale Spagnola in Spagna (l'Inghilterra non possiede simili istituzioni e uno standard che ha contribuito a formare l'inglese moderno \u00e8 stato il Chancery Standard sorto intorno al 1430, durante il tardo inglese medio/Late Middle English). La variante standard di una lingua, siccome \u00e8 promulgata e/o incentivata da istituzione e leggi, \u00e8 un costrutto sociale.\nUna \"variante non standard\", come una variante standard, \u00e8 una lingua a tutti gli effetti, ma non \u00e8 beneficiaria di un supporto istituzionale. Indipendentemente da ci\u00f2, pu\u00f2 comunque essere molto diffusa. Una variante non standard di una lingua \u00e8 subordinata alla variet\u00e0 standard solo socio-politicamente e non dal punto di vista strettamente linguistico.\nNon tutti i sistemi linguistici per\u00f2 possono vantare una variante standard; di contro alcuni sistemi possono vantare pi\u00f9 di uno standard loro associato, e in tale caso si parla di \"diasistema\", dove spesso a diversi standard corrispondono diverse entit\u00e0 storico-politiche. \u00c8 il caso ad esempio dello \"Standard British English\", \"Standard American English\" e \"Standard Indian English\" che possono essere definiti standard diversi della lingua inglese adottati in diverse realt\u00e0 politiche (invece l'African-American Vernacular English potrebbe essere definita variante non-standard della lingua inglese, quindi pi\u00f9 semplicemente dialetto nel senso di variante). Altro esempio \u00e8 quello del croato, del serbo e del bosniaco che sono tutte varianti standard (peraltro enormemente simili) dello \u0160tokavo.\nGeneralmente le varianti standard costituiscono le lingue ufficiali di entit\u00e0 politiche, tuttavia possono esistere variet\u00e0 standard che non sono lingue ufficiali: \u00e8 il caso di alcune lingue che sono state ufficiali nel passato, di alcune lingue di uso letterario che godano ormai di una standardizzazione \"de facto\", oppure di varianti artificiali create con lo scopo di rivendicazioni politiche, oppure di varianti \"naturali\" emendate di cui venga proposta una regolamentazione della grafia ai fini di un successivo riconoscimento ufficiale."}
{"id": "20247", "revid": "1543377", "url": "https://it.wikipedia.org/wiki?curid=20247", "title": "Castel del Monte (Italia)", "text": "Castel del Monte \u00e8 un comune italiano di abitanti della provincia dell'Aquila in Abruzzo. Il territorio comunale \u00e8 incluso nella Comunit\u00e0 montana Campo Imperatore-Piana di Navelli e fa parte del Parco nazionale del Gran Sasso e Monti della Laga. \u00c8 considerato un'importante meta turistica e fa parte del circuito dei borghi pi\u00f9 belli d'Italia.\nGeografia fisica.\nTerritorio.\nIl borgo \u00e8 situato nell'entroterra abruzzese, nel parte meridionale del massiccio del Gran Sasso, in posizione panoramica sulla valle del Tirino. L'edificato, particolarmente compatto, si sviluppa ad un'altitudine superiore ai 1346 m s.l.m. lungo le pendici meridionali del \"monte Bolza\" (1927 m s.l.m.), con il territorio che si allunga fino alla parte meridionale di Campo Imperatore (\"Fonte Vetica\") raggiungendo monte Camicia (punto pi\u00f9 elevato del comune nonch\u00e9 principale punto di partenza per l'ascensione nel versante ovest). Al di sotto del paese in direzione Calascio a quota 1200 m circa si apre una piccola piana irregolare (\"Piana di San Marco\"), fonte di sostentamento agricolo del paese in epoche passate.\nAccessibilit\u00e0.\n\u00c8 raggiungibile dalla strada statale 17 svoltando in prossimit\u00e0 di Barisciano o, in alternativa, di San Pio delle Camere, oppure da Ofena-Capestrano. Da nord \u00e8 inoltre possibile arrivare al paese attraversando Campo Imperatore e superando il valico di Capo di Serre oppure da Vado di Sole (passando poi per Capo di Serre) provenendo da Castelli o Farindola. Transita qui un tratto della grande Ippovia del Gran Sasso.\nStoria.\nLe testimonianze pi\u00f9 antiche attestanti la presenza di un primitivo insediamento di origine vestina si trovano sul Colle della Battaglia, a sud dell'abitato, dove sono ancora ben visibili le tracce di tre fossati circolari e concentrici e di altrettante cerchia di mura che proteggevano un villaggio di cui sono stati rintracciati i resti di una grande porta d'accesso ed una piccola pusterla. Distrutto nel 324 a.c. durante la conquista ad opera del Console Bruto Decio Sceva che sottomise i vestini, come riporta Tito Livio nell'VIII libro sulla storia di Roma, venne costruito un nuovo abitato nella sottostante piana di S. Marco dove ancor oggi si scorgono i resti di un piccolo villaggio altomedievale e di una vetusta chiesa dedicata a S. Marco, ricca di epigrafi romane e di elementi architettonici romani e medievali, sede di una badia fino al 1619. Del pagus romano non si conosce il vero nome, ma gli storiografi del paese, a partire dal XIX secolo lo indicano con il nome di \"Citt\u00e0 delle Tre Corone\", chiaro il riferimento ai tre fossati circolari e concentrici presenti sul colle della Battaglia.\nDurante l'invasione longobarda, come molti abitati pianeggianti delle zone limitrofe, anche la \"Citt\u00e0 delle Tre Corone\" venne abbandonata, o forse fu distrutta (non si hanno notizie precise in merito), in ogni caso gli abitanti decisero di incastellarsi edificando, su un impervio colle a nord dell'antico insediamento una rocca o borgo fortificato che dir si voglia denominata \"Ricetto\" ovvero ricettacolo di genti fuggiasche, che \u00e8 la parte pi\u00f9 antica di Castel del Monte. Alcuni degli antichi abitanti della \"Citt\u00e0 delle Tre Corone\" non vollero lasciare la piana di S. Marco e fondarono, nei pressi della chiesa il villaggio di Marcianisci, dove tuttavia ebbero una vita alquanto grama e che abbandonarono comunque dopo qualche secolo.\nPoliticamente, nell'alto medioevo Castel del Monte, come altri territori circostanti, fu soggetto ai monaci Volturnensi, che facevano capo alla grande abbazia benedettina di S. Pietro ad Oratorium, nella piana di Capestrano, pass\u00f2 quindi ai conti di Celano, agli Acquaviva di Atri, ai Piccolomini di Siena, per un brevissimo periodo ad Alessandro Sforza, ad Ottavio Cattaneo dal 1569 ed infine, nel 1579, ai Medici di Toscana. Il paese il cui nome compare per la prima volta in una bolla pontificia di papa Onorio III del 1223 con il nome di \"Castellum de Monte\" fece parte dunque del marchesato (principato dal 1584) di Capestrano insieme a Ofena, Villa Santa Lucia, Carrufo e Randino che seguiva le vicende, sotto lo stesso signore, della baronia di Carapelle, che comprendeva oltre a Carapelle Calvisio anche Castelvecchio Calvisio, Calascio e S. Stefano di Sessanio. Questi borghi costituivano lo \"Stato di Capestrano\" e ivi aveva sede il governatore, nel castello Piccolomini.\nCastel del Monte segu\u00ec quindi le vicende dello \"Stato di Capestrano\" fino a quando, nel 1743, con la morte di Anna Maria Luisa de Medici la dinastia si estinse ed il principato di Capestrano ritorn\u00f2 come stato allodiale, unitamente alla baronia di Carapelle, a Carlo III di Borbone. Subito dopo l'unit\u00e0 d'Italia, molti boschi che circondano il paese furono rifugio di bande di briganti che tuttavia tra il 1861 ed il 1865 vennero debellate. Nonostante il relativo benessere raggiunto tra il XVI ed il XVIII secolo, grazie soprattutto alla produzione della lana, dopo l'unit\u00e0 d'Italia Castel del Monte, i cui abitanti erano ancora quasi tutti dediti alla pastorizia transumante ed il patrimonio ovino collettivo del paese superasse i 50.000 capi, si venne a trovare per alcuni decenni in uno stato di isolamento e di arretratezza, superato solo tra gli ultimi anni dell'Ottocento ed i primi del novecento, anche grazie all'opera del sindaco Maurizio Sulli che riusc\u00ec in pochi anni a far realizzare molte infrastrutture (come si dice oggi) di primaria importanza, che contribuirono a ridare al paese slancio e vitalit\u00e0.\nDopo la seconda guerra mondiale per\u00f2, con la crisi della pastorizia causata dal crollo della produzione della lana italiana, sostituita da lane straniere, pi\u00f9 competitive sul mercato, o da fibre sintetiche, una massiccia ondata di emigrazione, soprattutto verso la Francia ed il Belgio prima, e le grandi realt\u00e0 industriali del nord Italia poi, ha visto il paese perdere quasi i nove decimi della sua popolazione, fenomeno questo purtroppo comune a tutti i comuni limitrofi ed a quasi tutte le realt\u00e0 della montagna aquilana.\nSimboli.\nLo stemma \u00e8 stato concesso con il decreto del Presidente della Repubblica del 20 giugno 1986.\n Lo stemma del Comune corrisponde all'antica arme della \"Universitas Castrum Montis\" la cui pi\u00f9 antica rappresentazione ad oggi rintracciata risale al 1435 e si trova sull'altare di S. Sebastiano all'interno della chiesa Matrice.\nMonumenti e luoghi d'interesse.\nIl paese \u00e8 caratterizzato da un nucleo compatto d'origine altomedievale e da una parte pi\u00f9 moderna, posta a nord del nucleo storico, e databile al XIX e XX secolo. L'architettura residenziale \u00e8 dominata dalla tipologia di casa-torre, con struttura simile ad una torre in muratura, a base molto piccola e notevole sviluppo in altezza (cinque o sei piani). I principali monumenti di Castel del Monte sono:\nSiti archeologici.\nNei pressi di Castel del Monte, a sud dell'abitato e in corrispondenza della piana di San Marco, dove sono anche i resti del \"pagus\" medievale, gli scavi hanno portato alla luce un'importante e vasta necropoli italica.\nEconomia.\nLa sua vicinanza, a nord, con la piana di Campo Imperatore, tramite il valico di Capo di Serre ha favorito la pastorizia che per secoli ha costituito la spina dorsale dell'economia del paese. Castel del Monte \u00e8 infatti uno dei luoghi simbolo della transumanza e a questa tradizione le Poste Italiane hanno dedicato un francobollo nel 2004.\nOggigiorno la maggiore risorsa economica \u00e8 il turismo; l'intero comprensorio aquilano del Gran Sasso d'Italia (comprendente anche i vicini paesi di Calascio, Castelvecchio Calvisio e Santo Stefano di Sessanio) \u00e8, infatti, considerata una delle principali mete turistiche della provincia per l'autenticit\u00e0 dei borghi e la bellezza dello scenario naturalistico.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la tessitura finalizzata alla realizzazione di tappeti, arazzi e coperte caratterizzati da temi geometrici e vegetali. Importante \u00e8 anche la produzione di mobili rustici.\nCultura.\nCinema.\nA partire dagli anni ottanta la creazione all'Aquila dell'Istituto Cinematografico e l'installazione nel capoluogo di un'Abruzzo Film Commission, hanno incentivato l'utilizzo dei borghi del Gran Sasso d'Italia come set cinematografici. Nel film cult \"Lady Hawke\" (USA, 1985) con Michelle Pfeiffer e Rutger Hauer, girato prevalentemente nel vicino castello di Rocca Calascio, Castel del Monte appare come il borgo medievale di \"Aguillon\" (\"Aquila\" nella versione originale). Il paese \u00e8 visibile anche ne \"Il nome della rosa\" (FRA-GER-ITA, 1986) con Sean Connery mentre \u00e8 la principale \"location\" di \"The American\" con George Clooney e Violante Placido; in occasione delle riprese del film l'attore americano ha soggiornato per diverso tempo nel paese.\nMusei.\nA Castel del Monte \u00e8 inoltre presente un percorso museale dedicato alla storia e alla tradizione del paese. L'itinerario prevede:"}
{"id": "20249", "revid": "12323", "url": "https://it.wikipedia.org/wiki?curid=20249", "title": "Programma eseguibile", "text": ""}
{"id": "20250", "revid": "125264062", "url": "https://it.wikipedia.org/wiki?curid=20250", "title": "Jan Matejko", "text": "\u00c8 famoso per le sue opere raffiguranti personaggi storici e scene di battaglia, come ad esempio la battaglia di Grunwald.\nFu il destinatario di uno dei biglietti della follia di Friedrich Nietzsche.\nBiografia.\nStudi\u00f2 dal 1852 al 1858 alla Scuola di Belle Arti di Cracovia e, durante questo periodo, inizi\u00f2 a presentare i suoi dipinti storici nell'ambito della Societ\u00e0 degli Amici delle Belle Arti. Dopo aver poi studiato a Monaco (1859) alla scuola del pittore storico Hermann Ansch\u00fctz (1802-1880) e quindi a Vienna, ma pi\u00f9 brevemente e con meno successo, Matejko torn\u00f2 a Cracovia, dove continu\u00f2 a lavorare per il resto della sua vita. \nSpos\u00f2 Teodora Giebu\u0142towska il 21 novembre 1864, dalla loro unione nacquero cinque figli: Tadeusz, Helena, Beata, Jerzy e Regina.La moglie sar\u00e0 pi\u00f9 volte ritratta dall'artista. Dal 1872 al 1892 fu nominato direttore della Scuola di Belle Arti, che rischiava la chiusura, riuscendo a mantenerla aperta e rifiutandone l'acquisizione da parte dell'Accademia di Belle Arti di Praga. L'istituto nel 1979 prese il suo nome.\nNel 1860 Matejko pubblic\u00f2 un album illustrato: \"Ubiory W Polsce\" (\"Costumi in Polonia tra il 1200 e il 1795\"; le edizioni successive furono del 1875 e del 1901), un progetto che rifletteva il suo estremo interesse per le rievocazioni storiche e il suo desiderio di suscitare lo stesso interesse e patriottismo nel popolo polacco.\nQuesto ruolo di \"scuotitore delle coscienze patriottiche\" venne pi\u00f9 fortemente associato a Matejko con la produzione dei dipinti raffiguranti Sta\u0144czyk (1862 - esposto al Museo Nazionale di Varsavia), il giullare di corte del re Sigismondo I (XV e XVI secolo), al quale Matejko confer\u00ec le proprie sembianze.\nIl giullare \u00e8 mostrato come simbolo della coscienza nazionale: siede tristemente su una sedia discosto dagli altri personaggi, l'unico a presagire che gli eventi durante le guerre contro Mosca avrebbero alla fine portato alla tragedia.\nCuriosit\u00e0.\nNel numero 89 della rivista \"Computer Grafica - Tecnica e Applicazioni\" edito da ImagoEdizioni \u00e8 stato ricostruito in 3d il dipinto \"La battaglia di Grunwald\"."}
{"id": "20253", "revid": "919135", "url": "https://it.wikipedia.org/wiki?curid=20253", "title": "62 (numero)", "text": "Sessantadue (cf. latino \"sexaginta duo\", greco \"\u03b4\u03cd\u03bf \u03ba\u03b1\u1f76 \u1f11\u03be\u03ae\u03ba\u03bf\u03bd\u03c4\u03b1\") \u00e8 il numero naturale dopo il 61 e prima del 63."}
{"id": "20254", "revid": "765341", "url": "https://it.wikipedia.org/wiki?curid=20254", "title": "63 (numero)", "text": "Sessantatr\u00e9 (cf. latino \"sexaginta tres\", greco \"\u03c4\u03c1\u03b5\u1fd6\u03c2 \u03ba\u03b1\u1f76 \u1f11\u03be\u03ae\u03ba\u03bf\u03bd\u03c4\u03b1\") \u00e8 il numero naturale dopo il 62 e prima del 64."}
{"id": "20256", "revid": "2038877", "url": "https://it.wikipedia.org/wiki?curid=20256", "title": "Trezzano Rosa", "text": "Trezzano Rosa (\"Trescian\" in dialetto brianzolo e in dialetto milanese, : , localmente \"Trascian\", e semplicemente Trezzano fino al 1862) \u00e8 un comune italiano di abitanti della citt\u00e0 metropolitana di Milano in Lombardia.\nStoricamente parte integrante della Brianza, Trezzano Rosa fa parte del distretto provinciale della Martesana.\nStoria.\nIl primo documento ufficiale in cui viene menzionata Trezzano Rosa risale al 1398, dove viene descritta come un piccolo insediamento rurale col nome di \"Derzano\", che con gli anni cambier\u00e0 in \"Trezzano\". \nMediante un decreto francese nel 1809 le verr\u00e0 annesso il comune di Grezzago, per poi essere annessa a sua volta a Vaprio d'Adda nel 1811. Con il ritorno dell'Impero austriaco nel 1815 la situazione ritorner\u00e0 quella precedente all'invasione francese.\nIn seguito all'unit\u00e0 d'Italia le fu aggiunto il lemma \"Rosa\" per distinguerla da Trezzano sul Naviglio. Infatti dal 1862 in poi il nome del comune muter\u00e0 ufficialmente in \"Trezzano Rosa\", sul motivo della scelta vi sono numerose ipotesi e versioni.\nDurante tutta la sua storia Trezzano Rosa rimase un tipico paesino di campagna, culturalmente ed economicamente arretrato, la cui principale risorsa era un'agricoltura piuttosto rudimentale e l'allevamento di polli. I processi di ottimizzazione dell'agricoltura e di industrializzazione giunsero a Trezzano molto tardi rispetto alle altre campagne milanesi, sviluppandosi solo negli anni 1970. L'industria, che diede vita a un impressionante boom demografico tra gli anni 1985-2005, divenne presto la prima fonte economica trezzanese e fu piuttosto fiorente fino al critico quinquennio 2010-2015 che ha visto la chiusura di numerosi capannoni. Solo dopo il 2015 il settore secondario subir\u00e0 una moderata ripresa, portando anche una notevole immigrazione.\nSimboli.\nLo stemma del comune di Trezzano Rosa \u00e8 stato concesso il 5 dicembre 1984.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2021 la popolazione straniera residente nel comune metropolitano era di 492 persone, pari all'8% della popolazione.\nAmministrazione.\nDal 26 maggio 2019 il sindaco \u00e8 Diego Cataldo, appartenente alla lista civica \"Protagonisti insieme per Trezzano\", di impronta moderata - progressista.\nCuriosit\u00e0.\nDa \"Trezzano\" a \"Trezzano Rosa\".\nDal 1862 sui documenti ufficiali il comune figura col nome di \"Trezzano Rosa\", come accadde in molti altri comuni in Italia per distinguere differenti localit\u00e0 con nomi similari, in questo caso da Trezzano sul Naviglio, sito anch'esso in provincia di Milano. Le spiegazioni che si danno sono diverse, dato che non si ha nessun documento ufficiale che giustifichi la scelta.\nL'ipotesi pi\u00f9 accreditata \u00e8 quella secondo la quale la moglie dell'allora sindaco Giulio Cremonesi si chiamasse appunto Rosa, prova di questo sarebbe anche la treccia di capelli raffigurata nello stemma comunale.\nUn'altra ipotesi interpreterebbe Rosa come il colore, dato che quest'ultimo si ottiene mescolando il bianco, che alluderebbe allo Stemma di Milano e il rosso, che alluderebbe a Bergamo, la \"citt\u00e0 dei mille\". Infatti Trezzano Rosa \u00e8 collocata in una posizione piuttosto equidistante tra le due citt\u00e0; mettendo storicamente Trezzano Rosa in posizione di confine, come tutti i paesi dell'Adda, tra le entit\u00e0 Milanesi e quelle della Repubblica Veneziana, rispondendo alle compagini militari o di Trezzo sull'Adda o stanziate a Pontirolo (BG) in quanto cronologicamente la Pieve di Pontirolo era un vicariato ecclesiastico foraneo con sede a Trezzo sotto la diocesi milanese (e politicamente nello Stato di Milano). \nUn'altra ipotesi interpreterebbe Rosa come il fiore riportato in prima pagina su uno dei registri comunali. Seppur poco accreditata, quest'ultima piacque a livello di simbologia, tant'\u00e8 che diverse organizzazioni e attivit\u00e0 del paese, sia private che comunali, riportano una rosa come simbolo."}
{"id": "20257", "revid": "123164296", "url": "https://it.wikipedia.org/wiki?curid=20257", "title": "Alessandro Battaglia", "text": "Biografia.\nFiglio di Clelia Bompiani ed Ercole Battaglia, fu iniziato all'arte dal nonno Roberto Bompiani, ha studiato disegno e completato la sua formazione artistica con i consigli della madre Clelia e dello zio Augusto. \nSuccessivamente, pur legato alla scuola di Cesare Maccari e di Ludovico Seitz, ha seguito con interesse soprattutto il verismo e lo stile drammatico di Domenico Morelli, che lo appassionava col suo colorismo abile e intenso.\nModesto, quasi timido ma sempre sorridente e disponibile egli era in realt\u00e0, come scrisse il De Angelis, \"uno spirito sempre teso in un'instancabile volont\u00e0 di superarsi, e di mantenersi sempre al passo con le nuove tendenze che si venivano profilando sull'orizzonte dell'arte.\"\nA soli tredici anni il Battaglia ha partecipato all'esposizione della Societ\u00e0 romana Cultori e amatori del 1883, con un convenzionale \"Ritratto della sorella\", prendendo parte in seguito a quasi tutte le esposizioni italiane ed estere, tra cui quella di Berlino del 1896, dove un suo acquerello, \"Livia\", fu acquistato dal museo di Magdeburgo, mentre il grande dipinto \"Esami finali\", di un patetico sentimentalismo alla Toma, fu esposto e venduto a Monaco.\nFino alle soglie del Novecento il Battaglia appare volto ad un naturalismo di impronta michettiana nei numerosi quadri aventi come soggetto contadini e pastorelle: \"Pastorella\" del 1893, \"La Contadinella\" del 1879 e \"Le spigolatrici\" del 1887.\nIn seguito il Battaglia si \u00e8 interessato alle ricerche del divisionismo che, nelle sue opere, tuttavia, non trova facile accordo con il luminismo di origine accademica; ne sono esempio \"Il mattino di primavera\", esposto su invito alla IV Biennale di Venezia (1901) e acquistato dalla Galleria Nazionale d'Arte Moderna in Roma, e \"Contrasti\", esposto a Barcellona nel 1902.\nNel 1904 il Battaglia fu tra i fondatori assieme con Enrico Coleman e Onorato Carlandi del Gruppo dei \"XXV della campagna romana\" che intendevano tornare alla pittura di paesaggio, intesa non in senso accademico, ma come ripresa dal vero di motivi paesistici. Entr\u00f2 nel gruppo con il soprannome di \"vitello marino\", per i suoi tratti somatici, dedicandosi ad animate scene dell'Agro romano che am\u00f2 profondamente e che ritrasse con sentimento e vigore uscendo dal chiuso dello studio per raccogliere le ispirazioni all'ombra dei ruderi degli acquedotti romani e per tradurre le vibrazioni che riceveva dall'\"aria aperta\".\nPaesaggi e motivi campestri sono infatti i soggetti pi\u00f9 frequentati in questo periodo della sua produzione, sia su tela sia ad acquerello. Con \"La Mietitura\", \"Sull'aia\", \"Luisella\", Battaglia partecip\u00f2 alla XXXIV Esposizione degli Acquerellisti romani del 1910; \"Le sorgenti\", fu invece presentato all'Esposizione romana del 1911.\nAnche in queste opere il tentativo di costante aggiornamento alle nuove tendenze artistiche appare ostacolato da una concezione formale sostanzialmente accademica e dal persistente interesse per l'opera morelliana; ci\u00f2 \u00e8 evidente anche nei suoi ultimi lavori, di cui i pi\u00f9 significativi, \"Convito d'ombre\", \"Ritmo di secoli\", \"La figlia dell'ostessa\", ripetono consueti motivi.\nHa insegnato al Liceo Artistico di Roma e pittura all'Accademia di Belle Arti, \u00e8 stato Accademico di San Luca e consigliere dell'Associazione degli Acquarellisti romani; ha ottenuto premi in numerose Esposizioni: a Roma nel 1893, a Monaco di Baviera nel 1897 e nel 1911, a Senigallia nel 1904, a Barcellona nel 1910 ed a Buenos Aires l'anno seguente.\nHa dipinto sia ad olio sia ad acquerello e la sua versatilit\u00e0 gli ha fatto trattare ugualmente bene il paesaggio (\"Marina Maccarese\", \"Ponte Mammolo\", \"Capannelle\", \"Campagna romana\"), il quadro di genere e la figura sempre con un'inflessione patetica e sentimentale (\"Le sorgenti\", \"Il nido\", \"L'ora del riposo\"), con notevoli capacit\u00e0 tecniche, grande sincerit\u00e0 creativa e soprattutto con un'assoluta libert\u00e0, tanto che paragonava s\u00e9 stesso ad \"una pianta che si volge dove vuole, ma a preferenza, liberamente verso il sole\" (\"Grano\", \"Via Appia Antica\", \"Casale\").\nHa illustrato assieme a Onorato Carlandi, Giulio Aristide Sartorio, Raggio, Napoleone Parisani e Ferrari, \"La Campagna romana\" di Arnaldo Cervesato con un suggestivo pastello rappresentante Capannelle; nel 1904, sempre assieme a Carlandi, Ferrari e Augusto Bompiani ha illustrato un album ricordo per il Presidente Loubet in visita in Italia.\nMassone, fu iniziato nella Loggia di Roma del Grande Oriente d'Italia \"Gian Domenico Romagnosi\" il 2 marzo 1921. "}
{"id": "20259", "revid": "124779786", "url": "https://it.wikipedia.org/wiki?curid=20259", "title": "Tribiano", "text": "Tribiano (\"Tribian\" in dialetto locale) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nTerritorio.\nIl territorio \u00e8 disposto in modo da costeggiare le principali vie di traffico del sud-est milanese, e si estende su una superficie di 4,150\u00a0km di lunghezza e quasi 3\u00a0km di larghezza.\nPaese storico ad economia principalmente agricola, ha visto intorno agli anni '60, l'installazione sul territorio di circa 70 fabbriche/ industrie, che assicurano il lavoro a migliaia di operai provenienti dai comuni limitrofi.\nIl paesaggio \u00e8 tipico della Pianura Padana, con i campi circondato da rogge, fossati e canali, atti all'irrigazione, lunghi viali resi eterei dai filari di pioppi, platani e salici che ne costeggiano i margini.\nPercorre Tribiano il canale Addetta, una diramazione del canale Muzza, che divide il paese da Nord-Est a Sud-Ovest.\nStoria.\nLa fondazione di Tribiano risale all'epoca romana. All'epoca era un piccolo borgo agricolo chiamato \"Trebianus\", che era attraversato da un'importante strada romana, la \"via Regina\", che collegava il porto fluviale di \"Cremona\" (la moderna Cremona) con \"Mediolanum\" (Milano). In seguito fu parte del territorio lodigiano e della sua diocesi. In et\u00e0 napoleonica 1809 Paullo divenne frazione di Tribiano.\nDopo la seconda guerra d'indipendenza, in seguito all'emanazione del Decreto Rattazzi (1859), il comune fu assegnato alla provincia di Milano (circondario di Lodi). Nonostante i legami storici con il lodigiano, alla costituzione della provincia di Lodi (1992) il comune di Tribiano decise di non farne parte, restando cos\u00ec in provincia di Milano.\nSimboli.\nDiviso in due parti colorate nella parte sinistra di giallo e nell'opposta in blu. Posto al centro vi \u00e8 lo stemma di Tribiano adornato da rami e foglie di vario tipo.\nSociet\u00e0.\nEvoluzione demografica.\nTribiano sub\u00ec un forte incremento demografico dall'inizio degli anni duemila ad oggi \nEtnie e minoranze straniere.\nAl 31 dicembre 2008 gli stranieri residenti nel comune di Tribiano in totale sono 146. Tra le nazionalit\u00e0 pi\u00f9 rappresentate troviamo:\nGeografia antropica.\nFrazioni.\nZoate.\nAnch'essa fu feudo, ma divenne contea solo nell'anno 1668. Nella frazione \u00e8 presente un campo da golf e la nota azienda Vortice.\nSan Barbaziano.\nNel suo piccolo fu Feudo dei conti Melzi e degli Alari, gli stessi che ebbero il feudo di Tribiano fino all'estinzione.\nAmministrazione.\nSegue un elenco delle amministrazioni locali.\nSport.\nCalcio.\nLa principale squadra di calcio della citt\u00e0 \u00e8 l\"U.S.D. Tribiano\" che milita nel girone E lombardo di Promozione. \u00c8 nata nel 1981.\nAltri sport.\nSono state istituite numerose associazioni che gestiscono i principali sport praticati a Tribiano come il basket, javara jitsu eccetera."}
{"id": "20261", "revid": "104458", "url": "https://it.wikipedia.org/wiki?curid=20261", "title": "Turbigo", "text": "Turbigo (\"Torbigh\" in dialetto milanese, : ) \u00e8 un comune italiano di abitanti della citt\u00e0 metropolitana di Milano situato lungo il Naviglio Grande, in Lombardia. Fa parte dei comuni consorziati del Parco Lombardo della Valle del Ticino.\nOrigini del nome.\nSulle origini del nome ci sono due tesi contrastanti: una lo farebbe risalire alla voce germanica \"\", l'altra dal latino \"turris \"\", dalle due torri di testa del ponte sul Ticino esistente in et\u00e0 romana tardo imperiale. Il comune di Turbigo, di fatto, utilizzava gi\u00e0 lo stemma (quello della famiglia) raffigurante le due torri in rosso fin dal 1922; stemma visibile su un antico camino esistente all'interno di Palazzo De Cristoforis Gray. Secondo altri studi il nome deriverebbe invece da \"Turbigium\" o \"Turbiscus\" ed evocherebbe l'irrompere violento e l'infrangersi delle onde del Ticino su quell'antico borgo situato sulla riva del Naviglio (poco realistica).\nStoria.\nLe origini.\nIl borgo di Turbigo ha origini antiche che risalgono almeno al I secolo a.C., periodo al quale si rifanno le necropoli ritrovate sul territorio comunale che hanno altres\u00ec evidenziato la presenza di cocci e materiale fittile proveniente dalle aree dell'Etruria, giunto sino al paese evidentemente grazie ad un florido commercio a vasto raggio. All'epoca romana risalirebbe anche l'antica torre di avvistamento che fu alla base della costruzione del successivo castello medievale ancora oggi presente, appena sopra il torrente Arno, attorno al quale si svilupp\u00f2 quindi il primo nucleo abitativo del paese. Il commercio fluviale di epoca romana \u00e8 testimoniato anche dal ritrovamento di una piarda in localit\u00e0 Mulino Vecchio.\nDall'epoca medievale alla fine dell'era feudale.\nLa cittadina, citata in documenti scritti gi\u00e0 a partire dal 1150, ebbe sempre una notevole importanza storica come luogo strategico per l'attraversamento del Ticino tra Como e Novara. Nel 1164 Federico I ricompens\u00f2 un suo cancelliere di cui non ci \u00e8 giunto il nome con un feudo comprendente tutti i paesi della pieve di Dairago, inaugurando cos\u00ec la stirpe dei \"Da Turbigo\" che furono i primi feudatari del borgo. L'escavazione del Naviglio iniziata dai milanesi nel 1179, \u00e8 importante per la nascita di quella parte della citt\u00e0 denominata \"Turbigh in gi\u00f2\", con la nascita di rogge, ponti e nuove strade. Il basso Medioevo \u00e8 caratterizzato dall'insediarsi nel territorio turbighese della famiglia Piatti che tender\u00e0 a porsi come guida materiale e spirituale del borgo. Gi\u00e0 feudo dei d'Adda, nel 1569 pass\u00f2 a Ludovico Gallarati e poi nel 1590 a Federico II Landi (per donazione della zia Porzia Gallarati) la cui famiglia, confluita poi nei Doria Landi, lo tenne tra i propri possedimenti sino alla fine del Settecento, anche dopo la vendita dei feudi dello Stato Landi ai Farnese e pur non risiedendovi pi\u00f9 stabilmente.\nLa vita di Turbigo nei due secoli successivi \u00e8 segnata dalla presenza delle famiglie Tatti e De Cristoforis, di cui rimangono i rispettivi palazzi, oggi di propriet\u00e0 comunale. Definito nei secoli come un vero paradiso terrestre, per l'eccezionalit\u00e0 del paesaggio e la ricchezza faunistica dei suoi boschi, il borgo di Turbigo vide sorgere numerose dimore gentilizie.\nL'Ottocento.\nIn et\u00e0 napoleonica il comune conobbe una notevole espansione, annettendo dapprima Robecchetto e poi Nosate. Il 31 maggio 1800, nell'ambito della seconda campagna napoleonica d'Italia, il paese venne conquistato alla baionetta dai soldati francesi guidati dal generale Guillaume Philibert Duhesme durante il famoso Combattimento di Turbigo. Il generale Duhesme prese posizione sul Ticino con i suoi uomini appartenenti al 72\u00ba reggimento di Fanteria di linea che gi\u00e0 a Marengo era stato comandato dal Bonaparte in persona. Gli austriaci, ritirarsi di fronte all'avanzata dei francesi, avevano dato ordine di distruggere tutte le barche disponibili, ma alcuni cittadini di Galliate al di la del fiume ne avevano nascoste alcune e le offrirono ai francesi per oltrepassare il confine. All'alba del 31 maggio alcune compagnie di granatieri le utilizzarono per traversare il fiume e occuparvi un'isola fluviale, dalla quale fecero sgombrare gli austriaci e poi, nel giro di sole sei ore, riuscirono a far sbarcare sull'altra sponda 1500 soldati e due pezzi d'artiglieria.\nGiunti sulla sponda opposta i francesi vennero comandati dal generale Jean-Charles Monnier, il quale riusc\u00ec a sorprendere l'armata imperiale che venne costretta a ripiegare verso il centro di Turbigo dove verso sera giunsero alcuni generali austriaci per fare il punto della situazione. Gli austriaci reagirono con una carica di cavalleria che per\u00f2 non riusc\u00ec a scalfire le posizioni dei francesi. Napoleone, che attendeva sulla sponda piemontese del fiume, osservando le operazioni di attacco, diede ordine a Gioacchino Murat di supportare l'azione di Monnier con tiri d'artiglieria.\nVerso le otto di sera, infine, Monnier riusc\u00ec a penetrare nell'abitato turbighese, facendo anche 200 prigionieri tra i soldati austriaci. Murat pass\u00f2 il Ticino a Turbigo e da li prosegu\u00ec quindi verso Milano dove giunse il 2 giugno successivo.\nIl 3 giugno 1859, agli albori della seconda guerra d'indipendenza italiana, il paese fu teatro dello scontro tra franco-piemontesi e austriaci nella famosa Battaglia di Turbigo che si concluse il giorno seguente a Magenta.\nMonumenti e luoghi d'interesse.\nIl Castello.\nLe prime notizie in merito all'esistenza del castello di Turbigo risalgono al IX secolo. \nConquistato dalla famiglia Torriani come difesa del ducato di Milano dall'area del Ticino e parzialmente demolito nel Duecento, venne poi nuovamente ricostruito e nel 1569 pass\u00f2 alla famiglia Gallarati, con la giurisdizione di tutto il territorio; nel 1591 i Gallarati vennero sostituiti dalla casata piacentina dei Landi che ne rimase proprietaria sino alla fine del XVIII secolo.\nLa struttura, a pianta quadrangolare, \u00e8 in ciottoli di fiume, pietra squadrata e mattoni; edificato intorno a una torre presumibilmente romana, porta lo stemma dei Visconti. \nIl complesso si struttura attorno a un'ampia corte quadrata con ala porticata sullo sfondo, che presenta un cornicione a sguscio con oculi, dovuto ad interventi cinque-secenteschi atti a trasformare il castello in residenza signorile. Attualmente si presenta in forme trecentesche grazie all'intervento di restauro attuato nel 1922 dall'architetto Carlo Bonomi di Turbigo. Il maniero, un tempo presidio strategico dei Visconti, \u00e8 attualmente una residenza privata e non \u00e8 visitabile.\nPer accedervi si pu\u00f2 salire la ripida via della Chiesa, oppure la scenografica scalinata che da via Vittorio Veneto porta direttamente al terrazzamento. Da qui si gode un bel panorama su tutto il paese e il suo circondario. Notevole \u00e8 il parco circostante, che con una dura battaglia legale \u00e8 stato risparmiato dai piani di lottizzazione di alcune amministrazioni del passato. Oggi \u00e8 l'unica area verde al centro del paese e ospita una notevole fauna di animali selvatici (fagiani, rapaci di varie specie, ghiri, lepri, picchi rossi e verdi e molti altri).\nChiesa della Beata Vergine Assunta.\nSul medesimo piazzale del Castello, si erge l'imponente chiesa parrocchiale della Beata Vergine Assunta, edificio in stile neo-romanico edificato nel 1936 per volont\u00e0 del parroco don Edoardo Riboni dall'ingegnere Giovanni Battista Maggi, che si avvalse della consulenza artistica di Carlo Bonomi (1880-1961), al quale spettano anche l'allestimento di piazza San Francesco, risalente al 1936, e il Monumento ai Caduti del 1945-1946.\nChiesa dei Santi Cosma e Damiano.\nUno dei monumenti pi\u00f9 significativi di Turbigo \u00e8 indubbiamente la chiesa conventuale agostiniana dei santi Cosma e Damiano; eretta probabilmente su una gi\u00e0 preesistente chiesa, sempre dedicata a San Damiano, a partire dal 1669, data della possa della prima pietra, venne inaugurato il nuovo complesso.\nIspirata nel progetto architettonico alla Chiesa del Ges\u00f9 di Roma, com'\u00e8 possibile ravvisare anche dalle due volute di raccordo angolare, presenta un generale schematismo nella facciata, a causa di difficolt\u00e0 economiche incorse durante le fasi costruttive. La chiesa e l'annesso convento furono officiati da una comunit\u00e0 di Agostiniani Scalzi, fino al 1807 quando quest'ultimo venne soppresso dal regime napoleonico. Delle quattro cappelle originarie - oltre all'altare maggiore - una sola \u00e8 giunta fino a noi: si tratta della cappella del Crocifisso, gi\u00e0 dedicata a Santa Rosalia, restaurata nel 1991. La cappella della Madonna della Rosa \u00e8 stata, invece, ricostruita nel 1879, per volere del parroco di Turbigo don Pietro Bossi. Dietro il settecentesco altare maggiore \u00e8 posta la botola di accesso alla cripta dei frati, da cui partivano una serie di passaggi ai sotterranei della chiesa, murati nel 1962. Davanti alle cappelle laterali si trovavano le botole che conducevano a camere ipogee, destinare ad alcune sepolture particolari.\nPalazzo De Cristoforis Gray.\nSituato nei pressi della riva sinistra del Naviglio Grande, \u00e8 composto dall'integrazione di una villa settecentesca con un edificio cinquecentesco. I due edifici prospettano sulla medesima corte. L'edificio settecentesco presenta un portico centrale su archi a sesto ribassato e ha all'interno decorazioni con finte architetture. La parte pi\u00f9 antica conserva un bel camino in pietra, decorato in altorilievo e con la cappa affrescata. Nella corte pi\u00f9 antica lungo via Roma troviamo un affresco datato 1595. L'edificio, di propriet\u00e0 comunale, \u00e8 attualmente sede municipale.\nVilla Barozza Vezzani.\nAdiacente alla chiesa dei Santi Cosma e Damiano, conserva l'impianto originario di un convento seicentesco degli Agostiniani Scalzi, con volte a botte e a crociera. Un portale lungo via Volta, sormontato da una conchiglia in marmo, apre su un pregevole chiostro settecentesco.\nVilla Tatti.\nNel centro storico del paese sorge Villa Tatti. Di probabile origine religiosa, la villa fu adattata a residenza civile solo nel XVII secolo. L'impianto della villa ad \"U\", risale al secolo scorso, quando furono aggiunte le ali laterali, di cui una terrazzata. L'ingresso della villa \u00e8 contrassegnato da un portale seicentesco con fastigio ad edicola. All'interno, collocato nella parte ovest del complesso, si trova un camino cinquecentesco. Nel 1932, l'amministrazione fascista di Turbigo, la adott\u00f2 come sede del Fascio locale. Negli anni ha ospitato tra gli altri: due sezioni della locale scuola media inferiore, la banda musicale \"la Cittadina\", l'Unione Sportiva Turbighese, uffici di altre associazioni cittadine, fino a che, restaurata completamente, oggi ospita l'asilo nido.\nPonte sul Naviglio Grande.\nUscendo dal centro del paese, a poca distanza da Palazzo de Cristoforis, si trova il seicentesco ponte sul Naviglio Grande; esso si presenta a tre arcate in mattoni a vista.\n\u00c8 affiancato dai resti della vecchia dogana austriaca risalenti alla fine del Settecento.\nPonte sul Ticino.\nRealizzato nel 1887, anno di costruzione della ferrovia Saronno-Novara, su progetto di Luigi e Paolo Tatti a monte dei resti dell'antico ponte romano, tuttora visibili; bombardato durante la seconda guerra mondiale e poi ricostruito, collega la sponda lombarda a quella piemontese.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 800 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nIl fiume Ticino e la possibilit\u00e0 di attraversarlo sono stati fattori determinanti nella storia economica locale, che ha origini nell'escavazione del Naviglio Grande iniziata dai milanesi nel 1179.\nCentrale termoelettrica.\nSul territorio comunale si trova la centrale termoelettrica di Turbigo, che nella sua prima conformazione fu avviata nel 1928. La centrale occupa un'area di 56 ettari situata sulla sponda destra del Naviglio Grande, nei territori dei Comuni di Turbigo e di Robecchetto.\nCultura.\nEventi.\nFesta di S. Vincenzo.\nPur ricorrendo il 5 aprile, San Vincenzo Ferreri viene festeggiato per tradizione settecentesca alla prima domenica di maggio. Classica sagra di paese con processioni e mostre di opere di artisti locali, prosegue il luned\u00ec con la fiera nel centro del paese.\nAl Santo si raccomandava il lavoro nei campi in quanto la maggior parte dei Turbighesi agli inizi del Novecento era ancora formata da parecchi contadini.\nSi festeggia la prima domenica di maggio con la tradizionale processione nei campi alle ore 7.00. Il luned\u00ec successivo c'\u00e8 la tradizionale fiera primaverile\nFesta Patronale.\nPatrona del paese \u00e8 la Beata Vergine Assunta (15 agosto) alla quale \u00e8 dedicata la chiesa parrocchiale; la festa viene, per\u00f2, celebrata la terza domenica di settembre, in onore della Beata Vergine Addolorata. Il luned\u00ec fiera in via Allea.\nFesta rionale della chiesa dei SS. Cosma e Damiano.\n\"Festa d'ingi\u00f2\" -\nLa quarta domenica di ottobre, con bancarelle.\nNel pomeriggio, dopo la celebrazione dei Vesperi, come da antica tradizione viene \"bruciato il pallone\". Si tratta di un grosso pallone avente un'intelaiatura metallica ricoperta da bambagia, sospeso sul sagrato della chiesa, che prende fuoco dalle tre candeline innalzate dal sacerdote durante la messa.\nPer meglio comprendere il significato dell'antichissimo rito, bisogna ricordare che anticamente il martirio era l'unica forma di santit\u00e0 possibile. Con il rogo del pallone viene rappresentata la vita del martire che si consuma nella fede ardente della Santa Trinit\u00e0."}
{"id": "20262", "revid": "1910023", "url": "https://it.wikipedia.org/wiki?curid=20262", "title": "Usmate Velate", "text": "Usmate Velate (\"Oeus Vel\u00e0a\" in dialetto brianzolo) \u00e8 un comune italiano di abitanti della provincia di Monza e della Brianza, situato circa 13\u00a0km a nord di Monza ed a met\u00e0 strada (25\u00a0km) tra Milano e Lecco.\nGeografia fisica.\nTerritorio.\nUsmate Velate \u00e8 disteso su un territorio collinare, tipico della Brianza, al confine con la provincia di Lecco. Copre una superficie di 9,97 km\u00b2 situati mediamente a 246 m s.l.m..\nConfina con i comuni di: Arcore, Camparada, Casatenovo, Carnate, Lomagna e Vimercate.\nIl comune fa parte del comprensorio dei \"Parchi Agricoli Nord Est\" e dei \"Colli Briantei\". Precedentemente anche dei \"Parchi del Molgora\".\nClima.\nUsmate Velate, secondo la classificazione dei climi di K\u00f6ppen, gode di un clima temperato delle medie latitudini, piovoso o generalmente umido in tutte le stagioni e con estati molto calde e afose con temperature che non superano mediamente i 35\u00a0\u00b0C.\nLe precipitazioni si concentrano nei periodi compresi tra marzo e maggio, con un leggero calo nei mesi estivi, e un riacutizzarsi nel periodo compreso tra ottobre e novembre inoltrato.\nIl comune appartiene alla zona climatica E.\nStoria.\nUsmate.\nDa Usmate, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga. Usmate era anticamente chiamata \"Uocimate\" e, prima che Vimercate divenisse Martesana, segnava il confine meridionale della Brianza. Cresceva, come a difesa della verde e fertile terra briantina, una lunga estensione di fittissime boscaglie che si prolungavano, da un lato, fino a Casate Vecchio e, dall'altro, fino a Lomagna.\nSin dai tempi antichi Usmate possedeva una chiesa dedicata al vescovo San Zenone, ma non era costituita in parrocchia. Fu San Carlo Borromeo che la rese tale nel 1571, poich\u00e9, prima di allora, Usmate fece sempre parte della Parrocchia di Vimercate. Dopo la pace di Costanza, sorsero nuove contese fra nobili e plebei milanesi, con frequenti spargimenti di sangue. I nobili, sopraffatti, furono costretti a rifugiarsi nei nostri paesi briantini, dove tenevano i loro possedimenti. Guidotto da Usmate, eletto Console, riusc\u00ec a radunare in Lecco gli arbitri delle due parti e a concludere, nel 1219, quel patto conosciuto col nome di Pace di Lecco, mediante il quale i nobili esuli poterono rientrare in Milano. Al principio del XIV secolo, le terre di Usmate erano di propriet\u00e0 di Bernab\u00f2 Visconti, Signore di Milano, e si narra che il temuto tiranno qui si recasse sovente, allettato dal piacere della caccia a cui si prestavano le fitte boscaglie allora esistenti.\nAnche Usmate fu teatro di sanguinose battaglie; celebre quella avvenuta nel febbraio 1322 tra l'esercito ghibellino, capitanato da Marco Visconti, e l'esercito guelfo. La sorte delle armi arrise ai Guelfi che, messo in fuga Marco Visconti, entrarono in Usmate, poi a Vimercate, e subito dopo assediarono Monza.\nUsmate era talvolta volgarmente chiamato \"Osio\", \"\u00d6eus\" nel dialetto locale. Questo perch\u00e9, nel triste periodo della dominazione spagnola, feudatari di Usmate erano, appunto, i conti Osio. Fra questi, tristemente famoso divenne il conte Gian Paolo Osio, che in Usmate teneva un castello di cui non si conserva la minima traccia. Fu il seduttore della famosa Monaca di Monza, ricordata dal Manzoni ne \"I promessi sposi\"; signoreggiava e tiranneggiava commettendo, impunito, orribili delitti; per uno di questi, per\u00f2, l'Osio e i suoi bravi furono citati a rendere conto. Non essendo comparsi davanti alla giustizia e dubitando che fossero nascosti nel castello di Usmate, questo fu distrutto fino alle fondamenta nell'anno 1608, ed il perfido conte venne, in seguito, ucciso da un suo amico, nella cui casa si era rifugiato.\nVelate.\nVelate faceva anticamente parte del Comitato di Milano; nelle cronache milanesi si legge che Berengario I, longobardo, riconoscente verso il Capitolo di Monza per vari benefici da esso ricevuti, con diploma 1\u00ba luglio 920 fece dono al Capitolo stesso del villaggio di Velate. In alcuni documenti citati da Paolo Frisi nelle sue \"Memorie\", risulta che anche l'imperatore Lotario, nel 1136, conferm\u00f2 tale possesso.\nCentro agricolo delle colline briantee, Velate conobbe una significativa trasformazione tra Settecento e Ottocento. Nei primi anni dell'Ottocento, il conte Rinaldo di Barbiano, principe di Belgioioso d'Este, concentr\u00f2 nelle proprie mani larga parte dei beni agricoli della comunit\u00e0 velatese, cui aggiunse altri terreni siti in Usmate. Proprietario di quasi 3.700 pertiche di terreno a Velate, il conte fece della sua dimora nel centro del borgo una classica villa di delizie, uno splendido e ampio soggiorno estivo dotato di un oratorio privato e di un magnifico parco. I beni del conte passarono alla figlia Maria Beatrice, che nel 1812, aveva sposato il conte Giorgio Giovanni Giulini della Porta. Particolarmente legata a Velate, dove fece costruire una tomba di famiglia (la Cappella S. Felice), Maria Beatrice sopravvisse al marito ed ai figli maschi Rinaldo e Cesare. Alla sua morte, avvenuta nel gennaio del 1871, i beni di Velate passarono alla figlia Anna, vedova di Camillo Casati.\nAttraverso complesse vicende famigliari un cospicuo insieme di beni, concentrati nei centri di Velate, Arcore, Muggi\u00f2 e Usmate, venne ad ampliare il patrimonio della famiglia Casati, in particolare di Gian Alfonso Casati, settimo figlio di Anna Giulini della Porta e di Camillo Casati, padre di Alessandro Casati, amico di Benedetto Croce ed esponente di rilievo del mondo liberale italiano.\nNel 1919 la villa, il parco e diversi terreni situati a nord-est di Velate vennero venduti al commerciante Maurizio Scaccabarozzi di Vimercate, che ve ne fece stabile dimora per la sua famiglia.\nVelate ebbe l'aggiunta \"Milanese\" con R.D. n\u00b0 1054 del 14 dicembre 1862.\nUsmate e Velate facevano gi\u00e0 parte della pieve di Vimercate quando, nel gennaio 1475, il duca Francesco Sforza confer\u00ec a Giovanni Antonio Secco, detto il Conte Borella (o Secchi Borella, da un feudo nelle Calabrie), prefetto delle scuderie ducali (che dar\u00e0 origine alle famiglie Seccoborella, Borella de' Secchi ed anche solo Borella), il titolo di conte, assegnandogli il feudo di Vimercate con tutta la sua pieve.\nCirca trecento anni pi\u00f9 tardi, il conte Gian Battista Trotti di Vimercate sposa Giulia Seccoborella e ne rileva il feudo.\nL'unificazione di Usmate e Velate risale al 24 febbraio 1869 quando Usmate, gi\u00e0 Comune autonomo, venne aggregato a Velate Milanese, modificando la denominazione in \"Usmate di Velate\". Solo in data 15 agosto 1930 Velate Milanese fu autorizzato a trasferire la sede municipale a Usmate di Velate, assumendo cos\u00ec l'attuale denominazione di Usmate Velate.\nCon deliberazione comunale in data 20 settembre 1930, l'allora Podest\u00e0 Giuseppe Monfrini lo present\u00f2 richiesta di concessione dello stemma e del gonfalone del Comune, che fu accolta il 30 ottobre 1954, con Decreto del presidente della Repubblica Luigi Einaudi.\nLo stemma adottato \"rievoca gli antichi blasoni delle famiglie ricche e potenti che hanno risieduto in Usmate Velate, dominando in paese e dintorni per propriet\u00e0 e potere\" e si compone di tre sezioni o fasce: dall'alto, la prima raffigura un martello (ponzone) fra due ali, di colore rosso su fondo oro, simboli degli antichi stemmi delle famiglie Ala e Ponzone; la sezione centrale presenta tre stelle d'argento a sei punte su fondo azzurro, ricavate dallo stemma della famiglia Osio; la sezione sottostante riproduce una scacchiera a quadri argento e rosso, presente nello stemma della famiglia Barbiano di Belgioioso.\nLo stemma \u00e8 poi completato da una corona d'argento e da due frasche, una di quercia e una di alloro, gli ornamenti dei Comuni.\nLa chiesa di Usmate.\nLa chiesa di Santa Margherita situata in via Cavour 33 venne costruita nel 1930, per poi essere completata definitivamente nel Natale del 1932. \u00c8 stata realizzata dall'ingegner Antonio Casati di Milano in stile romanico-lombardo.\nFu consacrata il 22 ottobre 1933 dal cardinale Alfredo Ildefonso Schuster che il 5 luglio 1930 ne pos\u00f2 la prima pietra. La costruzione si rese necessaria in sostituzione della vecchia chiesa, l'attuale sala dell'oratorio Don Bosco in via Cavour 1, poich\u00e9 troppo piccola per accogliere tutti i fedeli.\nLa Madonna del Drighet \u00e8 diventata importante perch\u00e9, prima dell'epidemia di peste, i contadini trovarono sul muro della casa l'immagine della Madonna, e durante l'epidemia, coloro che dovevano transitare per Usmate (che a quei tempi si pronunciava Os) per recarsi nei paesi vicini non venivano fatti entrare in paese, poich\u00e9 non vi erano ancora casi di peste. Gli usmatesi, in quel periodo, si rivolgevano alla Madonna per proteggerli dalla malattia, che si stava diffondendo sempre pi\u00f9 velocemente.\nNell'affresco sono raffigurati Maria, come madre, come arcangelo, come \"annunziata\", due angioletti. L'arcangelo reca un giglio, simbolo della purezza e della rinascita. L'affresco \u00e8 antecedente l'edificio. L'affresco si trovava sul muro di un filatoio che rimase fino al 1900. Della stessa epoca dell'affresco \u00e8 l'altare\u00a0\u2013 che ora si trova sul lato sinistro della Chiesa, dove c'\u00e8 la statua della Madonna, ed un armadio del '600, dove vengono custoditi gli arredi sacri.\nEntrando nella chiesa dal lato destro si pu\u00f2 notare la scultura in legno raffigurante il Cristo crocifisso, opera del 1938 dallo scultore locale Silvio Monfrini.\nIl concerto campanario \u00e8 composto da 8 campane in tonalit\u00e0 \"si bemolle 2 crescente\", 3 di queste campane furono fuse dalla fonderia Pruneri di Grosio, le restanti 5 dalla fonderia Cavadini di Verona. Attualmente il suono delle campane \u00e8 completamente automatizzato mediante programmatore elettronico.\nInfrastrutture e trasporti.\nStrade.\nUsmate Velate \u00e8 posizionato alla fine della tangenziale Est di Milano (A51). Inoltre il comune \u00e8 posto sulla ex SS36.\nFerrovie.\nLa stazione di Carnate-Usmate \u00e8 il punto d'incrocio fra le linee ferroviarie Lecco-Milano e Seregno-Bergamo.\nSport.\nLa maggior parte degli impianti sportivi del paese, sono ubicati nel Centro Sportivo Comunale di via Bernardino Luini.\nAlcuni degli sport praticati nel territorio comunale, hanno raggiunto anche livelli importanti: il Velate Rugby ha disputato diverse stagioni in serie B, mentre la squadra calcistica dell'F.C. Usmate nata nell'anno 1980, e oggigiorno con denominazione A.S.D. Nuova Usmate, ha partecipato al campionato di serie D nella stagione 2001-2002.\nPresente in paese la sede della ditta Lampre che sponsorizzava la squadra ciclistica della Lampre-Merida.\nSociet\u00e0.\nStranieri.\nGli stranieri residenti nel comune sono 780, ovvero il 7,8% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Usmate Velate \u00e8 utilizzato il locale dialetto brianzolo, una variante della lingua lombarda.\nCome tutti i dialetti lombardi occidentali, anche il brianzolo \u00e8 sostanzialmente una lingua romanza derivata dal latino.\nAttualmente, l'uso del brianzolo sta lentamente regredendo, anche se in misura minore di altri dialetti lombardi, soprattutto quelli parlati nelle citt\u00e0.\nReligione.\nLa maggior parte della popolazione appartiene alla Chiesa cattolica, e afferisce alle parrocchie di Santa Margherita in Usmate e di Santa Maria Assunta in Velate Milanese. Entrambe le chiese appartengono all'Arcidiocesi di Milano e seguono il rito ambrosiano; insieme alle comunit\u00e0 di Carnate e Ronco Briantino costituiscono la Comunit\u00e0 Pastorale \"Madonna del Carmine\"."}
{"id": "20263", "revid": "124225926", "url": "https://it.wikipedia.org/wiki?curid=20263", "title": "Arthur Schnitzler", "text": "\u00c8 conosciuto soprattutto per aver messo a punto un artificio narrativo conosciuto come \"monologo interiore\" al quale fece spesso ricorso nelle sue opere per descrivere lo svolgersi dei pensieri dei suoi personaggi.\nLa grande notoriet\u00e0 e il successo che lo accompagnarono in vita provocarono un interesse per lui e la sua opera da parte del padre della psicoanalisi, Sigmund Freud, il quale lo considerava un po' una specie di suo \"doppio\". Questo fatto gli provocava un misto di attrazione e timore.\nDi fatto, l'opera di Freud sembra aver influenzato notevolmente la produzione di Schnitzler e all'inizio della carriera medica dello scrittore vi fu anche una sorta di contiguit\u00e0 di interessi scientifici come ad esempio per gli studi sull'ipnosi. I due si frequentarono poco ma rimangono varie lettere che si scambiarono. In una di queste Freud si chiede come Schnitzler avesse potuto conseguire conoscenze che a lui stesso erano costate anni di studi e sacrificio \"sul campo\".\nBiografia.\nSchnitzler nasce da famiglia ebraica a Vienna, figlio di Johann, laringoiatra molto noto e apprezzato in citt\u00e0, e di Louise Markbreiter. I genitori appartengono alla borghesia liberale cittadina, che in quel periodo domina la vita viennese e austriaca. Dopo Arthur, figlio primogenito, nascono il futuro chirurgo Julius (1865-1939) e la sorella Gisela (1867-1953). Arthur cresce in una famiglia che ama la musica - la madre \u00e8 un'ottima pianista - e il teatro, dove gli Schnitzler sono degli \"habitu\u00e9\", al punto che i pi\u00f9 celebri cantanti e attori viennesi scelgono Johann come medico di fiducia, e ne frequentano assiduamente la casa. Arthur frequenta l'Akademisches Gymnasium dal 1871 al 1879. Nel 1879 si iscrive alla facolt\u00e0 di medicina dell'Universit\u00e0 di Vienna e consegue la laurea nel 1885. Dall'et\u00e0 di diciassette anni tiene un diario in cui descrive le sue numerose esperienze sessuali trasferendo poi questa sua ossessione autobiografica nei suoi personaggi e durante gli studi universitari emerge la sua inclinazione letteraria, la sua prima opera \u00e8 del 1888: l'atto unico \"L'avventura della sua vita\". In essa compare per la prima volta il personaggio di Anatol, che dar\u00e0 il nome ad un ciclo di atti unici.\nAlla morte del padre, nel 1893, lascia l'impiego ospedaliero e apre uno studio medico privato. Nel 1895 viene rappresentato al Burgtheater di Vienna, \"Amoretto\" che d\u00e0 subito notoriet\u00e0 e successo all'autore. Nel 1900 pubblica \"Il sottotenente Gustl\" che provoca la sua radiazione da tenente medico dell'esercito, a seguito della impietosa rappresentazione della vita militare fatta nel romanzo.\nNel 1902 nasce il figlio Heinrich, avuto dalla cantante Olga Gussmann, con la quale si sposa nel 1903. Nello stesso anno va in scena a Monaco di Baviera \"Girotondo\", scritto tre anni prima e mai pubblicato, causando un notevole scandalo per il presunto cinismo con cui vengono rappresentati i rapporti tra cinque uomini e altrettante donne che sono uniti da un filo comune. Il testo teatrale viene pubblicato dopo pochi mesi dalla rappresentazione, riportando un successo di vendite strepitoso. \"Girotondo\" \u00e8 tuttora un lavoro molto rappresentato.\nNel 1905 debutta \"Intermezzo\" con cui otterr\u00e0 il Premio Grillparzer per la commedia. Nel 1909 nasce la figlia Lili. Nel 1913 pubblica \"Beate e suo figlio\". L'anno successivo esce un film tratto dalla commedia \"Amoretto\", con sceneggiatura dell'autore. \u00c8 l'inizio di un filone di opere cinematografiche basate, pi\u00f9 o meno strettamente, sull'opera di Schnitzler che arriva fino ai giorni nostri con \"Eyes Wide Shut\" (1999) di Stanley Kubrick versione cinematografica di \"Doppio sogno\".\nNel 1917 pubblica \"Il dottor Gr\u00e4sler medico termale\" e nel 1918 \"Il ritorno di Casanova\". Schnitzler era molto attratto dalla vita dell'avventuriero veneziano e ne fece il protagonista di opere di pura invenzione che riuscivano per\u00f2 a rendere con grande precisione introspettiva il carattere del personaggio. Nel 1924 pubblica \"La signorina Else\". Tra il 1925 e il 1926 esce, pubblicato su una rivista, \"Doppio sogno\".\nIl 26 luglio del 1928 la figlia Lili si suicida a Venezia, dove abita con il marito italiano. \u00c8 un atto inspiegabile e per il padre un durissimo colpo dal quale non si riprender\u00e0 pi\u00f9.\nTre anni dopo Schnitzler muore, a Vienna, per un ictus."}
{"id": "20264", "revid": "144796", "url": "https://it.wikipedia.org/wiki?curid=20264", "title": "Vanzaghello", "text": "Vanzaghello (\"Vanzagh\u00e8ll\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia, situato nella sua zona ovest al confine con la provincia di Varese, nell'Altomilanese.\nGeografia fisica.\nIl comune di Vanzaghello sorge all'estremit\u00e0 nord-occidentale della citt\u00e0 metropolitana di Milano ed \u00e8 al confine con la provincia di Varese, tramite i comuni di Lonate Pozzolo e Samarate.\nFa quindi parte del comprensorio detto dell'Altomilanese.\nIl territorio comunale di Vanzaghello, come altri 46 citt\u00e0 o paesi presenti in Lombardia, \u00e8 inserito nella lista dei comuni che fanno parte del Parco naturale lombardo della Valle del Ticino.\nIl territorio comunale ha un'altitudine che varia dai 186 ai 210 m s.l.m.\nIl territorio comunale \u00e8 inoltre lambito, all'estremit\u00e0 sud-occidentale, dal torrente Arnetta.\nStoria.\nIl comune di Vanzaghello nacque nel Medioevo in quanto sede di parrocchia. La sua prima soppressione risale al 4 novembre 1809 quando il governo di Napoleone ritenne i suoi 762 abitanti troppo poco numerosi per giustificarne l'autonomia, e annesse il territorio a Magnago. Se tale provvedimento fu annullato dagli austriaci al loro ritorno, fu riproposto da Vittorio Emanuele II il 10 marzo 1869, quando l'abitato contava 1220 residenti. L'autonomia comunale fu restaurata, un secolo dopo, il 28 maggio 1968, data a cui \u00e8 stata dedicata una via, dalla scissione della frazione omonima dal comune di Magnago.\nLe prime amministrazioni comunali furono composta da maggioranze facenti capo alla Democrazia Cristiana, mentre il PCI e il PSI rimasero all'opposizione.\nNegli anni novanta seguirono amministrazioni di centro destra con minoranze di sinistra e leghiste. Dal 2004 una amministrazione di centro sinistra con la lista \"Insieme per Vanzaghello\" \u00e8 alla guida del paese, riconfermata alle elezioni di giugno 2009.\nNel 2014 la stessa lista \u00e8 stata riconfermata alla guida dell'amministrazione comunale col 60% dei voti.\n\u00c8 uno dei primi comuni della provincia di Milano a stabilire regole per il risparmio energetico ed idrico nel regolamento edilizio (gennaio 2007). Nel luglio 2007 ha predisposto il PGT cercando una sintesi tra crescita urbanistica, compatibilit\u00e0 ambientale e attenzione ai bisogni dei cittadini.\nVanzaghello insieme al limitrofo comune di Magnago sta subendo negli ultimi anni un boom edilizio, provocato dal basso costo degli immobili locali, minore rispetto a quelli di citt\u00e0 attigue come Busto Arsizio, dalla quale infatti proviene la maggior parte dei trasferimenti. Vanzaghello conta 2107 famiglie.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 281 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nNegli anni anteguerra l'economia da agricola passa ad industriale grazie all'attivit\u00e0 del \"Cotonificio Valle Ticino\" del Conte Treccani.\nLa crisi del tessile degli anni sessanta colpisce duramente l'economia locale: negli anni settanta ed ottanta Vanzaghello sviluppa una economia basata sull'artigianato tessile, di maglieria e meccanico: spesso si tratta di lavoro familiare per conto di terzi.\nNegli ultimi anni l'economia \u00e8 sempre pi\u00f9 basata sui servizi e su poche industrie.\nAree pubbliche.\nIl comune di Vanzaghello presenta diverse aree pubbliche. La pi\u00f9 grande \u00e8 ubicata all'incrocio fra via Roma, via Giovanni Pascoli e via Ugo Foscolo ed offre oltre a dei giochi per bambini, un bar ed un campo di pallavolo, oltre ad una piccola area per serate musicali che diventa di giorno una pista di pattinaggio; nel medesimo sito, vi \u00e8 inoltre esposta una locomotiva a vapore 835.163. Altra area \u00e8 il Parco \"Europa Unita\" di via Piave.\nInfrastrutture e trasporti.\nFerrovie.\nSul territorio comunale di Vanzaghello \u00e8 ubicata la stazione di Vanzaghello-Magnago, che serve anche il comune limitrofo, sulla ferrovia Saronno-Novara, servita da treni regionali Trenord a frequenza oraria e semioraria della direttrice Milano-Saronno-Busto Arsizio-Novara. La stazione \u00e8 anche punto di passaggio dal singolo al doppio binario.\nInoltre il territorio comunale, nella zona commerciale confinante con Busto Arsizio, \u00e8 attraversato da un tratto della Ferrovia Busto Arsizio-Malpensa Aeroporto.\nNel 2006 \u00e8 stata anche costruita una bretella di binari percorribile a 100 chilometri orari che permette l'instradamento di un treno da Malpensa Aeroporto in direzione di Vanzaghello e Novara senza bisogno di effettuare alcun regresso. Tuttavia, l'assenza momentanea di traffico merci sulla linea ha fatto s\u00ec che l'unico utilizzo della bretella sia finora stato il collegamento ferroviario ad Alta Velocit\u00e0 fra Torino Porta Nuova e Malpensa Aeroporto, effettuato per poche settimane del 2006, in concomitanza dello svolgimento delle Olimpiadi invernali di Torino 2006.\nAutolinee.\nIl comune \u00e8 servito dagli autobus interurbani gestiti da Movibus delle linee:\nAeroporti.\nIl comune dista meno di dieci km dall'Aeroporto internazionale di Malpensa, raggiungibile utilizzando la Strada statale dell'Aeroporto della Malpensa\nSport.\nCalcio.\nLa squadra di calcio di Vanzaghello \u00e8 l'U.S. Vanzaghellese 1970 che milita attualmente nel girone N di Prima Categoria lombardo."}
{"id": "20266", "revid": "123766226", "url": "https://it.wikipedia.org/wiki?curid=20266", "title": "Vaprio d'Adda", "text": "Vaprio d'Adda (\"V\u00e0var\" in dialetto locale e in dialetto milanese, \"\u00c0er\" in dialetto bergamasco e semplicemente Vaprio fino al 1862) \u00e8 un comune italiano di abitanti della citt\u00e0 metropolitana di Milano in Lombardia. \u00c8 attraversato dal naviglio della Martesana ed \u00e8 compreso nell'omonimo territorio.\nIl comune sorge a met\u00e0 strada tra Bergamo e Milano ed \u00e8 situato sul confine tra le due province, segnato dal fiume Adda, sul versante milanese.\nStoria.\nLe tracce della sua fondazione si sono perse. Alcuni studiosi ritengono che, in origine, Vaprio d'Adda nasce come \"Castrum\" nell'intorno dell'anno 300 con l'erezione del primo ponte sul fiume Adda denominato \"Pons Aureoli\", dal generale romano che lo fece costruire. In epoca romana il territorio di Vaprio d'Adda era attraversato da un'importante strada romana, la \"via Gallica\". Dobbiamo risalire al 990 per trovare in un documento Vapris. Il toponimo, per\u00f2, potrebbe essere di origine celtica oppure latina ricollegando il nome a \"vadulum\", cio\u00e8 piccolo guado. Secondo un'antica leggenda, il nome del paese deriverebbe da \"Aper\" ovvero cinghiale, probabilmente dovuto al fatto che il territorio era infestato da mandrie di cinghiali.\nIl territorio entro poi in epoca longobarda nei possedimenti dell'abbazia di San Colombano di Bobbio, fondata da san Colombano nel 614, alcuni monaci colombaniani provenienti da Bobbio fanno risorgere intorno al 620 questo castrum abbandonato per anni trasformandolo in un insediamento monastico-rurale. Il toponimo \"Vaprianum\" compare in un diploma dell'imperatore Ottone III del 998 che conferma i beni del monastero al tempo retto dall'abate \"Gerberto di Aurillac\" che l'anno successivo diverr\u00e0 Papa Silvestro II; il territorio con vari possedimenti era inserito nel grande feudo reale ed imperiale monastico.\nNel Medioevo, Vaprio ha un ruolo strategicamente importante: fa parte della linea difensiva dell'Adda che comprende i castelli di Trezzo sull'Adda, Cassano e Brivio. Delle vicissitudini del borgo \u00e8 testimone il castello abbattuto e ricostruito pi\u00f9 volte.\n&lt;br&gt;Ricostruito nel 1281, diviene baluardo della famiglia Torriani.\nQui, nel 1324, i ghibellini milanesi riportano una vittoria sui guelfi durante la crociata di questi ultimi contro il potere visconteo. Il castello \u00e8 anche uno dei presidi militari durante gli scontri tra Francesco Sforza e la Repubblica di Venezia. Di questa struttura fortificata oggi non rimane traccia.\nNel 1483, Giovanni Melzi, consigliere ducale degli Sforza, ristruttura Villa Melzi, nella quale soggiorna, tra il 1506 e il 1513, anche Leonardo Da Vinci, ingegnere governativo nella Milano sotto il dominio francese.\nDal 1535 al 1700 la Lombardia cade sotto il dominio spagnolo che segna la decadenza del Ducato di Milano, dando inizio ad un periodo di grandi carestie e pestilenze.\nFamosa quella del 1630 descritta dal Manzoni ne \"I Promessi Sposi\".\nNel Settecento il Ducato di Milano passa agli austriaci e Vaprio, come tutta la regione, si avvia ad un grande progresso sociale ed economico. Grazie al buongoverno austriaco, la vocazione imprenditoriale lombarda riceve il giusto impulso e stimola la crescita economica e culturale. Nel 1763 l'imperatrice Maria Teresa d'Austria sceglie Vaprio come residenza di caccia del duca Francesco III d'Este, governatore della Lombardia.\nNel 1799 Vaprio \u00e8 nuovamente teatro di scontri tra le truppe italo-francesi e le truppe austro-russe nella battaglia dell'Adda. I difensori della Repubblica Cisalpina, costituitasi sotto l'egida di Napoleone, soccombono sotto l'incalzare dei restauratori che, il 28 aprile, entrano in Milano. Dopo l'intermezzo napoleonico, con la Restaurazione del 1815 nasce il Regno Lombardo-Veneto sempre sotto il dominio austriaco.\nNell'Ottocento a Vaprio sorgono filande e stabilimenti tessili.\nNel 1818, dopo quattro secoli, finalmente il traghetto utilizzato per passare da una sponda all'altra dell'Adda \u00e8 sostituito da un ponte di legno la cui costruzione \u00e8 voluta dal sindaco Cesare Castelbarco. Il ponte sar\u00e0 distrutto nel 1859 e ricostruito, prima in ferro, poi in acciaio e quindi in cemento armato tra il 1954 e il 1957.\nNel 1859, con la pace di Zurigo e l'annessione della Lombardia al Piemonte, si conclude il Risorgimento lombardo. Nel 1861 nasce lo Stato italiano. Nel censimento di quell'anno, a Vaprio vengono contati 3.240 abitanti che diventano 6.508 alla fine del XX secolo.\nIl XX secolo ha visto le lotte operaie, l'occupazione delle fabbriche, il fascismo, le due guerre a cui Vaprio d\u00e0 il suo contributo di morti, 64 caduti nella prima guerra mondiale e 50 nella seconda guerra mondiale.\nNel 2009 \u00e8 iniziata la costruzione di una nuova zona adibita ad ospitare circa 4500 abitanti e molti negozi: la \"Vaprio Sud\"\nMonumenti e luoghi d'interesse.\nVaprio conserva edifici di notevole interesse storico ed artistico quali:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 1.314 persone, arrivando al 15,08% dei residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "20267", "revid": "1910023", "url": "https://it.wikipedia.org/wiki?curid=20267", "title": "Varedo", "text": "Varedo (\"Vared\" in dialetto locale, : ) \u00e8 un comune italiano di abitanti della provincia di Monza e della Brianza in Lombardia.\nIl territorio \u00e8 pianeggiante ha un'altitudine media di 180 m s.l.m. ed \u00e8 attraversato dal fiume Seveso.\nLa citt\u00e0 dista 14\u00a0km da Monza, 19\u00a0km da Milano, 28\u00a0km da Como e 42\u00a0km dal confine svizzero.\nStoria.\nSimboli.\nLostemma di Varedo \u00e8 stato concesso con decreto del presidente della Repubblica del 30 luglio 1951.\nLe pentole in campo rosso da cui escono dei serpenti derivano dallo stemma dell'antica famiglia dei marchesi Manriquez, titolari del feudo di Desio di cui Varedo ha fatto parte fin dal 1580. Il crivello d'oro, posto sul tutto, era simbolo dei Crivelli, titolari del feudo di Varedo dal 1676. Il campo di cielo e il bue accovacciato derivano dal blasone della famiglia Bagatti Valsecchi, presente a Varedo fin dal 1523. Le due spade incrociate poste sulla partizione fanno riferimento alla famiglia Agnesi proprietaria di vaste terre in quella zona. La fascia ondata d'azzurro allude al fiume Seveso. \nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di 893 persone, pari al 7% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nBiblioteche.\nLa Biblioteca Civica Popolare di Varedo fa parte del Sistema Bibliotecario BrianzaBiblioteche.\nInfrastrutture e trasporti.\nVaredo \u00e8 servita da una stazione ferroviaria della linea Milano-Seveso-Asso, dove fermano i convogli S2 ed S4 del servizio ferroviario suburbano di Milano, nonch\u00e9 dalla tranvia Milano-Limbiate, della quale ospita altres\u00ec il deposito.\nIl comune \u00e8 inoltre attraversato dalle strade provinciali ex SS 35 (Superstrada Milano-Meda) e 527 (Monza-Oleggio).\nSport.\nCalcio.\nLa principale squadra di calcio della citt\u00e0 \u00e8 \"F.B.C.D. Varedo\" che milita nel girone T lombardo di 2\u00aa Categoria.\nA Varedo \u00e8 presente anche la squadra femminile la FBC Varedo che milita nel girone B del Campionato di Promozione"}
{"id": "20270", "revid": "124275628", "url": "https://it.wikipedia.org/wiki?curid=20270", "title": "Verano Brianza", "text": "Verano Brianza (\"Ver\u00e0n\" in dialetto brianzolo e semplicemente Verano fino al 1928) \u00e8 un comune italiano di abitanti della provincia di Monza e Brianza.\nIl territorio del comune risulta compreso tra i 215 e i 291 metri sul livello del mare. L'escursione altimetrica complessiva risulta essere pari a 76 metri. Anche Verano Brianza rientra fra i comuni della provincia di Monza e della Brianza\nin cui la densit\u00e0 di popolazione supera quella media, gi\u00e0 elevata, della stessa provincia.\nStoria.\nVerano Brianza \u00e8 una localit\u00e0 di origine romana; lo confermano ritrovamenti di tombe gallo-romane. Anche il toponimo \u00e8 da far risalire all'antica Roma e precisamente al cognome di Antonio Marco Vero. In epoche successive si modific\u00f2 in Veri, Verius, Verianus (\"Verius\", nome gentilizio romano, con l'aggiunta di -\"anus\", suffisso latino che indica appartenenza). Il Decreto Regio del 29 gennaio 1928 n.190, che recepiva la richiesta del podest\u00e0 di Verano del 10 ottobre 1927, sanc\u00ec l'attuale denominazione del paese, per distinguerlo dall'omonimo comune della provincia di Bolzano.\nDa Verano, in epoca romana, passava la \"via Mediolanum-Bellasium\", strada romana che metteva in comunicazione \"Mediolanum\" (Milano) con \"Bellasium\" (Bellagio).\nTra XI e XII secolo, a Verano sorgeva un castello, posto a presidio della valle del Lambro. A met\u00e0 del mese di maggio 1160, il castello fu devastato da Federico I Hohenstaufen durante la guerra contro i Comuni lombardi. Il borgo di Verano fu saccheggiato nel 1221 da Ardigotto Marcellino, leader della fazione popolare milanese, nell'ambito dello scontro con i nobili all'interno del Comune di Milano. Il castello si trov\u00f2, in seguito, al centro delle lotte tra le fazioni dei Visconti e dei Della Torre. Nonostante la sconfitta della fazione popolare nella battaglia di Desio del 1277 e l'insediamento dei Visconti nel Comune di Milano, la rocca di Verano rimase di propriet\u00e0 di Guido della Torre (signore di Milano dal 1302 al 1311), che la cedette con testamento ai propri discendenti.\nIntorno al 1566, tre anni dopo la conclusione del Concilio di Trento, venne proposta la fondazione del Convento dei Frati Cappuccini, che ottennero l'approvazione dell'arcivescovo San Carlo Borromeo nel 1578 e l'ufficializzazione con bolla papale di Gregorio XIII nel 1582. La costruzione di questo nuovo centro religioso rientrava all'interno del progetto di Carlo Borromeo di contrasto all'eresia e di restaurazione dell'ortodossia cattolico-tridentina nell'Arcidiocesi di Milano: il Convento di Verano sarebbe nato proprio per contrastare le idee eterodosse che si erano diffuse nelle campagne e in particolare per annichilire l'influenza dell'Ordine degli Umiliati\n. Nel secolo seguente, mentre imperversava la Peste del 1630, il nuovo luogo di culto, dotato di un chiostro aperto, di un pozzo coperto, di una ghiacciaia e di una chiesa, fu impiegato come punto di assistenza per i bisognosi e gli appestati.\nNell'anno 1647 don Tiberio Crivelli ottenne dal re Filippo IV di Spagna i titoli di Marchese di Agliate e di Signore di Verano, Rancate e Robbiate.\nNel XVIII secolo, il Convento acquis\u00ec una consistente importanza, al punto che venne costruita una biblioteca per contenere la considerevole mole di testi sacri e manoscritti medievali. Il Convento fu soppresso e confiscato dal Direttorio per mezzo del Decreto del 27 maggio 1798 (8 Pratile anno VI), che introdusse nella Repubblica Cisalpina la secolarizzazione dei beni ecclesiastici. Con il ritorno degli Austriaci nel 1799 in Italia Settentrionale, il marchese Ludovico Trotti-Bentivoglio acquist\u00f2 la propriet\u00e0, permettendo ai Frati Cappuccini di continuare ad abitarvi e costruendo una sontuosa villa di delizia. A seguito della rivoluzione del 1848, gli Austriaci confiscarono la residenza a causa del coinvolgimento del conte Ludovico Trotti-Bentivoglio, nipote del marchese, nei fatti della Prima guerra d'Indipendenza. Nel 1858 l'avvocato mantovano Tullo Massarani rilev\u00f2 la villa di Verano, elevandola a luogo prediletto in cui trascorrere il periodo della villeggiatura.\nCultura.\nIstruzione.\nBiblioteche.\nLa biblioteca comunale di Verano Brianza fa parte del Sistema Bibliotecario Brianza Biblioteche e fu terminata a met\u00e0 del 2011 dopo un lungo periodo di incertezza. \u00c8 stata dedicata al biblista Mons. Enrico Galbiati che ha donato un patrimonio librario composto da volumi.\nScuole.\nVerano possiede due scuole, primaria e secondaria di primo grado, una scuola dell`infanzia statale e una parrocchiale.\nEconomia.\nUna delle industrie pi\u00f9 importanti, la \"Core\", ha cessato la propria attivit\u00e0 da un decennio, cos\u00ec come la \"Manifattura Marzatico\", due industrie caratteristiche della zona.\nSport.\nLa \"Unione Sportiva Folgore Verano A.S.D.\" nata il 6 marzo 1951, dal 2011 \u00e8 confluita mediante fusione nella societ\u00e0 U.S. Folgore Caratese A.S.D., che attualmente disputa il campionato di Serie D."}
{"id": "20271", "revid": "1516566", "url": "https://it.wikipedia.org/wiki?curid=20271", "title": "Vermezzo", "text": "Vermezzo (\"Verm\u00e8zz\" in dialetto milanese) \u00e8 una localit\u00e0 di abitanti sede del comune di Vermezzo con Zelo della citt\u00e0 metropolitana di Milano in Lombardia.\nStoria.\nDall'8 febbraio 2019 si \u00e8 fuso col vicino comune di Zelo Surrigone per formare il nuovo comune di Vermezzo con Zelo. Un provvedimento analogo era stato preso in et\u00e0 napoleonica.\nSimboli.\nLo stemma di Vermezzo era stato concesso con decreto del presidente della Repubblica del 6 febbraio 1978.\nMonumenti e luoghi d'interesse.\nArchitetture religiose.\nChiesa di San Zenone.\nLa chiesa di Vermezzo, dedicata al patrono San Zenone dipendeva un tempo dalla pieve di Rosate. Oggi appare in una tipica veste barocca del sei-settecento con numerosi affreschi interni. Il campanile alto 33 metri possiede un concerto di 8 campane in Reb3 fuso da Ecat nel 2005\nEdifici notevoli.\nPalazzo Pozzobonelli Panigarola.\nIl Palazzo Pozzobonelli Panigarola, secondo alcuni attribuibile al Bramante, si trova nell'alberata piazza Comunale e presenta un tipico schema ad \"U\" con due ali avanzanti rispetto al corpo centrale. Costruito su quello che era il castello locale, appartenne alla famiglia Pozzobonelli, importante famiglia di maggiorenti milanesi. Alla fine del Quattrocento lo acquist\u00f2 Gustavo Panigarola, collaboratore ed amministratore di Ludovico il Moro, che lo fece rinnovare con affreschi di gusto leonardesco e bramantesco. Tornato nel Settecento alla famiglia originaria, il palazzo fu scelto come residenza estiva del Cardinale Giuseppe Pozzobonelli, Arcivescovo di Milano. La propriet\u00e0 \u00e8 oggi della famiglia Lattuada che non intende ristrutturarlo per costi troppo elevati.\nCascina Grande.\nLa Cascina Grande si trova all'altezza dell'ingresso principale di Vermezzo, sulla SP 30. Azienda agricola di antiche origini, in passato di propriet\u00e0 della famiglia Pozzobonelli, restaurata in stile medievale intorno al 1920 dal proprietario e allora Sindaco vermezzese Ovidio Capelli riproducendo nel cortile interno in versione miniaturizzata le torri del Castello Sforzesco di Milano, \u00e8 oggi propriet\u00e0 privata degli eredi Capelli. Interessante e unico nella zona \u00e8 il gusto di adattare le soluzioni stilistiche medievali alle necessit\u00e0 di una cascina dedita ad attivit\u00e0 agricole: si possono rilevare merlature di confino delle abitazioni agricole, silos in mattoni a forma di torri difensive e fienili che riproducono l'architettura di chiese a tre navate. Spesso viene utilizzata per catering e set fotografici di matrimoni.\nInfrastrutture e trasporti.\nFra il 1914 e il 1956 la citt\u00e0 era servita da una fermata della tranvia Milano-Corsico-Abbiategrasso."}
{"id": "20272", "revid": "322321", "url": "https://it.wikipedia.org/wiki?curid=20272", "title": "Vernate (Italia)", "text": "Vernate (\"Vern\u00e0a\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nIl territorio, agricolo a memoria d'uomo, \u00e8 di civilizzazione antica. Il centro del paese \u00e8 infatti situato sulla linea di un antico decumano di un accampamento romano.\nMonumenti e luoghi d'interesse.\nChiese.\nChiesa parrocchiale di Santa Maria Nascente.\nQuesta chiesa posta nella frazione di Moncucco \u00e8 una delle chiese principali del comune.\nL'interno semplice a tre navate ha la lunghezza di 25 metri e una larghezza di 10 metri, per queste dimensioni \u00e8 la chiesa pi\u00f9 grande di Vernate.\nLa chiesa originale era di piccole dimensioni e venne chiusa. Negli anni del primo '900 la chiesa venne riedificata come la vediamo oggi. Il campanile alto 29 metri (30 con croce) singolare perch\u00e9 \u00e8 posto sopra la facciata della chiesa, possiede un concerto di 6 campane in Fa3 pi\u00f9 altre 2 campane antiche per un totale di 8. Le 6 campane del concerto sono del 1989 della Capanni, le due antiche invece: la pi\u00f9 antica \u00e8 del 1676, l'altra \u00e8 del 1747 di Bartolomeo Bozzi\nSant'Eufemia.\nLa chiesa di Sant'Eufemia in Vernate, documentata gi\u00e0 dall'XI secolo, divenuta parrocchia nel '600, ha oggi perduto gran parte degli affreschi che la decoravano negli interni, conservando invece intatta la struttura originaria. Il campanile possiede un concerto di 3 campane in Lab3.\nQuesta chiesa appartiene alla Parrocchia di Pasturago (frazione di Vernate)\nChiesa del Mulino Vecchio.\nNella campagna per Moncucco, la frazione pi\u00f9 lontana dal centro del paese, la strada per Pavia porta ad incontrare la Chiesa del Mulino Vecchio. Costruita nel '500 per riparare un'immagine miracolosa, appare oggi, dopo un lungo ed attento restauro, restaurata ed intonacata con colori vivaci. Ben diversa \u00e8 invece la sorte del nuovo mulino a Moncucco, in evidente stato di degrado.\nOratorio del Santissimo Crocifisso.\nEdificato in localit\u00e0 Coazzano, non distante dal castello visconteo, l'Oratorio del Santissimo Crocifisso fu edificato nel 1357 per volere di Bianca di Savoia quando ricevette le terre circostanti in dono dal marito Galeazzo II Visconti.\nCastello di Coazzano.\nNella frazione di Coazzano, \u00e8 conservato il pi\u00f9 importante monumento di Vernate, un castello rurale visconteo edificato a met\u00e0 del XIV secolo ed adattato poi a convento delle Clarisse di Pavia, oggi in uso come azienda agricola.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 161 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nSecondo l'ISTAT, il territorio comunale comprende il centro abitato di Vernate, le frazioni di Coazzano, Merlate, Moncucco e Pasturago, e le localit\u00e0 di Cascina Mogna, Cascina Morivione e San Giuseppe."}
{"id": "20274", "revid": "767487", "url": "https://it.wikipedia.org/wiki?curid=20274", "title": "Ernesto Bonino (cantante)", "text": "Biografia.\nInizi\u00f2 la sua carriera nei locali della sua citt\u00e0 natale, verso la fine degli anni trenta. In quel periodo, Torino era un ambiente molto vivace dal punto di vista musicale: anche Fred Buscaglione muoveva i primi passi esibendosi nei \"night\".\nErnesto Bonino ottenne un'audizione all'EIAR grazie al maestro Carlo Prato, che aveva gi\u00e0 lanciato il Trio Lescano. Il suo debutto radiofonico avvenne il 5 gennaio 1941 con la canzone \"Tango argentino\". Fu subito un successo, a cui ne seguirono molti altri: \"La Paloma\", \"Se fossi milionario\", \"La famiglia canterina\" (cantata insieme al Trio Lescano), \"A zonzo\"(che fu successivamente reinterpretata con parole diverse da Alberto Sordi), \"Musica Maestro\", \"Il giovanotto matto\" (uno dei suoi pi\u00f9 grandi successi, composto da Lelio Luttazzi), \"Ti comprer\u00f2 l'armonica\", \"Conosci mia cugina?\". Negli anni quaranta Ernesto Bonino, soprannominato \"Mister Swing\" (grazie alla sua voce chiara e disinvolta, perfetta per il ritmo sincopato), rivaleggiava in popolarit\u00e0 solo con Natalino Otto, Oscar Carboni e Alberto Rabagliati.\nNel 1947, Ernesto Bonino part\u00ec per una lunga tourn\u00e9e in America Latina: Per\u00f9, Argentina, Cile, Brasile, Venezuela, Messico, Cuba. In coppia con Tina De Mola conquist\u00f2 L'Avana con la canzone \"Chinito chinita\".\nNel 1952 si trasfer\u00ec negli Stati Uniti, dove realizz\u00f2 il suo sogno di cantare i classici del jazz nei migliori club di New York, Chicago e Miami. Rientr\u00f2 temporaneamente in Italia solo nel 1955, per partecipare alla commedia musicale di Garinei e Giovannini \"La granduchessa e i camerieri\", con Wanda Osiris. Finita la stagione teatrale, torn\u00f2 a lavorare negli USA fino al 1958.\nErnesto Bonino partecip\u00f2 un'unica volta al Festival di Sanremo 1962, piazzandosi al terzo posto con la canzone \"Gondol\u00ec, Gondol\u00e0\" scritta dalla coppia Renato Carosone-Nisa. Dopo il Festival, Carosone lo ingaggi\u00f2 per il suo spettacolo, che port\u00f2 in giro per l'Europa.\nLa popolarit\u00e0 di Ernesto Bonino si spense per\u00f2 dopo quella fortunata tourn\u00e9e. Negli anni settanta e ottanta fu talvolta ospite in televisione, in brevi apparizioni canore che rievocavano la musica del passato: ricordiamo la sua partecipazione a trasmissioni come \"Milleluci\" (1974), con Mina e Raffaella Carr\u00e0, e \"Cari amici vicini e lontani\" (1984), condotto da Renzo Arbore.\nNel 1986 Bonino perse la voce in seguito ad un'operazione chirurgica. Nel dicembre 2000 lo Stato italiano gli assegn\u00f2 un assegno vitalizio in base alla Legge Bacchelli. Dal 23 aprile 2003 fino alla morte fu ospite della casa di riposo per musicisti \"Giuseppe Verdi\" di Milano.\n\u00c8 sepolto al Cimitero Maggiore di Milano."}
{"id": "20275", "revid": "36426", "url": "https://it.wikipedia.org/wiki?curid=20275", "title": "Hieronymus Bosch", "text": "Fu noto come El Bosco in lingua spagnola, Gerolamo Bosco, o Bosco di Bolduc, o ancora Ieronimo Bos in quella italiana (da Bosch e \"Bois le Duc\", traduzione francese di 's-Hertogenbosch = Bosco Ducale, citt\u00e0 natale di Bosch); in alcuni suoi dipinti si firm\u00f2 con il solo cognome, Bosch (\"Boss\" nella pronuncia olandese).\nLa ricchezza di inventiva nelle sue opere, vere e proprie visioni, ha chiamato in causa dottrine diverse, tra esse la psicoanalisi, ciascuna delle quali dette una propria lettura, talvolta anche non compatibile storicamente. Sicuramente la sua opera and\u00f2 di pari passo con le dottrine religiose e intellettuali dell'Europa centro-settentrionale che, al contrario dell'Umanesimo italiano, negavano la supremazia dell'intelletto, ponendo piuttosto l'accento sugli aspetti trascendenti e irrazionali: ne sono esempio le prime elaborazioni di Martin Lutero e le opere di Sebastian Brandt ed Erasmo da Rotterdam.\nCon grande ironia, Bosch mise in scena i conflitti dell'uomo rispetto alle regole imposte dalla morale religiosa, quindi la caduta nel vizio e il destino infernale per redimersi dal quale appare il riferimento alle vite dei santi, attraverso l'imitazione della loro vita dedita alla meditazione anche se circondati dal male, sia nelle tavole con la \"Passione di Cristo\", attraverso la meditazione sulle pene sofferte dal Cristo, per riscattare dal peccato universale il genere umano, che porta all'immedesimazione stessa del riguardante e alla salvezza.\nBosch non dat\u00f2 mai i suoi dipinti e ne firm\u00f2 solo alcuni. Il re Filippo II di Spagna fu un appassionato collezionista dei suoi lavori, muovendosi tramite i suoi emissari nei Paesi bassi spagnoli qualche decennio dopo la morte del pittore; come risultato la Spagna \u00e8 oggi il paese che in assoluto possiede il maggior numero di opere del pittore, soprattutto al Museo del Prado e al Monastero dell'Escorial a Madrid.\nBiografia.\nOrigini e ascesa sociale.\nNacque tra il 1450 e il 1455, forse il 2 ottobre 1453, a 's-Hertogenbosch, una citt\u00e0 nel sud degli odierni Paesi Bassi, vicino a Tilburg e allora possedimento dei duchi di Borgogna. \nLa sua famiglia, probabilmente era tedesca originaria di Aquisgrana (come farebbe pensare il cognome \"van Aken\"), si era trasferita nei Paesi Bassi inizialmente a Nimega e abitava a 's-Hertogenbosch dal 1426. Il nonno Jan e quattro dei suoi cinque figli, fra cui il padre dell'artista, Anton van Aken, erano pittori, cos\u00ec come lo erano i suoi due fratelli Goossen e Jan.\nNel febbraio del 1462 il padre acquista la casa sul versante orientale della Piazza del Mercato detta \"In Sint Thoenis\" (oggi al civico Markt 29) dove in seguito all'incendio dell'anno seguente che distrusse in citt\u00e0 circa 4.000 abitazioni, verr\u00e0 fissata la bottega di famiglia. A quest'epoca pare che Anton van Aken fosse il pittore di maggior prestigio in citt\u00e0 e quindi il capo dell'impresa familiare che lavora per il patriziato locale e per la chiesa di San Giovanni (Sint Jan) che diverr\u00e0 cattedrale nel 1559. Nella bottega di famiglia si praticava oltre alla pittura, compresa l'applicazione della policromia sulle sculture lignee, anche la doratura e la produzione di arredi sacri. \nLe fonti d'archivio sono piuttosto scarse sulla biografia dell'artista e sulla sua famiglia, ma si sa che nel 1454 Jan, il nonno, mor\u00ec e che nel 1474 il nome di \"Jeronimus, detto Joen\" \u00e8 menzionato con quello di altri familiari in due atti notarili, datati rispettivamente 5 aprile e 26 luglio, relativi a questioni finanziarie, tra cui un prestito di 25 fiorini. Ancora nel 1480-1481 il nome di \"Jeroen\" \u00e8 nominato per la prima volta come libero maestro in un documento sull'acquisto alla confraternita di Nostra Signora, di due scomparti di un trittico dipinto in origine dal padre nel 1463 e che in seguito alla distruzione della pala centrale non avevano pi\u00f9 trovato collocazione liturgica e potevano pertanto essere riusati.\nIl 15 giugno 1481 \u00e8 menzionato come ammogliato, con Aleid van de Meervenne, nata intorno al 1447 da Postuluna van Arkel e Goyaert van der Meervenne, di estrazione borghese relativamente agiata. Con il matrimonio Hieronymus eleva il proprio rango sociale e se l'unione rimarr\u00e0 senza progenitura, la moglie port\u00f2 in dote alcuni terreni a Oirschot, non lontano da 's-Hertogenbosch e consent\u00ed alla coppia di trasferirsi nella casa di lei \"In den Salvatoer\" anch'essa sulla Piazza del Mercato ma sul versante nord di fronte al municipio (oggi al civico Markt 61). Mentre il fratello maggiore Goessen dirige l'impresa familiare \"In Sint Thoenis\", Hieronymus poteva disporre di un proprio studio privato in casa, essendo peraltro liberato da preoccupazioni finanziarie immediate. Infatti, pur non appartenendo alla ristretta cerchia dei notabili, beneficiava ormai della prosperit\u00e0 dei maggiorenti.\nNel 1497, Hieronymus subentra al fratello scomparso alla guida dell'impresa familiare. Fino al 1500 sembra che la clientela del pittore rimanga essenzialmente locale, ma progressivamente si allarga grazie alle conoscenze altolocate che pu\u00f2 sviluppare in virt\u00f9 del suo nuovo rango e della sua appartenenza alla confraternita di Nostra Signora diffusa anche negli ambienti cosmopoliti di Bruxelles a contatto con la gerarchia amministrativa degli Asburgo.\nVita di confratello.\nDal 1486-1487 il nome di Hieronymus \u00e8 tra i confratelli di Nostra Diletta Signora (Lieve-Vrouwe Broederschap). L'associazione, maschile e femminile, per laici ed ecclesiastici, aveva come simbolo un giglio tra le spine (\"sicut lilium inter spinas\") e si dedicava al culto della Vergine, partecipando alla processione annuale e all'abbellimento della cappella del duomo riservata alla confraternita, alle onoranze funebri dei suoi membri, nonch\u00e9 ad opere di carit\u00e0, contribuendo al ciclo annuale di banchetti festivi tra i quali spiccavano quelli durante i quali veniva servita carne di cigno.\nDal 1488, grazie alla nuova posizione sociale ed economica, \u00e8 registrato tra i \"notabili\" della confraternita, un gruppo selezionato di circa cento persone per lo pi\u00f9 legate all'alta borghesia cittadina, e in tale rango continu\u00f2 ad essere registrato fino alla morte nel 1516. Nello stesso anno presiedette l'annuale banchetto della Confraternita. Tra il 1488 e il 1489, sappiamo dai documenti che dipinse le ante di un polittico scolpito per questa stessa confraternita, non si sa per\u00f2 a quale tavola oggi conosciuta corrisponda.\nOltre alle opere di carit\u00e0 e alle pratiche devozionali legate all'immagine mariana della \"Zoete Lieve Vrouw\" nella principale chiesa cittadina, la confraternita si ispirava alla \"devotio moderna\" dei Fratelli e Sorelle della Vita Comune. In campo intellettuale la confraternita pubblicava libri, anche umanistici, e apriva case d'insegnamento della Scuola Latina: due ne erano state aperte a 's-Hertogenbosch, una nel 1424 e una nel 1480, che tra il 1485 e il 1487 era stata frequentata dall'allora diciassettenne Erasmo da Rotterdam. Sebbene non esistano collegamenti diretti tra Erasmo e Bosch, evidenti connessioni indirette sono ravvisabili tra i dipinti dell'artista e \"La nave dei folli\" di Sebastian Brant, che fece da principale fonte di ispirazione per l\"Elogio della follia\".\nAlcuni studiosi, nel tentativo di spiegare i soggetti della poetica di Bosch, hanno ipotizzato la sua relazione con altre sette, come quella degli \"Homines intelligentiae\" (Franger, 1947), ispirata a un'eresia clandestina che prevedeva il nudismo e il libero amore come tramite per giungere a una rinascita dell'\"innocenza paradisiaca\" prima del peccato originale, oppure quella di una cellula superstite dell'eresia catara (Linda Harris, 1995). Si tratta di ipotesi declinate o prese molto scetticamente dalla critica successiva, prive di riscontri documentali. Altri tentativi hanno coinvolto la teoria degli umori (Larsen, 1998), l'alchimia (Combe, 1946, e Van Lannep, 1966), la farmaceutica (Dixon, 1984), le perversioni erotiche e l'omosessualit\u00e0 (Gibson, 1983).\nFormazione e sviluppo artistico.\nNon sappiamo nulla della prima formazione di Hieronymus, ma possiamo supporre che apprese i rudimenti dell'arte in famiglia, cominciando l'apprendistato a bottega a partire dai suoi tredici anni. A parte le connessioni con la bottega familiare si ignora per quali vie si svilupp\u00f2 l'arte di Bosch e non si hanno notizie di eventuali viaggi, ma si pu\u00f2 supporre che intorno al 1476 egli abbia potuto compiere un viaggio di compagnonaggio nel Nord attraversando citt\u00e0 come Utrecht, sede episcopale ed importante centro di miniatura, Haarlem, dove operava Geertgen tot Sint Jans, e soprattutto Delft, dove era attivo il Maestro della Virgo inter Virgines. Inoltre in quell'epoca circolavano xilografie e miniature, spesso legate al gusto gotico internazionale, verso le quali dovette essere indirizzato dai familiari, come dimostrerebbero alcune delle poche opere attribuibili alla bottega dei van Aken, come la \"Crocifissione\" del 1444, o altre produzioni locali come gli affreschi tre-quattrocenteschi nel duomo cittadino, con l\"Albero di Jesse\".\nSicuramente l'artista svilupp\u00f2 un proprio stile diverso da quello allora maggiormente in voga, basato sulla finezza dei dettagli e la resa dei volumi plastici, optando per \u00abun'esecuzione piatta, a due dimensioni, grafica anzich\u00e9 pittorica: erede, sotto questo aspetto, dell'arte dell'illustrazione miniata\u00bb. Circa la tecnica pittorica \u00e8 opportuno citare l'osservazione del primo storico dell'arte olandese che fornisce questa descrizione: \nBosch attinge da moltissime fonti (testi alchemici e astrologici, libri dei sogni) e la sua arte ha radici iconografiche medievali, domina la strutturazione spaziale mettendo a fuoco tutti i particolari di un universo sconvolto e ricomposto in una dimensione onirica, utilizzando una trama ritmica di gesti, azioni, rapporti cromatici e proporzionali. Le sue opere, anche di contenuto satirico, vanno dal sogno alla follia. La sua opera sub\u00ec l'influsso della \"devotio moderna\" e del mistico Jan van Ruusbroec.\nIl problema della cronologia.\nLa ricostruzione del catalogo dell'artista \u00e8 un'operazione estremamente problematica e controversa, data la generale scarsit\u00e0 di notizie. Nessuna opera \u00e8 infatti datata e pochissimi sono i collegamenti certi tra opere e commissioni documentate. A ci\u00f2 vanno aggiunti anche i dubbi sull'autografia, anche delle opere firmate o di parti di esse, la presenza di pi\u00f9 versioni della stessa opera (con la difficolt\u00e0 di risalire al prototipo), nonch\u00e9 gli effetti del successo della sua arte: i suoi lavori erano spesso copiati o imitati, anche da artisti di alta capacit\u00e0, e nei secoli restauri impropri e ridipinture di parti lacunose hanno alterato la superficie pittorica delle sue tavole. \nTuttora per sormontare queste difficolt\u00e0 ed evitare ricostruzioni puramente congetturali, gli studiosi si affidano alle tecniche di diagnostica artistica. Poich\u00e9 la produzione pittorica \u00e8 interamente composta di tavole su legno di quercia la dendrocronologia consente di determinare una datazione \"alta\" delle opere, che ha il merito di isolare dalla produzione autografa le copie tarde perch\u00e9 realizzate su legno abbattuto dopo la morte dell'artista. L'analisi del disegno preparatorio consentita dalla riflettografia e dalla radiografia permette invece di discernere la tecnica dell'artista relativamente alla preparazione del sostrato pittorico ed all'applicazione dei colori, e di identificarne alcuni schemi di base suscettibili, nella migliore delle ipotesi, di essere ricondotti a fasi distinte del suo sviluppo stilistico. Tra i contributi pi\u00f9 moderni alla definizione di periodi stilistici nella produzione dell'artista, oltre ai classici studi di Justi (1889), Dollmayr (1898), Max Friedl\u00e4nder (1927), Charles de Tolnay (1937), Baldass (1943), Combe (1946), spiccano per l'appunto quelli legati ai restauri e alle indagini tecnico-scientifiche. \nIn maniera schematica si sogliono distinguere tre periodi della produzione artistica del Bosch: il periodo iniziale (o giovanile) fino al 1490 con i primordi risalenti si suppone al 1470 e il 1475; il periodo mediano (o maturo) fino al 1505; ed il periodo tardo fino alla morte avvenuta ai primi del mese di agosto del 1516.\nQuesta tripartizione abbastanza tradizionale pu\u00f2 essere complicata in una sequenza pentapartita la cui scansione distingue il periodo della prima giovinezza (1475-80); quello della seconda giovinezza (1480-85), la fase della prima maturit\u00e0 (1485-1500), quella della seconda maturit\u00e0 (1500-10) per terminare con il periodo tardo (1510-1516).\nLa commessa di Filippo il Bello.\nTra gli scarsi documenti che riferiscono della committenza del Bosch spicca quella di Filippo il Bello, che nel settembre del 1504, passa commessa per un grande quadro sul \"Giudizio universale\":\nSe si potesse ancorare l'analisi cronologica ad una data precisa come quella della commessa di Filippo il Bello, si godrebbe di un punto di riferimento certo. Purtroppo il Giudizio universale di Filippo il Bello non \u00e8 noto con certezza. Cionondimeno il dibattito verte sull'ipotesi che la tavola dell'Accademia di Vienna, malgrado le dimensioni pi\u00f9 ridotte e l'assenza di emblemi araldici, possa identificarsi con \"il grande quadro\" voluto dal governatore delle Fiandre. \u00c8 cos\u00ec che la data del 1505 \u00e8 assunta da alcuni studiosi, tra cui l'Elsig, quale asse portante dell'analisi stilistica e da discrimine cronologico. Tale assunto conduce all'attribuzione al periodo 1505-1510 di un gruppo ben definito di opere cardini: il trittico del Giudizio di Vienna, il trittico del Giardino delle delizie; la Salita al Calvario di Gand e l'Incoronazione di spine di Londra. Tutte queste opere sarebbero accomunate da una maniera pi\u00f9 plastica nella resa delle figure e nell'applicazione dei colori per zone omogenee contrastate. Il prototipo di tale indirizzo stilistico sarebbe il trittico di Vienna che farebbe da tramite tra la maniera di quello di Lisbona (Tentazioni di sant'Antonio) e quello di Madrid (Giardino delle delizie).\nAnni iniziali.\nIntorno al 1480 \u00e8 datata l\"Estrazione della pietra della follia\" ora al Prado. Il tema si rif\u00e0 al detto popolare che indicava i pazzi come coloro che hanno un sasso nella testa. In essa, il chirurgo intento all'estrazione indossa un copricapo a forma di imbuto simbolo di stupidit\u00e0, qui usato come pesante critica mossa contro chi crede di sapere ma che, alla fine, \u00e8 pi\u00f9 ignorante di colui che deve curare dalla \u00abfollia\u00bb. L'iscrizione in alto e in basso recita: \"Meester snijt die keye ras\", \"Myne name is lubbert das\" cio\u00e8: \u00abMaestro, cava fuori la pietra [della follia]\u00bb e \u00abIl mio nome \u00e8 sempliciotto\u00bb (o letteralmente: \"bassotto castrato\").\nTra il 1480 e il 1485 esegue L\"Epifania\", oggi conservata a Filadelfia al Museum of Art, in cui l'andamento lineare, tortuoso e spezzato della linea e l'incerta applicazione della prospettiva, rivelano un deciso influsso della pittura tardo gotica. Sempre a quel periodo risale la \"Crocifissione\", oggi a Bruxelles al Mus\u00e9e Royal des Beaux-Arts, di iconografia tradizionale e con sullo sfondo una citt\u00e0 turrita identificabile con il suo paese natale.\nDella fine di questi anni \u00e8 l\"Ecce Homo\", conservato a Francoforte allo St\u00e4delsches Kunstinstitut: su un rialzo il Cristo e Pilato si fronteggiano stagliandosi contro la parete, l'uno composto e rassegnato l'altro vestito all'orientale mentre ghigna; in basso la folla, armata di pugnali e alabarde, con volti grotteschi resi con una linea tormentata, mentre sulla sinistra sono in parte riconoscibili i donatori, la veduta di citt\u00e0 sullo sfondo \u00e8 costruita senza un uso coerente della prospettiva tanto che il primo piano non si distingue da quello di fondo.\nDel 1490 \u00e8 la \"Salita al Calvario\", ora a Vienna, in cui il Cristo \u00e8 circondato da una folla bestiale e grottesca, in basso \u00e8 un frate che confessa il ladrone prima dell'esecuzione. Sul retro \u00e8 un bambino su un girello che gioca con una girandola, il bambino forse allude a Ges\u00f9 Bambino.\nDatabile intorno al 1490, \"Il carro di fieno\", che ora si trova al Museo del Prado di Madrid, rappresenta la frenesia e la caoticit\u00e0 della vita guidata dalle passioni e dai vizi. Il fieno, cos\u00ec ambito dai personaggi raffigurati (medici, frati, suore, mercanti, donne e bambini), rappresenta i beni materiali della terra. In mezzo a scenette di umanit\u00e0 varia, emergono le figure di uomini-mostri, con il viso dell'animale significante un vizio, che si allontanano dal carro dopo aver momentaneamente appagato il bisogno. Nell'insieme, \u00e8 un'opera che anticipa, per certi aspetti (come per la lirica paesaggistica) il Seicento olandese.\nAnni centrali.\nTra il 1490 e il 1500 realizza \"Nave dei folli\", conservata al Museo del Louvre, ispirata dal poema satirico \"La nave dei folli\" (\"Das Narrenschiff\"), dell'umanista Sebastian Brandt: nel poema un gruppo di pazzi si imbarca su una nave per Narragonien, la terra promessa dei matti, prima del naufragio, arrivano a Schlaraffenland, la terra della cuccagna. Nel dipinto i pazzi sono stipati su una nave, per nocchiere mette un suonatore di cornamusa e come albero della barca utilizza quello della cuccagna. In quel periodo i pazzi non venivano esclusi, perch\u00e9 si riteneva che a volte Dio si esprimesse attraverso di loro, con ci\u00f2 venivano lasciati liberi di girare per le campagne o caricati sulle cosiddette Navi azzurre che veleggiavano liberamente. Databile tra il 1490 e il 1500 \u00e8 L\"Allegoria\" di Yale, forse coperta per la Nave dei folli.\nSempre a questo periodo dovrebbe appartenere la tavola, forse di un trittico non identificato, con la \"Morte di un avaro\", ora alla National Gallery of Art di Washington: la scena \u00e8 ambientata in un interno con il letto di morte dell'avaro disposto obliquamente. Il moribondo, invece di alzare gli occhi verso la luce sprigionata dal Crocifisso posto davanti ad una finestra in alto che gli viene indicata dall'angelo custode alle sue spalle, guarda il demonio ed il sacchetto di denari che gli offre da sotto la tenda. A lato c'\u00e8 la morte, rappresentata come un scheletro che lo sta per colpire con una freccia mentre ai piedi del letto un vecchio, forse lo stesso avaro, sta riponendo monete dentro un forziere pieno di animali mostruosi; per questo soggetto, comunque gi\u00e0 presente nei Sette peccati capitali, pu\u00f2 far riferimento l'opuscolo \"Het sterfboek\" (il libro della morte), una traduzione in fiammingo dell\"Ars moriendi\".\nTra il 1500 e il 1504, non si hanno documenti riguardo a Bosch. \u00c8 probabile che in questi anni l'artista abbia fatto un viaggio in Italia, fermandosi a Venezia: infatti nella citt\u00e0 lagunare sono presenti molte sue opere in collezioni private sin dai primi decenni del Cinquecento; inoltre a partire da questi anni lo stile di Bosch cambia, in direzione rinascimentale con figure monumentali inserite in un arioso paesaggio.\nTra il 1500 e il 1504 realizza il \"Trittico di santa Giuliana\" (in realt\u00e0 Giulia), sappiamo di questo che si trovava nel Palazzo Ducale Veneziano nel 1771, negli sportelli laterali quello si sinistra La citt\u00e0 in fiamme, mentre in quello di destra Il porto, nello sportello centrale il martirio della santa, alla presenza di una folla di personaggi non scalati in profondit\u00e0, sulla sinistra ai piedi della croce un uomo svenuto: se si interpreta la scena con martirio di santa Giulia, dovrebbe trattarsi di Eusebio, mentre se si interpreta la scena come martirio di santa Liberata (meglio Wilgefortis), l'uomo svenuto potrebbe essere il re pagano del Portogallo: suo padre, che la condanna al martirio.\nDello stesso anno sono le quattro tavole, oggi alle Gallerie dell'Accademia con il \"Paradiso terrestre\", l\"Ascesa all'Empireo\", la \"Caduta dei dannati\" e l\"Inferno\", costituenti a coppie gli sportelli laterali di un perduto trittico. Nella tavola con l\"Ascesa all'Empireo\" le anime sostenute dagli angeli sono condotte verso la luce divina attraverso un passaggio cilindrico, oltre il quale devono proseguire da sole, forse qui l'artista fa riferimento ad una frase dell\"Ornamento delle Nozze spirituali\" di Jan van Ruysbroeck, in cui si parla dell'irradiazione di Dio come un abisso immenso di luce essenziale.\nTra il 1503 e il 1504 realizza la \"Salita al Calvario\" del Mus\u00e9e des Beaux-Arts di Gand. La tavola, gremita di volti grotteschi, \u00e8 costruita secondo due diagonali che si incontrano nel volto rassegnato del Cristo: una che dalla croce conduce fino al cattivo ladrone, l'altra che parte dal volto del buon ladrone, confessato da un frate grottesco e arriva fino al volto della Veronica. In questa tavola Bosch utilizza il grottesco e la deformazione e non pi\u00f9 simboli per introdurre nella scena il male.\nNel 1504, i documenti riportano il pagamento di 36 livres per un \"Giudizio Universale\" commissionato da Filippo il Bello di 9 piedi di altezza per 11 di larghezza, forse il trittico ora a Vienna o il Giudizio di Monaco. Nel \"Trittico del Giudizio\" sia la tavola centrale che le due parti laterali sono all'Accademia di Vienna. Delle parti laterali, la sinistra raffigura il Peccato originale e, sulla faccia esterna, san Giacomo, mentre la destra raffigura l'Inferno e, sulla faccia esterna, san Bavone; nella parte centrale, in alto, quasi separato dal resto della composizione, il Cristo giudice \u00e8 appoggiato su un arcobaleno mentre ai lati su nuvole sono la Vergine e san Giovanni Battista con un esiguo numero di eletti; nel resto della composizione viene raffigurato il mondo del peccato e le pene assegnate ai peccatori; qui prevalgono i riferimenti alla \"cucina\" e agli arnesi di metallo, infatti gli avari sono cucinati sullo spiedo, gli iracondi appesi a ganci da macello e gli iracondi cucinati in padella.\nTra il 1504 e il 1505, realizza sia il \"San Giovanni Battista in meditazione\", ora a Madrid; sia la tavola con il \"San Giovanni a Patmos\", ora a Berlino, sportello laterale di un perduto trittico, primo dei dipinti cosiddetti meditativi, in cui il santo, immerso in un paesaggio idilliaco, con toni cristallini che ricordano la pittura giorgionesca, ha la visione di un angelo e della Vergine nel cielo, in basso a destra un diavolo con occhiali, ali e coda di scorpione, sul retro a grisaglia varie scene della Passione.\nDello stesso periodo \u00e8 il \"San Cristoforo\" di Rotterdam, probabilmente per l'altare della Confraternita di Nostra Signore nella Cattedrale della sua citt\u00e0 natale. Del 1505 circa \u00e8 la \"Salita al Calvario\" ora nel Palazzo Reale di Madrid e il \"San Girolamo in preghiera\" di Gand, dove i frutti in decomposizione intorno alla grotta del santo, alludono alle tentazioni.\nUltimi anni.\nTra il 1506 e il 1508 realizza il \"Trittico del Giudizio\" del Groeninge Museum di Bruges, nello sportello destro l'Inferno, dove vengono utilizzati, come strumenti di tortura, oggetti quotidiani ingigantiti. Sempre dello stesso periodo \u00e8 il \"Giudizio universale\" dell'Alte Pinakothek di Monaco.\nAgli anni 1508-09 veniva fatta risalire l\"Incoronazione di spine\" (Londra, National Gallery), opera invece degli anni ottanta del Quattrocento, dove maggiore \u00e8 l'influenza della pittura italiana sia nella resa volumetrica delle figure sia nel tratto non pi\u00f9 ondulato ma angoloso e spezzato; inoltre la composizione \u00e8 costruita con meno personaggi ritratti a mezzobusto, il Cristo rassegnato \u00e8 al centro mentre quattro aguzzini lo circondano, gli aguzzini possono far riferimento ai quattro tipi di carattere: il flemmatico e malinconico in alto e il sanguigno e collerico in basso. Del 1510 \u00e8 il \"Trittico della Passione\" del Museo de Bellas Artes a Valencia, il pannello centrale presenta una composizione, con figure disposte asimmetricamente, inserita in un cerchio. Sempre dello stesso anno \u00e8 la tavola con \"Tentazioni di sant'Antonio\", ora al Prado, in cui il santo non viene distolto dalla sua meditazione dai demoni che lo circondano.\nDello stesso anno \u00e8 il \"Trittico dell'adorazione dei Magi\" di Madrid.\nSempre dello stesso anno circa \u00e8 \"Il figliol prodigo\" di Rotterdam. Come scrive Jos Koldeweij: \u00abesso rappresenta l\"homo viator\", il viandante, l'uomo sul sentiero della sua vita. Minacciato da pericoli e tentazioni, egli deve continuare il cammino lungo una via spesso stretta o accidentata e irta di ostacoli\u00bb, in cui si aprono due strade o quella del peccato, simboleggiata dal bordello sulla sinistra che ha per insegna un'oca bianca, simbolo di lascivia, oppure quella del ritorno che sembra aver imboccato in figliol prodigo la cui iconografia deriva dal ventiduesimo Arcano dei Tarocchi: il Matto.\nIl 9 agosto 1516 si celebrano in forma solenne le esequie del pittore nella Cappella di Nostra Signora, appartenente alla Confraternita, nei cui registri \u00e8 ricordato come: \u00abHieronymus Aquen, alias Bosh, insignis pictor\u00bb.\nPieter Bruegel il Vecchio venne influenzato dall'opera di Bosch e produsse diversi dipinti con uno stile simile, ad esempio il \"Trionfo della morte\" del 1562.\nOpere.\nGrazie alla radiografia, alla riflettografia e alla dendrologia, si sono raccolti dati che hanno stabilito, ad esempio, che alcuni supporti erano troppo \"giovani\" per essere stati dipinti da Bosch, escludendo dal catalogo opere come l\"Incoronazione di spine\" dell'Escorial, l\"Ecce Homo\" di Filadelfia, le \"Nozze di Cana\" di Rotterdam e la \"Nativit\u00e0\" di Colonia.\nOggi la cronologia delle opere si basa sulla datazione dendrocronologica combinata all'analisi stilistica.\nInfluenza culturale.\nHieronymus Bosch viene citato pi\u00f9 volte nei romanzi di Michael Connelly, il cui protagonista, il detective Harry Bosch, ha lo stesso nome del pittore olandese."}
{"id": "20278", "revid": "1529788", "url": "https://it.wikipedia.org/wiki?curid=20278", "title": "Teoria", "text": "Il termine teoria (dal greco \u03b8\u03b5\u03c9\u03c1\u03ad\u03c9 \"theor\u00e9o\" \"guardo, osservo\", composto da \u03b8\u03ad\u03b1 \"th\u00e8a\", \"spettacolo\" e \u1f41\u03c1\u03ac\u03c9 \"hor\u00e0o\", \"vedo\") indica, nel linguaggio comune, un'idea nata in base ad una qualche ipotesi, congettura, speculazione o supposizione, anche astratte rispetto alla realt\u00e0. La stessa etimologia si trova nel termine teoresi anch'esso col significato di opposto alla prassi, ma mentre la teoria pu\u00f2 prevedere o auspicare un'applicazione pratica, la teoresi la esclude a priori \nStoria del termine.\nIl lemma teor\u00eca (\u03d1\u03b5\u03c9\u03c1\u03af\u03b1) originariamente nell'antica Grecia indicava una delegazione composta di teori (\u03d1\u03b5\u03c9\u03c1\u03cc\u03c2) che erano inviati speciali di una citt\u00e0 per compiere una missione di carattere religioso, come consultare un oracolo o assistere a cerimonie religiose. Il termine fu poi usato per indicare gli spettatori o magistrati.\nDescrizione.\nNella scienza, una teoria \u00e8 un insieme interconnesso di ipotesi, enunciati e proposizioni con lo scopo in genere di spiegare fenomeni naturali o pi\u00f9 in generale di formulare sistematicamente i principi di una disciplina scientifica. \nIn fisica, il termine teoria indica tipicamente un complesso di equazioni matematiche derivate da un piccolo insieme di principi basilari, capace di predire il risultato degli esperimenti in una certa categoria di sistemi fisici. Ne \u00e8 un esempio la \"teoria elettromagnetica\", che \u00e8 in genere assunta come sinonimo di elettromagnetismo classico, i cui risultati possono essere derivati dalle equazioni di Maxwell.\nIl termine \"teorico\", se impiegato per descrivere un certo fenomeno, spesso implica che un risultato particolare \u00e8 stato predetto da una teoria, ma non \u00e8 stato ancora osservato o confermato sperimentalmente. Per esempio, fino a poco tempo fa i buchi neri erano considerati teorici. Non \u00e8 insolito nella storia della fisica che una teoria faccia previsioni poi confermate dagli esperimenti.\nModelli.\nGli esseri umani costruiscono teorie per spiegare, predire e comprendere appieno vari fenomeni (per esempio, oggetti inanimati, eventi, il comportamento degli animali). In molti casi si tratta di modelli della realt\u00e0 e dunque non di teorie. Un modello, infatti, pu\u00f2 includere proposizioni su eventi singolari o descritti qualitativamente, mentre una teoria \u00e8 un insieme di proposizioni aventi pretesa di validit\u00e0 generale. Una teoria fa delle generalizzazioni a partire da alcune osservazioni e consiste di un insieme coerente e legato di relazioni fra proposizioni generali.\nUna teoria deve contenere un qualche elemento che possa essere verificato: per esempio, si pu\u00f2 teorizzare che una mela cadr\u00e0 se lasciata sospesa a mezz'aria, e quindi procedere con l'esperimento per vedere cosa succede. Molti scienziati, ma non tutti, sostengono che le credenze religiose non sono verificabili, quindi non sono teorie, perch\u00e9 sono materia di fede.\nSecondo Stephen Hawking, che ne parla nel suo libro Dal big bang ai buchi neri. Breve storia del tempo, \"una teoria \u00e8 una buona teoria se soddisfa due condizioni: deve descrivere accuratamente un'estesa serie di osservazioni sulla base di un modello che contiene solo pochi elementi arbitrari, e deve fare predizioni precise riguardo ai risultati di osservazioni future\". Egli prosegue dicendo: \"... tutte le teorie fisiche sono provvisorie, nel senso che sono solo ipotesi: non possono essere mai completamente provate. Non importa quante volte i risultati di un esperimento sono in accordo con una teoria, non si pu\u00f2 mai essere completamente sicuri che la prossima volta i risultati non saranno in contraddizione con la teoria. D'altra parte, si pu\u00f2 smentire una teoria con una sola osservazione che sia in contrasto con le predizioni della teoria\".\nNel processo di verifica e di aggiornamento dei modelli si affina la descrizione\nperfezionando i modelli e si confrontano e si connettono le diverse leggi relative a\nfenomeni simili, costruendo gradualmente una rete di connessioni che, da un lato,\nrafforza la struttura del nostro sapere e, dall'altro, porta a mettere in luce quei concetti\nfondamentali dai quali \u00e8 possibile dedurre, con i metodi della logica e della\nmatematica, l'intera rete delle leggi relative a un dato ambito di studio; si costruiscono\ncos\u00ec le teorie.\nTipi di teoria.\nCi sono due tipi di teorie: una supposizione non basata sulle osservazioni \u00e8 conosciuta come congettura, mentre se \u00e8 basata su delle osservazioni \u00e8 un'ipotesi. La maggior parte delle teorie iniziano come ipotesi, ma molte ipotesi risultano false e non diventano teorie.\nUna teoria \u00e8 diversa da un \nteorema. La prima \u00e8 un modello di eventi fisici, e non pu\u00f2 essere provata a partire da assiomi di base. Il secondo \u00e8 un'affermazione matematica che segue logicamente da un insieme di assiomi. Una teoria \u00e8, inoltre, differente da una legge fisica nel senso che la prima \u00e8 un modello della realt\u00e0, mentre la seconda \u00e8 una descrizione di ci\u00f2 che si osserva.\nLe teorie vengono accettate quando sono in grado di fare predizioni sperimentali corrette ed evitare quelle sbagliate, che rappresentano dunque la sua validazione o meno. In generale possono esistere pi\u00f9 teorie in grado di spiegare o interpretare in maniera coerente un determinato fenomeno, ma solo una di queste risulter\u00e0 corretta alla luce della sua validazione sperimentale. Le teorie semplici e matematicamente eleganti tendono ad essere pi\u00f9 considerate di quelle complesse (Rasoio di Occam). Le teorie che collegano tra loro un vasto assieme di fenomeni apparentemente slegati sono prese in considerazione pi\u00f9 facilmente. Il processo di accettazione di una teoria, o di estensione di una teoria esistente, \u00e8 parte del metodo scientifico.\nLe teorie si fondano su un numero limitato di leggi fondamentali, o principi, che devono costituire un insieme completo e sufficiente per la deduzione puramente matematica delle leggi, incluse quelle che sono ricavate inizialmente in maniera puramente empirica, dalle sole analisi e correlazione dei dati osservazionali.\nLe teorie non sono quindi costruzioni astratte ma si appoggiano fortemente sull'osservazione e con l'osservazione devono venire validate, in particolare controllando le previsioni che esse consentono di fare. \u00c8 profondamente sbagliato pensare alle teorie come a costruzioni avulse dalla realt\u00e0 dell'osservazione e a questa contrapposte: in fisica si sviluppa una conoscenza empirica, non teorie metafisiche.\nBasta una sola previsione non verificata per richiedere una profonda revisione, se non l'abbandono di una teoria. Cosa che si \u00e8 verificata diverse volte nella storia della fisica, anche a livello globale, per esempio in seguito all'introduzione della teoria della relativit\u00e0 generale.\nTeorie scientifiche.\nUna teoria scientifica \u00e8 un modello o un insieme di modelli che spiegano i dati osservativi a disposizione e che offrono predizioni che possono essere verificate. Nella scienza, una teoria non pu\u00f2 essere mai completamente provata, perch\u00e9 non \u00e8 possibile assumere che conosciamo tutto ci\u00f2 che c'\u00e8 da conoscere (compresi eventuali elementi che potrebbero screditarla, pertanto si dice che una teoria scientifica \u00e8 sempre \"falsificabile\"). Invece, le teorie che spiegano le osservazioni vengono accettate finch\u00e9 un'altra osservazione non \u00e8 in disaccordo con esse. In tal caso, la teoria incriminata viene modificata per ricomprendere le nuove osservazioni, oppure rigettata e sostituita con una teoria in grado di spiegare tutte le osservazioni.\nEsempi di teorie che sono state rigettate sono l'evoluzione lamarckiana e la teoria geocentrica dell'Universo. Le osservazioni sono state sufficienti per dichiararle false, e teorie migliori hanno preso il loro posto. Un esempio di teoria che \u00e8 stata modificata \u00e8 la relativit\u00e0 galileiana, estesa da Einstein nel 1905 per includere il principio di costanza della velocit\u00e0 della luce in tutti i sistemi di riferimento inerziali.\n\u00c8 importante precisare che il termine \"teoria\", in ambito scientifico, ha un significato piuttosto diverso da quello del linguaggio comune e che ci\u00f2 possa portare a fraintendimenti.\nPeculiarit\u00e0 delle teorie scientifiche.\nNel linguaggio comune, la parola \"teoria\" pu\u00f2 essere utilizzata per insinuare che una determinata idea o un concetto non abbia alcun fondamento o prova, mentre nel gergo scientifico tale parola indica un insieme di descrizioni e modelli che hanno una solida base empirica, e cio\u00e8:\nSolitamente, una teoria che non soddisfi tutti questi criteri non rientra nell'ambito della scienza.\nMatematica.\nIn matematica, il termine \"teoria\" \u00e8 utilizzato in genere informalmente per indicare certi ambiti della conoscenza matematica. Di solito tali ambiti comprendono assiomi, definizioni, teoremi e tecniche computazionali correlati tra di loro dal punto di vista concettuale e di tradizione. Alcuni tipici esempi sono la teoria dei gruppi, la teoria degli insiemi, la teoria dei grafi, la teoria dei campi.\nTuttavia, il termine ha anche un significato specifico nell'ambito della logica matematica e della teoria dei modelli. Si dice teoria in tale senso un insieme di enunciati in un dato linguaggio formale che \u00e8 chiuso rispetto a determinate regole di inferenza. In particolare, una \"teoria assiomatica\" consiste in assiomi (e/o schemi di assiomi) e regole di inferenza. Si dice teorema un enunciato derivabile dagli assiomi dati tramite le regole di inferenza.\nAlcune di tali teorie provengono dalla modellizzazione di fenomeni osservati, e i teoremi che si riesce a dimostrare forniscono soluzioni a problemi reali. Esempi evidenti ne sono l'aritmetica (che formalizza il concetto di \"numero\"), la geometria (concetto di spazio) e la probabilit\u00e0 (concetti di casualit\u00e0 ed aspettativa).\nIl teorema di incompletezza di G\u00f6del dimostra che non esiste nessuna teoria consistente e ricorsivamente enumerabile sufficientemente potente da formalizzare il concetto di numeri naturali e capace di dimostrare la verit\u00e0 o falsit\u00e0 di qualsiasi enunciato nel proprio linguaggio. Questo significa che alcuni ambiti del sapere non possono essere formalizzati completamente come teorie matematiche. Ciononostante, questo limite non impedisce affatto l'impostazione di teorie matematiche che formalizzano grosse fette della conoscenza scientifica.\nAltri campi.\nIl termine \"teoria\" non \u00e8 utilizzato solo nelle scienze, ma in ogni campo di studio e ricerca, dalla filosofia alla musicologia alla storia della letteratura.\nSfortunatamente, l'uso del termine non \u00e8 definito con esattezza e si presta a sfumature notevoli di significato; ad esempio, con teoria si pu\u00f2 intendere un ambito di ricerca consolidato cos\u00ec come un'ipotesi o una congettura interessante ma tutto sommato priva di reali argomenti a favore (questo \u00e8, ad esempio, ci\u00f2 che molti rinfacciano ai sostenitori della teoria delle stringhe o pi\u00f9 in generale delle cosiddette \"teorie del tutto\").\nAlcuni esempi di ambiti non scientifici in cui si utilizza il termine \"teoria\" sono la religione ed alcune pseudoscienze come l'astrologia e l'omeopatia.\n\"Teoria\" ha inoltre un significato letterale utilizzato nella descrizione in ambito della storia del tessuto e del costume, andato attualmente in disuso: corteo; fila, processione: \"una lunga teoria di automobili\". Sinonimi: sfilata, filza, sfilza."}
{"id": "20279", "revid": "486946", "url": "https://it.wikipedia.org/wiki?curid=20279", "title": "Basi di dati", "text": ""}
{"id": "20282", "revid": "22475", "url": "https://it.wikipedia.org/wiki?curid=20282", "title": "Ponte di Rialto", "text": "Il ponte di Rialto \u00e8 uno dei quattro ponti, insieme al ponte dell'Accademia, al ponte degli Scalzi e al ponte della Costituzione, che attraversano il Canal Grande, nella citt\u00e0 di Venezia. Dei quattro, il ponte di Rialto \u00e8 quello pi\u00f9 antico.\nStoria.\nA detta delle cronache, il primo passaggio sul Canal Grande era costituito da un ponte di barche. Un ponte vero e proprio, poggiante su pali in legno, fu costruito da Nicol\u00f2 Barattiero sotto il dogado di Sebastiano Ziani o di Orio Mastropiero (seconda met\u00e0 del XII secolo) ed assunse il nome di \"ponte della Moneta\", dato che, presso l'estremit\u00e0 orientale dell'opera, sorgeva l'antica zecca. Secondo il \"Chronicon\" di Andrea Dandolo, l'evento avvenne nel 1264 sotto il dogato di Renier Zen (1252-1268):\nLa crescente importanza del mercato di Rialto, sulla sponda orientale del canale, fece aumentare il traffico sul ponte galleggiante. Attorno al 1250, esso fu sostituito da un ponte di legno strutturale. La struttura era costituita da due rampe inclinate, che si congiungevano presso una sezione centrale mobile, la quale poteva essere sollevata per consentire il passaggio delle navi pi\u00f9 alte. Data la stretta associazione con il mercato, il ponte cambi\u00f2 nome e divent\u00f2 Ponte di Rialto. Nella prima met\u00e0 del XV secolo, lungo i lati del ponte vennero costruite due file di negozi; i proventi derivanti dagli affitti, riscossi dalla Tesoreria di Stato, contribuivano alla manutenzione del ponte.\nNel 1310 il ponte fu danneggiato nel corso della ritirata dei rivoltosi guidati da Bajamonte Tiepolo. Nel 1444, invece, croll\u00f2 sotto il peso della grande folla radunata per assistere al passaggio del corteo della sposa del Marchese di Ferrara.\nNel 1503 venne proposta per la prima volta la costruzione di un ponte in pietra. Nei decenni successivi vennero valutati diversi progetti. Il primo progetto venne eseguito nel 1514 da fra' Giovanni Giocondo per il rifacimento del mercato di Rialto. Un altro crollo avvenne nel 1524. Nel 1551 le autorit\u00e0 veneziane indissero un bando per il rifacimento del ponte; venne nominata una commissione di tre provveditori sopra il ponte e le fabbriche di Rialto, costituita da Antonio Cappello, Tommaso Contarini e Vettor Grimani. A partire dal 1554 vennero presentati altri progetti dagli architetti pi\u00f9 famosi del tempo, ma solo alla fine del XVI secolo il doge Pasquale Cicogna band\u00ec un concorso. Arrivarono proposte da architetti come Jacopo Sansovino, Andrea Palladio e Giacomo Barozzi da Vignola, ma tutti proposero un approccio classico con molti archi. Di Palladio esistono due proposte: entrambe prevedono la razionalizzazione dell'intera area di Rialto, con due fori commerciali alle teste del ponte. Il concorso venne riproposto nel 1587 e vi parteciparono Vincenzo Scamozzi e Antonio da Ponte: ebbe la meglio il Da Ponte; il suo progetto venne scelto, il 9 giugno 1588, perch\u00e9 propose una sola arcata.\nL'opera venne compiuta nel 1591, con l'aiuto degli architetti Antonio e Tommaso Contin (da Besso, oggi quartiere di Lugano), che erano suoi nipoti, in quanto figli del genero Bernardino Contin."}
{"id": "20287", "revid": "1437331", "url": "https://it.wikipedia.org/wiki?curid=20287", "title": "Supercomputer", "text": "Il supercomputer (o superelaboratore) \u00e8 un tipo di sistema di elaborazione progettato per ottenere capacit\u00e0 di elaborazione estremamente elevate, dedicato ad eseguire calcoli matematici ad elevate prestazioni.\nStoria.\nUsualmente si ritiene che i supercomputer siano i pi\u00f9 potenti computer del pianeta, questa classificazione comprende tutti i primi computer a partire dalla macchina analitica di Babbage passando per i vari modelli di Zuse (i primi computer funzionanti) fino ad arrivare ai supercomputer dei giorni nostri.\nMolti esperti dell'informatica invece fanno risalire i supercomputer agli anni cinquanta e in particolare al NORC prodotto da IBM per via delle soluzioni particolari adottate per ottenere una macchina con le migliori prestazioni e quindi con soluzioni tecniche diverse da quelle utilizzate per i modelli precedenti.\nIl termine super computing venne utilizzato per la prima volta dal quotidiano New York World nel 1920 in un articolo che descriveva una macchina elettromeccanica costruita dall'IBM per la Columbia University\nTra gli anni sessanta e la met\u00e0 degli anni settanta la societ\u00e0 CDC con i suoi supercomputer fu l'azienda leader del settore. I tecnici della CDC per ottenere elevate prestazioni di calcolo svilupparono diverse soluzioni tecnologiche come l'utilizzo di processori specializzati per i diversi compiti (CDC 6600) l'utilizzo di pipeline (CDC 7600) e l'utilizzo di processori vettoriali (CDC STAR-100). Scelte strategiche della CDC rischiarono di far fallire la societ\u00e0 e alcuni tecnici insoddisfatti dei dirigenti della societ\u00e0 abbandonarono la CDC per tentare nuove strade. Tra questi il pi\u00f9 famoso fu Seymour Cray che con il Cray-1 segn\u00f2 una nuova strada per le soluzioni tecnologiche utilizzate e per l'elevata potenza di calcolo sviluppata.\nDalla met\u00e0 degli anni settanta fino alla fine degli anni ottanta la Cray Research rappresent\u00f2 il leader nel settore del supercalcolo. Cray estese le innovazioni utilizzate nelle macchine della CDC portandole al loro estremo ed utilizzando soluzioni innovative come il raffreddamento a liquido o delle strutture a torre ove alloggiare le schede con le unit\u00e0 di calcolo in modo da ridurre la lunghezza media delle connessioni.\nDurante gli anni 80 si assistette alla nascita di molte societ\u00e0 che svilupparono sistemi di calcolo ad alte prestazioni. Queste piccole societ\u00e0 entrarono in concorrenza con realt\u00e0 affermate come IBM o Cray e le costrinsero a effettuare radicali riduzioni di prezzo dei sistemi per rimanere competitive.\nAlla fine degli anni 80 e anni novanta i supercomputer divennero macchine a parallelismo massivo basate su centinaia se non migliaia di processori elementari. Inizialmente questi processori erano ancora dei processori sviluppati esplicitamente per il supercalcolo come quelli utilizzati dal CM-5/1024 ma verso la fine degli anni novanta oramai si era passati definitivamente a processori generici che fornivano elevate prestazioni e costi ridotti per via della produzione in serie attuata da ditte come Intel o AMD. Le piccole ditte nate durante gli anni 80 erano fallite o erano state assorbite dalle grosse societ\u00e0, la stessa Cray fall\u00ec e fu acquisita dalla Silicon Graphics.\nNegli ultimi anni i supercomputer sono macchine sempre pi\u00f9 parallele e dotate di un numero sempre maggiore di processori elementari. Esempio eclatante fu il Blue Gene/L che con i suoi 212\u00a0992 processori divenne la macchina pi\u00f9 potente del pianeta quando fu presentato. Lo sviluppo di questi sistemi oramai \u00e8 svolto da grandi societ\u00e0 di informatica come IBM o HP per via degli elevati costi di realizzazione dei sistemi di calcolo. I supercomputer oramai sono macchine costruite su ordinazione, sono pezzi unici progettati per le specifiche necessit\u00e0 dell'acquirente e realizzati assemblando componenti standard in modo da contenere i costi di sviluppo e produzione.\n\u00c8 da notare che l'Europa dopo un inizio promettente non ha mai trainato la ricerca dell'ambito dei supercomputer e in generale dei computer. Dalla seconda guerra mondiale fino agli anni 90 gli Stati Uniti d'America hanno praticamente posseduto sempre i pi\u00f9 potenti computer del pianeta. Ma dagli anni 90 in poi il Giappone ha iniziato ad imporsi come concorrente credibile all'egemonia statunitense grazie a cospicui finanziamenti pubblici a progetti di supercalcolo svolti da societ\u00e0 nipponiche in cooperazioni con le locali universit\u00e0, particolarmente significativo \u00e8 stato lo sforzo di NEC nel settore. Negli anni 2000 il progetto Blue Gene (finanziato dal Dipartimento della Difesa Statunitense) ha rinsaldato la posizione statunitense, ma negli ultimi anni progetti cinesi e giapponesi sembrano poter rimettere in discussione la leadership statunitense.\nDescrizione.\nFilosofia.\nCi\u00f2 che differenzia un supercomputer da un classico computer non \u00e8 solo la maggior potenza di calcolo ma anche le architetture utilizzate per sviluppare queste macchine. I classici computer sono progettati secondo l'architettura di von Neumann, dato che le operazioni che l'utente esegue di solito con la macchina possono essere svolte in modo efficiente da questa architettura. I supercomputer invece spesso analizzano molti dati senza una vera interazione dell'utente, dato che usualmente devono eseguire un numero ridotto di operazioni su un elevato numero di dati. I supercomputer, quindi, utilizzano architetture alternative che sono in grado di assolvere questi compiti con maggiore efficienza rispetto all'architettura di Von Neumann.\nNegli ultimi anni questa distinzione si \u00e8 comunque affievolita, dato che il diffondersi dei giochi tridimensionali ha costretto i computer classici e le loro schede grafiche ad adottare soluzioni sviluppate per i supercomputer, consentendo di ottenere elevate prestazioni a prezzi modesti, poich\u00e9 i componenti sono venduti in decine (o centinaia) di milioni di pezzi e, quindi, i costi di ricerca e sviluppo sono distribuiti su un numero di elementi molto ampio.\nContestualmente l'aumento della potenza di calcolo dei microprocessori per computer, e problemi di carattere tecnico legati alla difficolt\u00e0 di elevare le frequenze di funzionamento delle CPU, hanno spinto il settore del supercalcolo verso l'utilizzo di soluzioni \"classiche\" in modo da abbattere i costi senza penalizzare le prestazioni. Infatti i supercomputer pi\u00f9 potenti del pianeta utilizzano microprocessori standard in collaborazioni con schede grafiche. I processori grafici delle schede grafiche si sono rivelati essere molto prestanti per alcune tipologie di operazioni matematiche comuni sulle elaborazioni scientifiche, quindi i moderni supercomputer utilizzano batterie di schede grafiche ad alte prestazioni.\nCaratteristiche.\nI supercomputer sono ovviamente strumenti costosi, normalmente di propriet\u00e0 di societ\u00e0 o enti di ricerca che condividono il loro utilizzo tra molti dipendenti/ricercatori. Vista la velocit\u00e0 attuale dello sviluppo tecnologico nel campo dell'informatica e dei microprocessori, di solito perdono l'aggettivo \"super\" dopo pochi anni dalla loro nascita, superati da macchine ancora pi\u00f9 potenti.\nIn passato, i supercomputer erano dotati di architetture pi\u00f9 sofisticate e componentistica migliore degli usuali computer al fine di poter svolgere con maggior efficienza le elaborazioni assegnate. Tuttavia, a partire dagli anni novanta, il divario fra la potenza delle CPU per supercomputer e i normali microprocessori commerciali \u00e8 andato assottigliandosi progressivamente, e l'architettura dei supercomputer ha visto crescere progressivamente il numero di CPU impiegate. Attualmente la maggior parte dei nuovi supercomputer in progetto e di quelli in funzione sono basati su cluster di migliaia o addirittura centinaia di migliaia di unit\u00e0 di calcolo non molto pi\u00f9 potenti di un buon personal computer, connesse da reti locali ad alta velocit\u00e0 e coordinate da estensioni apposite del sistema operativo adottato, generalmente una versione di Unix: una di queste estensioni, openMosix, \u00e8 anche open source.\nUn parallelismo di calcolo simile \u00e8 sfruttato da qualche anno a questa parte anche nei computer commerciali con le cosiddette tecnologie multicore.\nIl parallelismo sempre pi\u00f9 massiccio dei supercomputer e in generale delle macchine nate per garantire elevate capacit\u00e0 di calcolo ha stimolato molte ricerche in campo software per esplicitare il parallelismo intrinseco nelle operazioni e nei programmi: queste ricerche hanno portato alla definizione di alcuni linguaggi di programmazione paralleli, come l'Occam, \nPrestazioni.\nLa velocit\u00e0 dei supercomputer viene generalmente misurato in \"FLOPS\" (FLoating Point Operations Per Second) o in suoi multipli come il TeraFLOPS (1012 FLOPS). Questa misura viene ottenuta eseguendo particolari benchmark che simulano classi di problemi reali per permettere un confronto obiettivo tra le varie macchine. Normalmente i benchmark effettuano una decomposizione LU di un'ampia matrice, un problema simile ai problemi presenti in campo scientifico ma sufficientemente semplice da essere eseguito in tempi ragionevoli.\nUtilizzi.\nI supercomputer vengono utilizzati per realizzare processi di calcolo intensivi come le previsioni meteorologiche (incluse le analisi sull'incidenza dell'inquinamento sull'ambiente), le analisi molecolari (calcolo della struttura tridimensionale e del loro ripiegamento, delle propriet\u00e0 chimiche, ecc) simulazioni fisiche (simulazioni di fluidodinamica, simulazioni di detonazioni nucleari, di astrofisica, di fisica nucleare ecc), crittoanalisi e altro. I militari e le agenzie governative di tutte le nazioni ne fanno un uso molto intenso. Anche le aziende industriali ne stanno sperimentando l'utilit\u00e0 per i calcoli di previsione e di gestione di grandi volumi di dati che devono essere processati dall'APS (Advanced Planning System) del loro sistema gestionale (ERP).\nHardware.\nArchitettura.\nI supercomputer per ottenere prestazioni sempre pi\u00f9 elevate nel corso degli anni hanno esplorato molte strade e sviluppato architetture hardware diverse dalle solite architetture utilizzate nei computer. Queste architetture sono ottimizzate per eseguire alcune tipologie di operazioni mentre sono inefficienti per altre elaborazioni e quindi le architetture sono state sviluppate a seconda dello scopo alla quale era dedicata la macchina.\nTecniche di elaborazione.\nIl calcolo vettoriale venne sviluppato nei supercomputer e viene attualmente utilizzato per migliorare le elaborazioni di alcune tipologie di programmi. Dalle tecnologie di elaborazione vettoriale sono derivati i DSP e le elaborazioni SIMD che attualmente sono presenti in praticamente tutti i processori moderni tramite set specializzati di istruzioni.\nLe moderne console in particolare utilizzano l'elaborazione SIMD in modo molto esteso e in alcuni contesti queste macchine possono mostrare prestazioni paragonabili a sistemi molto pi\u00f9 costosi. All'interno delle moderne schede grafiche inoltre si trovano processori specializzati in grado di generare potenze di calcolo dell'ordine dei TeraFLOPS grazie all'elaborazione SIMD. Le applicazioni delle schede grafiche sono stati storicamente legate all'elaborazione video per via dei limiti di programmazione dei processori grafici (GPU). Ma il costante incremento di potenza delle schede grafiche (spinto in maniera rilevante dal mercato dei videogiochi) e lo sviluppo di processori grafici evoluti che consentono una programmazione pi\u00f9 aperta degli stessi ha spinto molti gruppi di ricerca a sviluppare progetti volti all'utilizzo della potenza di calcolo dei processori grafici per applicazioni generiche. Questi programmi ricadono sotto il nome di General-Purpose Computing on Graphics Processing Units (GPGPU.)\nSviluppo.\nLo sviluppo nel settore dei supercomputer si \u00e8 concentrato su alcune aree specifiche come aumentare la velocit\u00e0 di accesso alla memoria, aumentare la velocit\u00e0 dei singoli componenti e incrementare il parallelismo della macchina suddividendo le operazioni su pi\u00f9 unit\u00e0 funzionali in modo da incrementarne le prestazioni.\nBisogna tenere conto che tutti i supercomputer devono sottostare alla legge di Amdahl e quindi i progettisti cercano di rendere le macchine il pi\u00f9 possibile parallele e a sfruttare l'hardware al massimo in modo da eliminare i colli di bottiglia del sistema.\nSfide tecnologiche.\nIl settore del supercalcolo, oltre a dover affrontare i classici problemi tecnologici dei computer, deve affrontare dei problemi che nel settore dei computer personali non sono presenti o sono meno pressanti.\nLe tecnologie sviluppate per i supercomputer comprendono\nSoftware.\nPer utilizzare i supercomputer i programmi spesso vanno adattati per sfruttare al meglio le peculiarit\u00e0 delle macchine. I software per il calcolo distribuito utilizzano API come le MPI o PVM o soluzioni software open source come Beowulf o openMosix per creare delle specie di supercomputer virtuali utilizzando computer ordinari collegati da reti locali ad alta velocit\u00e0. Tecnologie come Zeroconf (Bonjour) consentono di realizzare supercomputer virtuali per compiti specifici. Per esempio il software Shake di Apple utilizza la tecnologia ZeroConf per individuare altri computer utilizzate lo stesso software nella rete locale e per suddividere i compiti di calcolo sui vari computer. Quasi tutti i programmi di grafica tridimensionale permettono funzionalit\u00e0 simili. Sebbene nessuna soluzione basata su computer ordinaria sia mai riuscita a diventare il pi\u00f9 potente computer del pianeta questa distinzione si sta sempre pi\u00f9 assottigliando e in un prossimo futuro potrebbe scomparire. Attualmente il maggior problema aperto nel settore dei supercomputer \u00e8 la realizzazione di linguaggi di programmazione semplici in grado di sfruttare il parallelismo delle macchine.\nSistemi operativi.\nDa recenti statistiche risulta che oltre il 96% dei primi 500 supercomputer a noi noti utilizzano esclusivamente sistemi operativi basati su Linux e soltanto una piccolissima parte utilizzi invece varianti di Unix o Microsoft. \u00c8 altres\u00ec possibile valutare come i supercomputer con i sistemi operativi di famiglia Linux siano di fatto anche quelli che garantiscono le pi\u00f9 alte prestazioni, in quanto il 96,4% dei 500 supercomputer che utilizzano Linux \"forniscono\" il 97,9% dei GFlops totali dei primi 500 supercomputer.\nLe interfacce grafiche sono molto pi\u00f9 sviluppate che in passato ma comunque sono tendenzialmente meno sviluppate rispetto a quelle utilizzate dai personal computer dato che gli sviluppatori tendono a non dedicare troppo tempo alle estensioni non essenziali del sistema operativo (per non essenziali si intendono tutti i componenti che non contribuiscono direttamente all'elaborazione delle informazioni o alla ottimizzazione delle elaborazioni).\nQuesto \u00e8 logico considerando che gli utilizzatori finali saranno un numero limitato di utenti che dovrebbero avere una conoscenza discreta dell'informatica e che quindi non dovrebbero venir impressionati da un'interfaccia grafica spartana. Comunque la diffusione di Linux ha consentito di riutilizzare molte interfacce grafiche sviluppate per i personal computer migliorando l'interfaccia grafica rispetto ai modelli prodotti negli anni precedenti.\nInteressante \u00e8 che negli ultimi anni i principali competitori nel settore del supercalcolo come Silicon Graphics perdono commesse a favore di societ\u00e0 come NVIDIA che sviluppando prodotti per il mercato dei personal computer dispone di molti fondi da investire in ricerca e sviluppo. La continua ricerca di prestazioni superiori spinge queste societ\u00e0 a presentare prodotti competitivi con quelli delle classiche societ\u00e0 leader del supercalcolo ma a una frazione del loro costo per via dell'economia di scala che le societ\u00e0 indirizzate al settore dei personal computer possono realizzare.\nStoricamente i supercomputer preferivano sacrificare la compatibilit\u00e0 con il passato pur di ottenere prestazioni sempre pi\u00f9 elevate. Quindi le nuove generazioni di sistemi non erano compatibili con il passato. Questo non era un vero problema dato che spesso gli utilizzatori di supercomputer sviluppavano internamente le applicazioni che utilizzavano e quindi adattare i programmi per le nuove macchine non era una procedura molto costosa. Questo spingeva le societ\u00e0 produttrici ad avere diversi sistemi operativi per le loro macchine. Cray per esempio ha sviluppato sei versioni distinte del suo sistema operativo UNICOS e prima di questo sistema operativo aveva sviluppato altri sistemi operativi ovviamente incompatibili tra di loro. Altri produttori seguirono strade simili e difatti sebbene quasi tutti i supercomputer utilizzano varianti Unix fin dagli anni 70 la maggior parte sono incompatibili tra di loro. Negli ultimi anni con la diffusione di Linux si \u00e8 avuto un processo di riduzione e consolidamento ma comunque i sistemi ad alte prestazioni e i sistemi sviluppati per ottenere elevata sicurezza tendono ad includere delle estensioni proprietarie che rendono i vari sistemi operativi di fatto incompatibili.\nProgrammazione.\nLe architetture parallele dei supercomputer richiedono particolari tecniche di programmazione per poter sfruttare efficacemente la potenza di calcolo in parallelo di tali sistemi. Il Fortran rimane un linguaggio molto diffuso nella comunit\u00e0 scientifica per via della sua semplicit\u00e0 rispetto a linguaggi come il C o il C++ e per via del fatto che i compilatori ottimizzati per alcune applicazioni riescono a realizzare codice pi\u00f9 efficiente di quello generato dai compilatori C. Per sfruttare il parallelismo delle macchine vengono messi a disposizione strumenti di programmazione come le PVM e il MPI per cluster di computer collegati da reti non velocissime e OpenMP per gestire macchine con memorie condivise con elevate latenze. Negli ultimi anni, a questi linguaggi storici, si sono affiancati linguaggi pi\u00f9 recenti come CUDA o OpenCl per poter sfruttare le gpu presenti.\nTipi di supercomputer.\nCi sono tre grandi categorie di supercomputer per compiti generici:\nAttualmente la legge di Moore e l'economia di scala domina il settore dei supercomputer e la loro progettazione. Un singolo computer moderno \u00e8 pi\u00f9 veloce di un supercomputer di quindici anni fa, inoltre le tecniche per ottenere elevate potenze di calcolo che una volta erano ad appannaggio dei supercomputer ora sono comuni tra i computer. Progettare dei circuiti integrati oramai richiede consistenti investimenti e se l'integrato viene prodotto in un numero limitato di pezzi il costo di sviluppo incide in maniera eccessiva sul prodotto, quindi si tendono a prediligere componenti prodotti in serie in modo da spalmare il costo di sviluppo su milioni di esemplari.\nInfine molti problemi analizzati dai supercomputer possono venir parallelizzati in modo efficace. Molti problemi sono parallelizzabili in modo da accedere raramente alla memoria principale concentrando la maggior parte degli accessi in una zona di memoria vicini al processore e quindi veloce. Questo permette di non sovraccaricare la rete in un sistema a cluster. Per questo motivo i supercomputer dotati di pochi processori molto veloci sono oramai limitati alle applicazioni che non sono parallelizzabili.\nSupercomputer specializzati.\nI supercomputer specializzati sono dispositivi ad alte prestazioni sviluppati per eseguire compiti specifici. Usualmente sono sviluppati implementando in hardware su chip FPGA o su chip custom VLSI le funzioni da svolgere per risolvere il problema. Questa soluzione offre un rapporto prezzo prestazioni ottimale ma ovviamente sacrifica la generalit\u00e0 dato che una volta risolto il problema la macchina non pu\u00f2 essere indirizzata a svolgere altri compiti senza una riprogrammazione/sostituzione delle componenti custom.\nQuesti sistemi vengono utilizzati per la crittanalisi, per le analisi astrofisiche o anche per simulazioni di bioinformatica.\nEsempi di supercomputer specializzati sono:\nQuasi supercomputer.\nMolti progetti di calcolo distribuito sviluppano una potenza di calcolo comparabile a quella sviluppata dai pi\u00f9 potenti supercomputer del pianeta. Un esempio \u00e8 il progetto SETI@home che \u00e8 in grado di sviluppare fino a 72,53 TFLOPS.\nIl 16 maggio 2005 il progetto distribuito Folding@home riusc\u00ec a sviluppare fino a 700 TFLOPS di picco utilizzando computer e console che supportano il progetto.\nIl progetto GIMPS per la ricerca dei numeri di Mersenne sviluppa circa 20 TFLOPS a febbraio 2006.\nSi stima che il motore di ricerca Google sviluppi tra i 126 e i 316 TFLOPS, con un sistema composto da un numero compreso tra 32.000 e 79.000 dual Xeon a 2\u00a0GHz Si sa che i server sono distribuiti sul pianeta anche perch\u00e9 un tale numero di computer occuperebbero un edificio enorme e sarebbero logisticamente difficili da raffreddare se posizionati tutti nello stesso ambiente, quindi si presume che i computer lavorino in modalit\u00e0 Grid.\nSupercomputer esistenti.\nIl pi\u00f9 potente supercomputer del pianeta.\nIl 25 marzo 2005 il prototipo IBM Blue Gene/L era il pi\u00f9 potente computer del pianeta. Successivi ampliamenti del sistema lo portarono a generare 70,72 TeraFLOPS (1012 FLOPS) grazie a 32.768 processori installati. Il supercomputer utilizzava dei processori PowerPC 440 modificati appositamente per questa architettura. Successivi ampliamenti della macchina hanno portato il sistema ad avere 131.072 processori e a generare 280 TeraFLOPS. A novembre 2006 il BlueGene/L era la pi\u00f9 potente macchina del pianeta secondo il sito TOP500. Nel giugno 2006 il sistema con 131.072 processori ottenne un nuovo record sviluppando 207.5 TFLOPS in un'applicazione reale. Nel 2008 il sistema IBM Roadrunner ha superato la soglia del petaFLOPS. Nel 2009 il sistema Cray Jaguar ha quasi raddoppiato le prestazioni del computer IBM e verso la fine del 2010 il sistema cinese Tianhe-1A ha superato i supercomputer statunitensi diventando il pi\u00f9 potente computer del mondo.\nL'MDGRAPE-3 \u00e8 un computer completato nel giugno 2006 in grado di sviluppare un PetaFLOPS di potenza, il sistema non entra nella classifica dato che \u00e8 un computer specializzato per simulazione delle interazioni chimiche e quindi non \u00e8 in grado di eseguire i benchmark utilizzati per confrontare i sistemi di calcolo.\nNel 2017 il cinese Sunway TaihuLight batte il record del precedente supercomputer cinese Tianhe - 2.\nNel 2018 viene realizzato nel Oak Ridge National Laboratory il supercomputer OLCF-4 o Summit con una velocit\u00e0 di calcolo di 200 petaFLOPS. Summit \u00e8 il primo supercomputer a superare la barriera dell'exascale, che ha raggiunto durante una analisi genomica, raggiungendo i 1,88 exaFLOPS e si stima possa arrivare ai 3,3 exaFLOPS utilizzando un mix di metodi e sistemi di calcolo di precisione; questo fa del Summit attualmente il pi\u00f9 potente elaboratore al mondo.\nPrecedenti supercomputer del pianeta.\nPrima dell'arrivo dei sistemi BlueGene/L il record di computer pi\u00f9 veloce del pianeta era il NEC Earth Simulator del Yokohama Institute for Earth Sciences in Giappone. Il cluster era formato da 640 schede fornite di processori vettoriali a 8 vie basati sull'architettura NEC SX-6 per un totale di 5.120 processori. Il sistema utilizza una versione appositamente sviluppata del sistema operativo UNIX.\nAl momento dell'introduzione dell'Earth Simulator il computer era cinque volte pi\u00f9 veloce del precedente computer l'ASCI White al Lawrence Livermore National Laboratory. L'Earth Simulator \u00e8 rimasto il pi\u00f9 potente computer del pianeta per due anni e mezzo.\nI supercomputer odierni sono prodotti da una ristretta cerchia di aziende, tra cui IBM, SGI, Sun Microsystems, HP, NEC, Fujitsu, Bull e Cray. Si vanno diffondendo i sistemi prodotti in modo \"amatoriale\", ossia mettendo insieme un grande numero di normali PC attraverso una rete veloce di comunicazione. Per esempio, il cluster System X della Virginia Tech University ha raggiunto la posizione numero tre nel novembre 2003.\nI grafici costruiti dal sito (come questi) mostrano un aumento della potenza di calcolo negli anni regolare, come previsto dalla Legge di Moore.\nL'elenco dei 500 computer pi\u00f9 potenti del pianeta la TOP500 \u00e8 gestita e mantenuta dal sito omonimo.\nSupercomputer futuri.\nIn Italia, a Bologna, verr\u00e0 realizzato il supercomputer Leonardo con una potenza di 270 petaFLOPS e che far\u00e0 parte della rete di calcolo europea ad alte prestazioni EuroHPC. La rete di calcolo europea, oltre a quello italiano, prevede la realizzazione anche di altri due supercomputer pre-exascale con prestazioni paragonabili e comunque in grado di posizionarsi tra i primi 5 elaboratori al mondo per potenza di calcolo, e di altri 5 elaboratori con potenze di calcolo di almeno 4 Petaflops ciascuno.\nSun Microsystems ha presentato il sistema Sun Constellation System, un sistema scalabile e modulare. Il sistema pu\u00f2 utilizzare come processore centrale UltraSPARC T1 prodotto da Sun, l'Opteron \"Barcelona\" quad-core prodotto da AMD e il processore Xeon di Intel. La configurazione base del sistema con 6500 processori Opteron sviluppa 420 TeraFLOPS ma Sun dichiara che il sistema sar\u00e0 scalabile fino a 2 PetaFLOPS.\nL'India sta sviluppando un supercomputer che dovrebbe arrivare alla potenza di un PetaFLOPS. Il progetto \u00e8 diretto da Dr. Karmarkar l'inventore dell'algoritmo di Karmarkar. La societ\u00e0 Tata gestisce il progetto.\nIl Ministero della Scienza e Educazione giapponese ha commissionato a NEC, Hitachi e Fujitsu il progetto e la realizzazione del supercomputer della prossima generazione, mirando a metterlo in opera entro la fine del 2012. L'unit\u00e0 a microprocessori adotter\u00e0 due tecnologie: quella vettoriale, proposta congiuntamente da NEC e Hitachi, e quella scalare presentata da Fujitsu. Per un investimento di 115,4 miliardi di yen (ca. 704 milioni di euro), il progetto parla di una capacit\u00e0 operazionale teorica di 10 PetaFLOPS. L'ubicazione sar\u00e0 nella citt\u00e0 di K\u014dbe all'interno di un edificio che occuper\u00e0 una superficie di 3.200 m\u00b2.\nAnalogamente il Dipartimento dell'Energia USA dell'Argonne National Laboratory ha selezionato la prossima generazione di supercomputer IBM Blue Gene per l'impiego in 16 progetti selezionati che spaziano dai campi dell'energia pulita, alla simulazione e modellazione dei cambiamenti climatici fino alla ricerca per la comprensione dell'universo. Anche per questi supercomputer la capacit\u00e0 di calcolo dovrebbe assestarsi sui 10 PetaFLOPS.\nCronologia dei supercomputer.\nQuesta lista elenca i supercomputer non specializzati pi\u00f9 veloci del pianeta indicando l'anno e la loro localizzazione. Fino al 1993 ci si \u00e8 basati su varie fonti per la compilazione della classifica, dal 1993 in poi si fa affidamento sulla classifica TOP500."}
{"id": "20288", "revid": "125688332", "url": "https://it.wikipedia.org/wiki?curid=20288", "title": "Utility (informatica)", "text": "Una utility (o tool) (in italiano \"utilit\u00e0\" o \"strumento\") in informatica, \u00e8 una tipologia di software che pu\u00f2 essere utilizzata per l'analisi, la configurazione, l'ottimizzazione e/o la manutenzione del computer. La sua funzione \u00e8 eseguire l'impostazione e/o il monitoraggio o altre operazioni amministrative di dispositivi, sistemi operativi, hardware o altri software.\nA differenza del core o kernel del sistema operativo, questo software \u00e8 scritto per interagire direttamente con l'utente ed \u00e8 spesso installato di default sul computer (altrimenti si parla pi\u00f9 propriamente di software applicativo)."}
{"id": "20290", "revid": "919135", "url": "https://it.wikipedia.org/wiki?curid=20290", "title": "Delta di Dirac", "text": "In matematica, la funzione delta di Dirac, anche detta impulso di Dirac, distribuzione di Dirac o funzione \"\u03b4\", \u00e8 una distribuzione la cui introduzione formale ha spianato la strada per lo studio della teoria delle distribuzioni.\nIntrodotta da Paul Dirac, anche se gi\u00e0 presente nei lavori di Oliver Heaviside, \u00e8 una funzione generalizzata che dipende da un parametro reale in modo tale che sia nulla per tutti i valori del parametro ad eccezione dello zero, ed il suo integrale sul parametro tra formula_1 e formula_2 sia uguale a formula_3.\nViene utilizzata per rappresentare approssimativamente fenomeni come i picchi alti e stretti di alcune funzioni o le loro discontinuit\u00e0: \u00e8 lo stesso tipo di astrazione che si fa per la carica puntiforme, la massa puntiforme, l'elettrone puntiforme. L'analogo discreto \u00e8 il delta di Kronecker.\nDescrizione.\nLa definizione di Dirac.\nPrima ancora della definizione formale di Dirac, i matematici del passato avevano la necessit\u00e0 di definire una funzione di tipo \"impulsivo\", che rappresentasse cio\u00e8 un fenomeno fisico di durata infinitesima. Inizialmente la delta fu definita come una funzione nulla per formula_4, con integrale pari a 1 integrando sull'intero asse delle ascisse, e anche come il limite di opportune successioni.\nFormalmente la delta di Dirac viene definita dalla seguente notazione:\nvalida per ogni funzione continua in un intorno di formula_6. Questa definizione fu introdotta per la prima volta da Dirac alla fine degli anni venti nelle sue ricerche sulla meccanica quantistica. Si noti che, pur utilizzando il simbolo dell'integrale, l'operazione non \u00e8 di integrazione, ma di applicazione di un funzionale (formula_7 appunto) ad una funzione test formula_8. La delta di Dirac \u00e8 dunque la funzione generalizzata (definita con la simbologia di cui sopra) che trasforma la funzione test formula_9 nel numero formula_10.\nNonostante sia facilmente dimostrabile che non pu\u00f2 esistere alcuna funzione con le propriet\u00e0 della delta di Dirac, questa definizione si rivel\u00f2 operativamente molto utile e fu presto adottata in molti ambiti della fisica e delle scienze applicate. Anche per Dirac era chiaro che la delta non era una funzione nel senso usuale; la sua idea era che il valore della delta nel punto 0 fosse un infinito di grado \"abbastanza elevato\" da permettere la propriet\u00e0 definitoria. Una formalizzazione matematicamente corretta della delta fu possibile solo molti anni dopo nell'ambito della teoria delle distribuzioni.\nIn generale la delta di Dirac pu\u00f2 essere definita sia come distribuzione, sia come misura.\nLa delta come distribuzione.\nLa delta di Dirac pu\u00f2 essere definita come una distribuzione, vale a dire un funzionale lineare continuo su un opportuno spazio di funzioni dette funzioni di test o \"di prova\". Si consideri come spazio delle funzioni di prova lo spazio di Schwartz, ovvero lo spazio delle funzioni a decrescenza rapida formula_11 all'infinito e infinitamente derivabili, le cui derivate parziali sono ancora a decrescenza rapida.\nLo spazio delle distribuzioni temperate \u00e8 definito come lo spazio duale dello spazio di Schwartz. La distribuzione delta di Dirac associata alla funzione di prova formula_12 \u00e8 definita come:\novvero la delta di una funzione in un punto formula_14 \u00e8 un funzionale che associa alla funzione il suo valore nel punto.\nLa delta come misura.\nUno dei modi per definire la delta di Dirac \u00e8 quello di considerarla una misura che, per ogni sottinsieme formula_15 dei numeri reali, restituisce formula_16 se formula_17 e formula_18 altrimenti. L'integrale di Lebesgue permette di definire l'integrazione rispetto alla misura formula_7:\nper ogni funzione formula_21 continua a supporto compatto. Questa misura \u00e8 singolare, e non \u00e8 quindi assolutamente continua rispetto alla misura di Lebesgue. Di conseguenza, la delta di Dirac non ha derivata di Radon-Nikodym, ovvero non esiste nessuna funzione formula_7 tale che:\nL'uso di quest'ultima notazione per la delta \u00e8 un abuso di notazione, e la delta non \u00e8 una distribuzione regolare.\nTuttavia la notazione integrale \u00e8 largamente utilizzata, e nonostante formula_24 non sia una funzione si usa scrivere:\nCome misura di probabilit\u00e0 sui reali, la delta di Dirac \u00e8 caratterizzata dalla sua funzione di ripartizione che non \u00e8 altro che la funzione di Heaviside:\nCi\u00f2 significa che formula_27 \u00e8 l'integrale della funzione indicatrice di formula_28 rispetto alla misura formula_7. Ovvero:\nGeneralizzazioni.\nLa funzione delta pu\u00f2 essere definita in uno spazio euclideo formula_31 di dimensione formula_32 come una misura tale che:\nper ogni funzione continua formula_21 a supporto compatto. Nel caso formula_32-dimensionale la delta \u00e8 il prodotto delle singole delta in una dimensione, ovvero se formula_36, si ha:\nTale scrittura vale anche nella definizione della delta come distribuzione, ma tale prodotto pu\u00f2 essere definito solamente sotto determinate e restrittive ipotesi.\nIl concetto di misura deltiforme ha invece senso su ogni insieme. Sia formula_38 un insieme, sia formula_39 e formula_40 una sigma algebra dei sottoinsiemi di formula_38, allora la misura definita sugli insiemi formula_42 dalla relazione:\n\u00e8 la misura di Dirac in formula_6.\nUn'altra generalizzazione molto diffusa riguarda infine le variet\u00e0 differenziabili, in cui molte delle propriet\u00e0 della delta come distribuzione possono essere sfruttate grazie alla struttura differenziabile. La funzione delta su una variet\u00e0 formula_45 nel punto formula_46 \u00e8 definita come la distribuzione:\nper ogni funzione formula_8 reale, liscia e a supporto compatto su formula_45. Un caso particolare molto utilizzato \u00e8 il caso in cui formula_45 sia un insieme aperto di formula_31.\nSignificato fisico.\nLa funzione delta pu\u00f2 essere pensata come la densit\u00e0 di un punto. Consideriamo, ad esempio, un corpo con massa formula_45 finita, esteso in una certa regione formula_53 dello spazio tridimensionale. Possiamo associare ad ogni punto formula_54 dello spazio una quantit\u00e0 formula_55 che rappresenti la densit\u00e0 del corpo. La funzione formula_56 sar\u00e0 nulla al di fuori della regione formula_53 e, all'interno, assumer\u00e0 valori tali che l'integrale:\nconverga ad formula_45. Essendo formula_60 al di fuori di formula_53 l'integrale pu\u00f2 essere esteso a tutto lo spazio e si pu\u00f2 quindi scrivere:\nOra, se immaginiamo di restringere la regione formula_53 senza variare la massa del corpo, la densit\u00e0 di questo dovr\u00e0 conseguentemente aumentare e tender\u00e0 all'infinito al tendere di formula_53 al singolo punto: vogliamo, quindi, trovare un'espressione come \"densit\u00e0 limite\" per la densit\u00e0 del corpo puntiforme.\nPer semplicit\u00e0 consideriamo un corpo con massa costante e una regione formula_53 sferica con raggio formula_66; il volume di formula_53 sar\u00e0:\ne la corrispondente densit\u00e0:\ne in questo modo:\nSe si considera il limite:\navverr\u00e0 che formula_72 per formula_73, formula_74 per formula_75, da cui:\ne questo vuol dire che formula_55 non \u00e8 assimilabile alla densit\u00e0 di un punto di massa formula_45.\nConsideriamo allora un diverso tipo di limite per le densit\u00e0 formula_79: il cosiddetto limite debole. Con pochi calcoli si nota che per ogni funzione continua formula_80:\nQuesta formula mostra che il limite debole della successione formula_79, \u00e8 il funzionale che associa alla funzione formula_80 il valore formula_84, questo limite, che indichiamo simbolicamente formula_85, \u00e8 la densit\u00e0 cercata; infatti, posto formula_86, si ha:\ndove il primo integrale \u00e8 un'espressione simbolica con cui si sottintende il passaggio al limite.\nApplicazioni.\nLa delta di Dirac pu\u00f2 essere utilizzata per esprimere in maniera \"impulsiva\" una qualsiasi grandezza fisica estensiva (ad es. tramite moltiplicazione della grandezza per tale funzione). In telecomunicazioni ad esempio \u00e8 utilizzata per esprimere un segnale di tipo impulsivo ovvero della durata infinitesima di ampiezza A e per la formalizzazione del cosiddetto teorema del campionamento.\nPropriet\u00e0 e operazioni della delta di Dirac.\nNel seguito si espongono le propriet\u00e0 principali della delta.\nProdotto per uno scalare.\nPer definizione di distribuzione si ha:\nTraslazione.\nDalla definizione di distribuzione si ha che la delta di Dirac \"tempo-ritardata\" agisce come:\nOvvero la convoluzione di una funzione formula_90 con la delta tempo-ritardata significa valutare la funzione al tempo formula_91, e da questo segue che:\nQuesto vale se formula_90 \u00e8 una distribuzione temperata, e come caso particolare si ha:\nRiscalamento (e riflessione).\nDalla definizione di delta si ha:\nInfatti:\nIl primo passaggio \u00e8 lecito se si considerano separatamente formula_97 e formula_98, e trovando che il risultato \u00e8 definito a meno del segno formula_99.\nSegue come caso particolare che, vista come una funzione, la delta \u00e8 pari:\nComposizione con una funzione.\nSe formula_21 \u00e8 una funzione derivabile con derivata non nulla negli zeri formula_102 della funzione, allora:\nProdotto per una funzione.\nData una funzione formula_104 di classe formula_105, si ha:\nInfatti:\nDerivata della funzione gradino.\nLa funzione delta \u00e8 la derivata della funzione gradino formula_109 (a volte indicata, con abuso di notazione, formula_110). Tale funzione viene anche chiamata funzione di Heaviside e in questo caso viene indicata con il simbolo formula_111. Il valore della funzione gradino \u00e8 0 per formula_112 e 1 per formula_113.\nLa dimostrazione si ottiene eseguendo una integrazione per parti ed applicando le propriet\u00e0 degli integrali e della funzione a gradino:\nTale definizione \u00e8 il punto di partenza per calcolare la derivata distribuzionale di una funzione, ossia la sua derivata nel senso delle distribuzioni. Tale calcolo si effettua addizionando alla derivata ordinaria della funzione gli impulsi concentrati nei punti di discontinuit\u00e0 della funzione, con area pari al salto della funzione nei punti stessi. Tale approccio \u00e8 fondamentale nello studio dei segnali.\nSi pu\u00f2 ottenere la dimostrazione inversa, ossia dimostrare che formula_109 \u00e8 primitiva di formula_116, osservando che:\nDalle propriet\u00e0 dell'integrale di Riemann si ha che:\nL'unica funzione che soddisfa tale vincolo \u00e8 il gradino.\nDerivata distribuzionale della delta.\nLa derivata distribuzionale della delta \u00e8 la distribuzione formula_119 definita a partire da una funzione di test formula_120 liscia e a supporto compatto:\nIn modo equivalente:\nInfatti, integrando per parti:\ne il termine valutato si annulla grazie alla definizione della delta.\nLa derivata formula_124-esima \u00e8 la distribuzione definita in modo analogo:\nLa derivata prima della delta \u00e8 il limite del rapporto incrementale:\ne pi\u00f9 precisamente si ha:\ndove formula_128 \u00e8 l'operatore di traslazione, definito su una funzione da formula_129 e su una distribuzione da:\nDalla derivata della delta si pu\u00f2 recuperare la delta stessa tramite la formula:\nInoltre, la convoluzione di formula_119 una funzione formula_21 liscia e a supporto compatto \u00e8:\nesplicitamente:\nche segue direttamente dalle propriet\u00e0 della derivata di una convoluzione nel senso delle distribuzioni.\nLa delta come limite di una successione.\nLa funzione delta pu\u00f2 essere considerata come il limite di alcune particolari successioni\nIn modo equivalente \u00e8 definita utilizzando la convergenza nel senso delle distribuzioni:\nper tutte le funzioni continue formula_21 a supporto compatto. La successione formula_139 si dice allora successione di \"approssimanti\" della delta. \u00c8 da tener presente che si tratta di convergenza debole nel senso della teoria delle distribuzioni, cio\u00e8 valida in senso ordinario solo per la successione degli integrali. Di fatto molte delle successioni di approssimanti non sono convergenti in senso ordinario.\n\u00c8 possibile dare un criterio generale per le approssimanti della delta. Una successione di funzioni formula_140 localmente integrabili reali converge debolmente alla delta, se:\nSuccessioni che rappresentano la delta di Dirac.\nDi seguito alcune tra le pi\u00f9 note successioni che rappresentano la delta di Dirac:\nLa delta e la trasformata di Fourier.\nRappresentazione di Fourier della delta.\nOgni funzione appartenente ad formula_162 pu\u00f2 essere scritta come:\nNon \u00e8 possibile scambiare l'ordine di integrazione, tuttavia \u00e8 possibile scrivere:\nIl primo termine dell'integrale equivale alla successione:\nSi nota che tale successione gode delle propriet\u00e0:\nche sono le propriet\u00e0 richieste alla delta di Dirac.\nInserendo tale rappresentazione nella precedente scrittura, e sapendo che il teorema di Fubini Tonelli permette di scambiare l'ordine di integrazione, si ottiene infatti:\nOvvero la delta di Dirac \u00e8 definita come il limite della successione:\ne dunque la rappresentazione di Fourier della delta \u00e8:\nLa trasformata della delta.\nLa rappresentazione di Fourier rende evidente che la delta \u00e8 l'antitrasformata della funzione costante formula_170:\ne dunque:\nLa dimostrazione si pu\u00f2 ottenere anche a partire dalla definizione di trasformata di Fourier delle distribuzioni:\nLa trasformata formula_175 della delta \u00e8 definita come l'unica distribuzione temperata tale che:\nper ogni funzione di Schwartz formula_8.\nSegue inoltre che la delta fornisce la condizione di ortogonalizzazione delle autofunzioni degli operatori di derivazione e integrazione, che costituiscono il nucleo della trasformata integrale di Fourier su formula_178:\nTramite prolungamento analitico \u00e8 anche possibile definire la trasformata di Laplace della delta nel seguente modo:"}
{"id": "20291", "revid": "46291", "url": "https://it.wikipedia.org/wiki?curid=20291", "title": "Crypturellus tataupa inops", "text": ""}
{"id": "20292", "revid": "46291", "url": "https://it.wikipedia.org/wiki?curid=20292", "title": "Crypturellus tataupa lepidotus", "text": ""}
{"id": "20293", "revid": "46291", "url": "https://it.wikipedia.org/wiki?curid=20293", "title": "Crypturellus tataupa peruviana", "text": ""}
{"id": "20294", "revid": "46291", "url": "https://it.wikipedia.org/wiki?curid=20294", "title": "Crypturellus tataupa tataupa", "text": ""}
