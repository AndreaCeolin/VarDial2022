{"id": "410", "revid": "2181294", "url": "https://it.wikipedia.org/wiki?curid=410", "title": "Arancia meccanica", "text": "Arancia meccanica (\"A Clockwork Orange\") \u00e8 un film del 1971 scritto, prodotto e diretto da Stanley Kubrick.\nTratto dall'omonimo romanzo distopico scritto da Anthony Burgess nel 1962, prefigura, appoggiandosi a uno stile sociologico e politico, una societ\u00e0 votata a un'esasperata violenza, soprattutto nei giovani, e a un condizionamento del pensiero sistematico.\nForte di quattro candidature agli Oscar del 1972 come miglior film, miglior regia, miglior sceneggiatura non originale e miglior montaggio, presentato lo stesso anno alla Mostra di Venezia, il film ottenne un buon successo ed un grande impatto culturale. Decisivo per la riuscita del film fu anche l'apporto di Malcolm McDowell nel ruolo di Alex, pronto e disponibile a tutto, al punto che s'incrin\u00f2 una costola e sub\u00ec l'abrasione delle cornee durante le riprese del film.\nQuando fu distribuita sul circuito cinematografico, all'inizio degli anni settanta, la pellicola dest\u00f2 scalpore, con una schiera di ammiratori pronti a gridare al capolavoro, ma anche con una forte corrente di parere contrario, per il taglio originale e visionario adottato nella narrazione, che faceva ricorso in maniera iperrealistica, , a scene di violenza.\nNel 1998 l'American Film Institute l'ha inserito al quarantaseiesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al settantesimo posto. Nel 1999, compare nella classifica BFI 100 stilata dal British Film Institute all'81\u00ba posto. Nel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTitolo.\nIl titolo originale in inglese, \"A Clockwork Orange\", trae origine da un modo di dire tipicamente londinese, il cosiddetto \"cockney\" \"As queer as a clockwork orange\" tradotto letteralmente come \"Strano come un'arancia a orologeria\", originariamente utilizzato comunemente nell'East London. La frase indica qualcosa che appare normale e naturale in superficie come un frutto, in questo caso un'arancia, ma che cela in realt\u00e0 una natura estremamente bizzarra e inusuale. L'esempio \u00e8 dato dal protagonista del film che, essendo privato del suo libero arbitrio, esteriormente sembra un bravo cittadino ma in realt\u00e0 \u00e8 un automa della societ\u00e0.\nNel 1986, Burgess, nel suo saggio \"A Clockwork Orange Resucked\", chiar\u00ec questo concetto scrivendo che una creatura che pu\u00f2 solo fare il bene o il male ha l'apparenza di un frutto amabile caratterizzato da colore e succo, ma in effetti internamente \u00e8 solo un giocattolo a molla pronto a essere caricato da \"Dio, dal Diavolo o dallo Stato onnipotente\", e a far scattare la propria violenza, appunto, come un mero e semplice congegno meccanico caricato a molla.\nNel romanzo, a differenza che nel film, viene espressamente precisato pi\u00f9 volte come \"A Clockwork Orange\" fosse il titolo del testo a cui stava lavorando lo scrittore F. Alexander, vittima della \"visita a sorpresa\".\nNel film, Anthony Burgess \"presta\" il cognome ad Alex, nel montaggio sugli articoli di giornale nell'ultima parte della pellicola, dopo essersi svegliato dal coma. Vi \u00e8 l'omaggio all'autore chiamando il protagonista Alex Burgess.\nTrama.\nIn un futuro imprecisato, nella metropoli londinese, vive il giovane Alexander \"Alex\" DeLarge, un ragazzo di famiglia operaia, eccentrico, antisociale e capo della banda criminale dei \"Drughi,\" i cui membri, oltre a lui, sono Pete, Georgie e Dim. I quattro trascorrono il tempo libero dedicandosi a sesso, furti e \"ultraviolenza\". Punto di ritrovo della banda \u00e8 il locale \"Korova Milk Bar\", dove si pu\u00f2 consumare \"lattepi\u00f9\", ossia latte \"migliorato\" con mescalina e altre sostanze stupefacenti.\nAl calare della notte, la banda commette molti atti criminosi, quali aggredire un senzatetto ubriaco a calci e a bastonate, affrontare una gang rivale vestita con uniformi da nazisti comandata da un certo Billy Boy, scorrazzare per le strade a bordo di un'auto sportiva rubata provocando caos ed incidenti, per poi eseguire infine quello definito da Alex il \"numero visita a sorpresa\". I quattro decidono dunque di bussare, fingendo di chiedere soccorso, alla villa dell'illustre scrittore Frank Alexander, per poi malmenare l'uomo e violentarne la moglie. Soddisfatti della serata, i \"Drughi\" fanno un breve salto di nuovo al Korova per un ultimo bicchiere di latte prima di ritirarsi definitivamente nelle rispettive case.\nAlex \u00e8 un acceso appassionato di musica classica, soprattutto di Beethoven, che chiama affettuosamente \"il buon vecchio Ludovico Van\". Il Korova Milk Bar \u00e8 spesso frequentato da celebri artisti e personaggi televisivi. Quella sera una donna improvvisa un bel canto, precisamente l\"Inno alla gioia\" di Friedrich Schiller dal \"4\u00b0 movimento\" della Sinfonia n. 9 op. 125, composta, per l'appunto, da Beethoven. Al termine Dim schernisce la cantante con una pernacchia; Alex, che paradossalmente, nonostante i suoi comportamenti violenti, detesta la maleducazione e il non ritegno, si indigna per il gesto incivile, colpendogli violentemente le gambe con il suo bastone. Dim non accetta il richiamo e sfida Alex lasciandogli la scelta delle armi da usare, ma quando Alex si mostra tutt'altro che impaurito e gli propone una sfida al coltello, Dim a quel punto si scusa dicendo di essere stanco e suggerisce al gruppo di andare a dormire, trovandone il consenso. Giunto a casa, Alex nasconde il bottino delle scorrerie in un cassetto e, ascoltando la Nona di Beethoven, si addormenta sognando epiche scene catastrofiche, come esecuzioni, esplosioni, eruzioni vulcaniche e flagellazioni bibliche.\nLa mattina seguente, la madre di Alex sprona il figlio ad andare a scuola, ricordandogli che non ci \u00e8 andato mai durante la settimana, ma Alex le risponde che soffre di un terribile mal di testa (che chiama \"Gulliver\") e che non ci andr\u00e0 per potersi riprendere e guarire. Ella accetta passivamente le motivazioni del figlio, riferendole al marito, chiedendosi quale attivit\u00e0 notturna svolga Alex, ma non potendo o non volendo approfondire la questione, i genitori si dimostrano completamente insofferenti.\nAlzatosi dal letto, Alex scopre che la madre ha fatto entrare in casa il signor Deltoid, ispettore giudiziario minorile. Deltoid ricorda ad Alex che \u00e8 gi\u00e0 stato condannato una volta e che un'altra eventuale condanna lo porterebbe non pi\u00f9 al riformatorio ma in carcere: questo per Deltoid rappresenterebbe il primo fallimento, che non intende accettare. L'ispettore riferisce poi ad Alex di essere a conoscenza della rissa con la banda di Billy Boy e che sono stati fatti i loro nomi, tuttavia mancano le prove per incriminarli. Alex spudoratamente tranquillizza Deltoid, affermando di essersi tenuto lontano dai guai.\nPi\u00f9 tardi Alex esce di casa e si reca in un negozio di dischi per ritirare una sua ordinazione. Qui vede al bancone due belle ragazze e decide di invitarle a casa sua \"per ascoltare la musica\". Giunti a destinazione, i tre hanno un rapporto sessuale con il sottofondo del \"Guglielmo Tell\". Tra i vari dischi esposti nel negozio si possono scorgere il vinile della colonna sonora di \"\" (in realt\u00e0 non \u00e8 la vera e propria colonna sonora, ma una raccolta dei temi musicali principali di vari film, tra cui il film di fantascienza di Kubrick) , \"Magical Mystery Tour\" dei Beatles e \"Atom Heart Mother\" dei Pink Floyd.\nPi\u00f9 tardi, scendendo le scale del suo condominio, Alex trova i Drughi ad aspettarlo. Dim si mostra sarcastico e Alex ricambia minaccioso le sue battute. Georgie lo blocca dicendogli che ci saranno delle novit\u00e0: la prima \u00e8 che Alex non dovr\u00e0 pi\u00f9 sfottere Dim, la seconda \u00e8 il dissenso sulla spartizione del bottino delle loro scorrerie, che finisce sempre per la maggior parte nelle mani di Alex, ed infine accenna a un piano per un furto da compiersi quella stessa notte. Usciti dal palazzo Alex riflette, pensando che da quel momento Georgie diventerebbe il capo della banda e prenderebbe le decisioni con l'appoggio di Dim, perci\u00f2 decide di ristabilire le posizioni. Mentre il gruppo sta camminando accanto a un lago artificiale, Alex, ispirato dall'ouverture della \"Gazza ladra\" (celebre pezzo di Rossini) in sottofondo, assale selvaggiamente i due e li getta in acqua, ferendo Dim a una mano. Dopo la rissa, il gruppo si ritrova in un pub, dove Alex ribadisce la sua leadership e convince Georgie a illustrargli il piano sul furto.\nGeorgie intende rapinare, con le stesse modalit\u00e0 della \"visita a sorpresa\", una casa adibita a clinica per dimagrire, dove al momento vive solo l'attempata proprietaria con un gran numero di gatti. La sera stessa i quattro si recano sul posto. Alex prova a farsi aprire la porta nel modo consueto, ma la donna, appreso dai giornali il precedente episodio di violenza, non apre e chiama la polizia. Alex riesce comunque a entrare da una finestra e, dopo uno scambio di feroci battute e una breve colluttazione, colpisce la donna con una scultura a forma di fallo. Udendo le sirene della polizia in arrivo, Alex tenta di fuggire, ma i Drughi lo stanno aspettando e Dim lo colpisce con una bottiglia di lattepi\u00f9 in faccia, lasciandolo ferito in balia della polizia.\nArrestato, Alex viene dapprima picchiato dai poliziotti, che mal sopportano la sua strafottenza. Sopraggiunge anche Deltoid, che riferisce ad Alex la morte della donna e, furibondo per aver fallito con Alex, sputa in faccia al ragazzo. Dopo un breve processo, Alex viene condannato a 14 anni di carcere per omicidio.\nAlex, in carcere, si sente come una preda in mezzo a un branco di predatori, tra uomini violenti e perversi quanto e pi\u00f9 di lui. Decide cos\u00ec di tentare di mantenere una buona condotta, si guadagna le simpatie del cappellano e impara a memoria versi della \"Bibbia\", naturalmente prediligendo le parti che gli richiamano episodi di violenza e sesso, che evidentemente gli mancano. Dopo aver scontato due anni di carcere, viene a conoscenza di un'iniziativa del nuovo governo entrato in carica, che promette la scarcerazione immediata a patto che ci si sottoponga a un innovativo programma di \"rieducazione\": il \"trattamento Ludovico\". Alex si fa quindi notare dal Segretario per gli affari interni in visita al carcere, riuscendo ad essere scelto per il trattamento e, con il pensiero rivolto al fatto che verrebbe scarcerato dopo solamente due settimane, accetta tutte le condizioni. Nonostante lo scetticismo del direttore della prigione e del capo delle guardie, Alex viene trasferito in un centro medico dove incomincia la cura, la quale consiste nella somministrazione di farmaci unita alla visione di lungometraggi dove sono contenute scene di violenza.\nLa visione delle pellicole \u00e8 \"obbligata\" dalla posizione di Alex, legato a breve distanza dallo schermo e con delle pinze che lo costringono a tenere gli occhi aperti. Le scene di violenza, insieme con l'effetto dei farmaci, incominciano a provocare in lui delle sensazioni di dolore e di nausea che tendono ad aumentare a mano a mano che il trattamento prosegue, fino a coinvolgere, oltre alle immagini di violenza e di sesso, anche la musica di sottofondo della proiezione che, durante la visione di un documentario su Adolf Hitler, \u00e8 la nona Sinfonia di Beethoven.\nAl termine della cura Alex viene portato in una sala e sottoposto ad alcune prove a cui assistono, oltre al Segretario per gli affari interni, alcune importanti autorit\u00e0, per mostrare loro il buon risultato del condizionamento. Dapprima Alex subisce maltrattamenti e umiliazioni da parte di un attore e rimane impotente perch\u00e9, appena cerca di reagire violentemente, viene assalito dalla fortissima sensazione di nausea. Nella seconda parte del test entra in sala una bellissima ragazza in topless ed Alex allunga le mani verso il suo seno cercando di violentarla, ma viene nuovamente colto dalla nausea e si accascia a terra dolorante. Il Segretario osserva compiaciuto il successo del trattamento Ludovico e decide di farlo entrare immediatamente in vigore come soluzione ai problemi della criminalit\u00e0 violenta e del conseguente affollamento delle prigioni, nonostante l'obiezione del cappellano del carcere che contesta l'annullamento del libero arbitrio nei confronti del soggetto, il quale non sceglie liberamente di operare il bene, ma \u00e8 costretto ad astenersi dalla violenza solo a causa della sofferenza e del dolore che gli vengono provocati quando tenta di esercitarli.\nAlex viene quindi scarcerato, ma il suo rientro nella societ\u00e0 \u00e8 tragico: tutte le persone che prima, quando lui era forte e violento, erano sue vittime, ora che la situazione si \u00e8 capovolta ed \u00e8 lui a essere completamente indifeso e innocuo, gli si ritorcono contro e prendono il suo posto nel comportarsi da carnefici, vendicandosi.\nTornato a casa, scopre che i suoi genitori hanno affittato la sua stanza a un altro ragazzo che si mostra ostile e provocatorio nei suoi confronti: Alex vorrebbe aggredirlo, ma viene bloccato dalla nausea. Alex allora se ne va di casa senza essere trattenuto dai familiari. Vagando per la citt\u00e0 incontra casualmente il barbone aggredito anni prima da lui e dagli altri drughi, il quale, dopo averlo riconosciuto, si vendica picchiandolo insieme con altri anziani senzatetto, e di nuovo Alex non riesce a reagire perch\u00e9 quando ci prova viene sempre colto dalla nausea. Alla fine viene salvato da due poliziotti, ma, una volta riavutosi, si accorge che i due agenti sono proprio Dim e Georgie, divenuti ora tutori della legge. I due, ancora rancorosi delle sue prevaricazioni e consapevoli che la cura ha reso Alex incapace di difendersi, lo portano fuori citt\u00e0 ammanettato e lo torturano immergendogli la testa in una vasca piena d'acqua e percuotendolo con il manganello.\nFerito e disperato, Alex raggiunge una casa per chiedere aiuto, ma la casa \u00e8 quella dello scrittore Frank Alexander, diventato invalido e vedovo dopo la morte della moglie, dovuta a suo avviso allo shock che la donna ha subito durante e dopo lo stupro. In un primo momento lo scrittore non riconosce Alex, per via del travestimento che portava all'epoca dell'aggressione. Frank \u00e8 un oppositore del governo e, riconoscendo Alex come una vittima del trattamento Ludovico, promette di aiutarlo, quindi gli prepara un bagno caldo e convoca a casa sua altri oppositori politici allo scopo di screditare il governo e la sua terapia. Ripresosi, Alex incomincia a cantare nella vasca da bagno \"Singin' in the rain.\" Lo scrittore riconosce allora la voce dell'autore della violenza subita e prepara la propria vendetta: prima narcotizza Alex, poi, una volta ottenute da lui le informazioni per screditare il governo, lo chiude in una stanza e gli fa ascoltare ad alto volume la Nona sinfonia di Beethoven, provocandogli un dolore straziante. Alex si convince quindi a cercare nella morte la liberazione dalla sua sofferenza e si getta dalla finestra.\nAlex si risveglia molto tempo dopo in un letto d'ospedale, dopo un lungo coma. Raggiunto dai genitori, li respinge duramente, memore del loro comportamento durante e soprattutto dopo la permanenza in carcere. Nel periodo della convalescenza, una psichiatra gli fa un test nel quale egli deve aggiungere la battuta mancante in alcune vignette. Alex risponde con spacconeria e strafottenza, rendendosi presto conto di non provare pi\u00f9 il malessere da cui veniva colto a seguito del trattamento Ludovico ogni volta che tentava di comportarsi in modo violento, mutamento dovuto probabilmente allo shock intervenuto a seguito del tentato suicidio e alle cure ricevute durante il coma. Nel frattempo la stampa, venuta a conoscenza dell'accaduto, attacca duramente il governo per i metodi coercitivi usati su di lui.\nUn giorno Alex riceve una visita del Segretario per gli affari interni, preoccupato per lo scandalo causato dalla vicenda. Il Segretario, con atteggiamento remissivo e conciliante, gli offre il proprio appoggio e quello del governo in cambio della sua collaborazione, al fine di assicurare la buona fede e soprattutto la tenuta del governo, e lo informa anche che lo scrittore Alexander \u00e8 stato messo, insieme con i suoi colleghi cospiratori, in condizione di non nuocergli pi\u00f9.\nAlex accetta l'accordo, grazie al quale la sua vita potr\u00e0 proseguire con un buon lavoro, una buona posizione e una retribuzione adeguata. Chiede al Segretario di diventare il capo della polizia: una posizione ideale per lui, in quanto gli consentirebbe di esercitare violenza in modo legale. Questo gli permetterebbe inoltre di ritornare capo dei suoi ex sottoposti, ora poliziotti, e vendicarsi di quando lo avevano incontrato indifeso a causa della cura e lo avevano percosso e seviziato. Il politico, preoccupato, gli propone in prima battuta di diventare un semplice poliziotto ma, ricattato da Alex, accetta anche questa condizione (esiste una versione del film dove questa parte \u00e8 stata tagliata).\nLa macchina della propaganda si mette immediatamente in moto e un grande numero di giornalisti e di fotografi entra nella stanza dove Alex ed il Segretario, stringendosi con grande cordialit\u00e0 la mano, rassicurano l'opinione pubblica in merito alla loro nuova collaborazione e amicizia. Alex immagina la sua nuova vita, da trascorrere come prima tra sesso, musica e violenza, ma libera dalle angosce dovute alla legge, poich\u00e9 egli ora lavora per essa.\nProduzione.\nCast.\nLa performance di Malcolm McDowell in \"Se...\" attir\u00f2 l'attenzione di Stanley Kubrick, che successivamente lo avrebbe scritturato nel 1971 per il suo adattamento del romanzo \"A Clockwork Orange\" di Anthony Burgess. In aggiunta, McDowell sfrutt\u00f2 l'esperienza della sua interpretazione in \"Se...\" come ispirazione per il protagonista di \"Arancia meccanica\", Alex DeLarge. Avendo ricevuto il copione da Kubrick, McDowell era incerto su come interpretare il personaggio di Alex, e cos\u00ec contatt\u00f2 Lindsay Anderson, chiedendogli consiglio. McDowell raccont\u00f2 la storia:\nRiprese.\nCon un budget di 2,2 milioni di dollari e una piccola troupe, Kubrick detiene il controllo totale del progetto e come compenso ha diritto al 40% degli incassi. A differenza dei suoi film precedenti, Kubrick decide di avere un approccio pi\u00f9 caotico; a volte lo stesso Kubrick con la cinepresa sulla spalla si posizionava sulla scena per riprendere in prima persona. Il regista inoltre fa un grande uso del grandangolo, che esaspera le prospettive. Il critico Roger Ebert afferm\u00f2 nella sua recensione del film che la tecnica di Kubrick che si nota di pi\u00f9 \u00e8 appunto il grandangolo: esso \u00e8 usato sugli oggetti abbastanza vicini allo schermo, e questa inquadratura tende a distorcere i bordi delle immagini. Le riprese del film incominciarono nel settembre 1970 per concludersi il 24 febbraio 1971.\nEsterni.\nKubrick decide di girare molte scene di \"Arancia meccanica\" in esterno a Borehamwood: sono state usate delle piccole stanze di una fabbrica per costruire le ambientazioni del Korova Milk Bar e della prigione, mentre la strada dove scorrazzano i drughi \u00e8 anch'essa a Borehamwood; tutto si svolgeva al massimo a 2-3 chilometri da casa di Kubrick, tranne l'universit\u00e0 dove sono state girate le scene della cura Ludovico.\nAltri:\nDesign e scenografia.\nIl riferimento estetico pi\u00f9 diretto del film \u00e8 la pop art, con riferimenti a Piet Mondrian e alla optical art (esempi ne sono la casa di Alex e dello scrittore Alexander); si possono trovare per\u00f2 molti altri riferimenti, tra cui alcuni verso l'opera di Roy Lichtenstein e Constantin Br\u00e2ncu\u0219i.\nL'arredamento degli interni \u00e8, secondo l'architetto Massimiliano Fuksas, di transizione tra anni sessanta e anni settanta, tendente verso questi ultimi:\nL'estetica del film presenta chiari riferimenti sessuali, che vanno dalla scultura di ceramica in casa della donna dei gatti ai gelati che le due ragazze al bancone del negozio di musica stanno leccando; infatti, secondo Kubrick, niente riesce a risvegliare lo spettatore dal torpore meglio del sesso.\nCostumi.\nLa creazione dei costumi \u00e8 affidata a Milena Canonero. La Canonero, in accordo con Kubrick, decide che i costumi dei drughi debbano essere un incrocio tra la divisa di un poliziotto e di un supereroe perverso e decide di colorarli di bianco, colore che rappresenta la purezza ma anche l'asetticit\u00e0, la malattia e il cadavere. Secondo Elio Fiorucci, Kubrick ha giocato con l'immagine e il vero contenuto delle cose; il bianco, che trasmette purezza e sicurezza, \u00e8 in realt\u00e0 un bianco \"degenerato\"; esempio ne \u00e8 anche il latte, che \u00e8 bianco e trasmette sicurezza, ma in realt\u00e0 \u00e8 degenerato, poich\u00e9 all'interno vi sono delle droghe:\nPer la scena di violenza ai danni della signora Alexander, la cui calzamaglia viene tagliuzzata dalle forbici per mano di Alex, la Canonero ha dovuto confezionare numerosi capi simili in quanto la scena \u00e8 stata provata diverse volte.\nColonna sonora.\nIl film utilizza brani di musica classica molto conosciuti: di Rossini \u00e8 utilizzata l'ouverture del \"Guglielmo Tell\" e le note della sua famosa opera \"La gazza ladra\"; di Beethoven, invece, il secondo movimento e, quale leitmotiv del film destinato a rimanere celeberrimo, il quarto movimento, l\"Inno alla gioia\", dalla Nona sinfonia.\nIn un'intervista televisiva Malcolm McDowell racconta che l'utilizzo della canzone \"Singin' in the Rain\" nel film fu del tutto casuale. Durante le riprese della scena del pestaggio e dello stupro a casa dello scrittore, Kubrick, non riuscendo a girare la scena in maniera convincente, chiese a McDowell di provare a cantare e ballare. McDowell improvvis\u00f2 cos\u00ec \"Singin' in the Rain\": Kubrick ne rimase cos\u00ec entusiasta che dopo solo tre ore aveva gi\u00e0 acquistato i diritti della canzone.\nWendy Carlos.\nWendy (all'epoca all'anagrafe Walter) Carlos era reduce nel 1971, anno di esordio di \"Arancia meccanica\", dal successo planetario dei suoi due album d'esordio, \"Switched-On Bach\" e \"The Well-Tempered Synthesizer\", nei quali aveva sottoposto pagine bachiane a rielaborazioni puramente timbriche avviando e via via avvalorando il fraintendimento della musica elettronica come \"genere\" commerciale e di facile godibilit\u00e0. Carlos si pone a ponte tra rigorosa ricerca elettronica e musica pop: mette a punto arrangiamenti strumentali che dell'elettronica utilizzano l'ampio strumentario, come il sintetizzatore Moog, e non certo i linguaggi sperimentali, oggetti di riforma negli studi fonologici.\nIl compositore non si spinge oltre elementi coloristici e suggestioni timbriche, per\u00f2 Kubrick resta estasiato dalla capacit\u00e0 della musica di Carlos d'offrire punti di vista proiettati verso un futuro tecnologico, con prospettive d'inquietudine. Le soluzioni proposte da Carlos sembrano offrire a Kubrick un'elettronica moderatamente innovativa tanto da donare nuovi punti di vista, o di ascolto, inediti e non ortodossi su testi musicali carichi di secoli. Questo modo di fare e di usare la tecnologia, chiamata da Bernardi \"progressismo al rallentatore\", colpisce il regista inglese che si fida della tecnologia ma che \u00e8 segretamente inquieto di fronte a distacchi bruschi dalla terraferma della tradizione. Al primo impatto con il pubblico la presunta lesa sacralit\u00e0 beethoveniana di \"Arancia meccanica\" scatena un autentico vespaio finendo per addebitare al film una trasgressivit\u00e0, rivelatasi fittizia.\n\"Funeral of the Queen Mary\".\nLa musica, scritta originariamente da Henry Purcell, \u00e8 usata come tema principale del film, variata da Wendy Carlos. Appare sin dalla prima scena nel Korova quando presenta Alex e i tre Drughi; \u00e8 interessante notare come all'interno del brano, Carlos abbia inserito il celeberrimo tema del Dies irae, forse per connotare subito che tutto il film \u00e8 una maledetta vicenda.\nIl tema \u00e8 udito ancora pi\u00f9 tardi quando i quattro tornano al Milk Bar e quando Alex gironzola nella propria stanza da letto. La musica viene inoltre sentita dopo la cura Ludovico, quando Alex si trova con la ragazza a torso nudo. Pi\u00f9 tardi la musica viene riusata quando il protagonista viene picchiato dai due Drughi ormai diventati poliziotti. Un'altra versione della musica, suonata con altri strumenti e molto pi\u00f9 veloce e allegra, appare quando Alex torna a casa dopo essere stato al Korova, introdotta fischiettata da lui stesso e, in seguito, quando Alex \u00e8 ricoverato in ospedale e riceve la visita dei genitori.\n\"Timesteps\".\nL'unico brano originale \u00e8 \"Timesteps\" ed \u00e8 frutto turbinoso della tastiera Moog di Walter/Wendy Carlos; la pagina \u00e8 stata scritta prima della stesura del film ed \u00e8 stata ispirata dal romanzo di Burgess. Questa composizione la troviamo quando Alex viene sottoposto alla visione forzata di brutalit\u00e0 e orrori assortiti. In questo passaggio vengono messe in evidenza le voci trasfigurate dal vocoder dove si d\u00e0 consistenza fonica alla sgradevolezza del trattamento clinico, trasponendo cos\u00ec in una diversa sfera sensoriale le tormentose conseguenze di quella terapia. Questo brano produce un'indefinita e sensibile immedesimazione anche senza che la regia carichi di tinte della ripugnanza, lo spettatore condivide con nausea alle atrocit\u00e0 cui assiste.\nMusica classica.\nIl gioco dei contrari tipicamente kubrickiano, s'innesta soprattutto sull'amore di Alex verso la musica classica: nella distorta visione del mondo e dei rapporti sociali, Beethoven viene assunto come \"summa\" di contenuti e ideologie e come tale attaccato e trasgredito. \u00c8 possibile tracciare una duplice partizione tra la figura di Alex e la musica. Nella prima, la versione di Alex come \"capo Drugo\", istintivo e pieno di \"pathos\" ingovernabile \u00e8 affidato alle pagine di Rossini. Nella seconda, Alex, ripulito dalle pulsioni violente, \u00e8 associato alle pagine beethoveniane, che nel film troviamo unite alle sue fantasie a occhi aperti cos\u00ec come alle visioni dei film \"terapeutici\" sul nazismo.\nBeethoven.\nLe note beethoveniane sono il palinsesto principale su cui poi Kubrick plasma le immagini e gli stacchi di montaggio, come sui dettagli dei crocefissi oltraggiosi di Alex, che seguono pedissequamente le scansioni ritmiche del secondo tempo (\"Molto vivace\"). Il significato generalmente connesso alla \"Nona Sinfonia\" (e in particolare al conclusivo \"Inno alla gioia\", ode alla concordia, all'amicizia e all'ordine) viene ribaltato e il brano finisce per fare da sfondo e da stimolo alle scene di violenza pi\u00f9 bestiali. Nella gioia di Alex non troviamo pi\u00f9 nulla di gaio, semmai il suo uso distorto e riscontrabile nelle diverse sequenze in cui il pezzo \u00e8 utilizzato, associato alle immagini atroci delle parate naziste durante la \"cura Ludovico\" sia come sottofondo della vendetta di Mr. Alexander.\nRossini.\nL\"ouverture\" del \"La gazza ladra\" assume, fin dall'inizio, la funzione di vero e proprio \"leitmotiv\" della violenza: s'ascolta il ritmo danzante e la vitalit\u00e0 di questo brano durante lo scontro con la banda di Billy Boy nel teatro abbandonato, durante il viaggio sulla Durango verso la casa di Mr. Alexander, nella colluttazione con la signora dei gatti o provenire da un posto imprecisato e suggerire al protagonista atti brutali. I rilanci sempre pi\u00f9 caricati nel crescendo, l'artificio del ribattuto e la ripetitivit\u00e0 tematica, caratteristiche rossiniane, sono qui tutte funzionali con naturalezza ed esattezza di tempi e gesti. Le scene di violenza acquisiscono cos\u00ec un aspetto gioioso e, quasi, liberatorio. L'allegro vivace del \"Guglielmo Tell\", ancora di Rossini, \u00e8 in versione molto accelerata e ben si sposa in virt\u00f9 del dinamismo irrefrenabile e della carica ironica che pervade il rapporto di Alex con due ragazze abbordate in un negozio di dischi: qui troviamo l'elemento ritmico del crescendo, progressivamente pi\u00f9 frenetico e incalzante, che viene spinto a un'esasperata eccitazione emotiva, in sintonia con il visivo, finch\u00e9 il ritmo da martellante si fa sovreccitato, mitragliante, a evocare l'inesauribilit\u00e0 di energie e l'ingordigia animalesca. L\"Andante\" dell\"Ouverture\" del \"Guglielmo Tell\", affidato a cinque violoncelli, \u00e8 pervaso da un'atmosfera di rassegnata, dolente meditazione in cui viene a essere una caricatura sonora di un'afflizione teatrale e stucchevole.\nL'Ouverture to the Sun, del gruppo folk psichedelico Sunforest, \u00e8 un brano dal sapore medioevale in cui emerge il tamburello, utilizzato nella dimostrazione post-esperimento, per verificare in pubblico la guarigione dalle pulsioni violente.\n\"Singin' in the Rain\".\nQuesto brano \u00e8 reso insostenibile e oltraggioso dalla combinazione con le immagini del feroce pestaggio; una sintesi inaccettabile, a detta di molti, tanto per la messa in scena traumatizzante di per s\u00e9 che per l'indisponente formulazione audiovisiva. Alex intona con disumana euforia questa canzone durante l'aggressione ai danni dello scrittore Alexander e di sua moglie, facendo s\u00ec che le pause ritmiche del brano siano cadenzate (e sottolineate) \"a tempo\" dai calci e dalle bastonate che egli sferra ai due malcapitati.\nIn questo passaggio si riconosce l'ironia kubrickiana giocata sulla contraddizione tra l'evento messo in scena e l'innocenza evocativa: \u00e8 impossibile non andare con la memoria alle evoluzioni festose di Gene Kelly sotto l'acquazzone. La scena del musical \u00e8 l'emblema dell'amore e della gioia di vivere; in \"Arancia meccanica\" la stessa canzone alimenta e ratifica una lucidit\u00e0 aggressiva, che incanala in senso distruttivo gli impulsi che Kelly aveva risolto in senso positivo.\nL'analogia tra i due lungometraggi \u00e8 nella danza, che nel film di Kubrick diventa una macabra marcia di violenza, le cui movenze sembrano le cadenze di un balletto assai brutale. Un uso altrettanto incongruo e irriverente della musica che possiamo riscontrare almeno in altre due situazioni: nell'utilizzo di \"I Want to Marry a Lighthouse Keeper\" (\"Voglio sposare il custode di un faro\") di Erika Eigen associato al ritorno a casa di Alex, che \u00e8 tutto fuorch\u00e9 un'illuminazione e nell'ouverture del \"Guglielmo Tell\" (rielaborata al sintetizzatore da Wendy Carlos) di Rossini (1792 - 1868) che accompagna la sequenza dell'orgia, giocata sia visivamente sia musicalmente sull'accelerazione. Il gioco grottesco che si innesta \u00e8 valorizzato dal fatto che il brano \u00e8 comunemente conosciuto come la \"cavalcata del Guglielmo Tell\".\nLa revisione attuata da Kubrick, a carico del motivetto di \"Singing in the rain\", \u00e8 meno eccessiva e stravagante di quanto pare. Sussiste in realt\u00e0 una coerenza, occulta ma ferrea, che \u00e8 quella dell'antagonismo, inconciliabile solo in apparenza tra i poli del dualismo apollineo / dionisiaco.\nAlex \u00e8 esuberanza animale, energia vitale allo stato puro e affrancato da codici morali, ma \u00e8 anche prodotto di una societ\u00e0 e di una cultura persuasiva e pervasiva. Nulla di pi\u00f9 naturale quindi che, per un individuo come Alex formato a dosi energiche di cultura massificata e privo di riferimenti alternativi, l\"Inno alla gioia\" dalla \"Nona sinfonia\" beethoveniana, \"Sheherazade\" di Rimskij-Korsakov (1844 - 1908) e \"Singin' in the Rain\" coincidano con espressioni di gioia incontrollata. Non sembra sussistere la gratuit\u00e0 logica nella soluzione che affida a \"Singin' in the Rain\" le truci cadenze del pestaggio: anche i conti della pertinenza sembrano tornare, giacch\u00e9 il giovanotto \u00e8 prodotto della cultura del suo tempo cui attinge a proposito e sproposito.\nDal momento che la pratica e il compiacimento della violenza gratuita allontanano emotivamente lo spettatore da Alex, \u00e8 indispensabile riportare lo spettatore a coordinate pi\u00f9 \"normali\" e universali, condivise e condivisibili, quindi Kubrick opta per l'individuazione e valorizzazione di un punto di contatto. Con questa operazione, il cineasta americano sceglie \"Singin' in the Rain\" e l\"Inno alla gioia\" come punto di contatto tra il pubblico e Alex, visto che quest'ultimo risulta figlio di un'alterit\u00e0 sociale. Queste pagine, infatti, avvicinano il protagonista, attraverso l'accessibilit\u00e0 del linguaggio sonoro, al pubblico (pratica non nuova nei lavori di Kubrick).\nLa ricerca di capisaldi musicali (e no) di estrema notoriet\u00e0 e di effetto collaudato sono riconducibili anche a quella che Ghezzi chiama \"la popolarit\u00e0 della comunicazione\", ovvero l'attrattiva e accessibilit\u00e0 di linguaggi e modelli su cui Kubrick non ha l'abitudine di lesinare e che non disprezza l'impiego di cavalli di battaglia impiegati con intenzioni allusive e simboliche, come in \"Eyes Wide Shut\" (1999) con \"Strangers in the Night\".\nDistribuzione.\nData di uscita.\n\"Arancia meccanica\" esce una prima volta nel dicembre del 1971 negli Stati Uniti, in un'anteprima assoluta a New York, ma l'accoglienza \u00e8 al di sotto delle aspettative di Kubrick e della Warner Bros. Successivamente esce in Gran Bretagna il 13 gennaio 1972 e negli USA dal 2 febbraio in ampia distribuzione e dopo le revisioni del regista e della Warner Bros., il film incassa oltre 114 milioni di dollari in tutto il mondo (ne era costati 2). In Italia, dopo la proiezione a Venezia, arriva nei cinema dal 7 settembre 1972.\nDivieti.\nNonostante Kubrick intendesse condannare la violenza invece di fomentarla, lettere minatorie dalla Gran Bretagna arrivarono a Kubrick e alla sua famiglia, tanto da indurre il regista stesso a chiedere e ottenere dalla Warner Bros. il ritiro della pellicola dalle sale locali. Nella maggior parte dei paesi del mondo (Italia compresa) il film fu vietato ai minori di 18 anni per le numerose scene di efferata violenza e divenne uno dei bersagli preferiti della censura.\nAnche in Italia il film divise, e il provvedimento di divieto ai minorenni dur\u00f2 fino al 1998, quando una sentenza del Consiglio di Stato lo abbass\u00f2 ai minori di 14 anni rendendo cos\u00ec il film fruibile anche sul piccolo schermo. Per nove anni, n\u00e9 Rai n\u00e9 Mediaset si mostrarono interessate a sfatare quello che da un quarto di secolo era considerato \"tab\u00f9 televisivo\": a parte un unico passaggio (1999) nella TV a pagamento (Tele+), \"Arancia meccanica\" rimase invenduto fino a quando Telecom Italia Media non ne acquis\u00ec i diritti per poi trasmetterlo finalmente in chiaro su LA7. Il 25 settembre 2007, preceduto dal documentario \"La meccanica dell'arancia\" condotto dal regista Alex Infascelli, il film ruppe questo tab\u00f9 dopo le ore 22:30 (come previsto per le pellicole vietate ai minori di 14 anni), 35 anni dopo la sua uscita cinematografica. In seguito il film \u00e8 stato trasmesso anche dalle tre principali emittenti televisive Mediaset.\nDall'aprile 2019 a marzo 2020 il film \u00e8 stato disponibile in Italia sulla piattaforma Netflix, con l'indicazione di divieto per i minori di 18 anni.\nEdizione italiana.\nIl doppiaggio italiano del film venne eseguito dalla C.V.D. e diretto da Mario Maldesi su dialoghi di Roberto De Leonardis. La difficile traduzione del copione in italiano venne curata dallo sceneggiatore e giornalista Riccardo Aragno, amico personale di Kubrick. Fu Federico Fellini che consigli\u00f2 a Kubrick di affidarsi a Maldesi per l'edizione italiana della pellicola, per\u00f2 a patto che il missaggio fosse eseguito a Londra da Kubrick in persona senza alcuna supervisione: il regista scrisse allora una lettera a Maldesi per vincere le sue resistenze con la promessa che non avrebbe apportato modifiche al doppiaggio da lui eseguito; Maldesi accett\u00f2 e anche la scelta delle voci fu concordata con Kubrick: per la voce di Malcolm McDowell, Maldesi provin\u00f2 anche Giancarlo Giannini ma lo scart\u00f2, preferendo il timbro metallico e freddo di Adalberto Maria Merli, scelta approvata da Kubrick. Il doppiaggio, che segn\u00f2 l'inizio del lungo sodalizio artistico tra Kubrick e Maldesi, venne eseguito negli Stabilimenti Fono Roma a Roma e affidato a celebri attori di teatro.\nAccoglienza.\nCritica.\nAll'uscita il film ebbe elogi da parte di Federico Fellini e Akira Kurosawa.\nAchille Bonito Oliva, critico d'arte, afferma che Kubrick riesce a profetare anche il pericolo di una violenza \"estetizzante\":\nInoltre, sempre secondo Oliva e il giornalista Andrea Purgatori, Kubrick nel film espone non le soluzioni, ma solo i problemi; proprio in questo, secondo Oliva, si trova la grandezza stoica e laica del regista.\nIl Mereghetti, famoso dizionario dei film curato da Paolo Mereghetti, assegna al film 4 stelle (il massimo voto possibile), e lo definisce:\n\u00abKubrick trae una specie di pamphlet antiutopico sul nostro futuro prossimo, dove dominano violenza e frustrazione sessuale frutti del disorientamento e dell'impossibilit\u00e0 di realizzare i propri desideri. Al centro, il problema della libert\u00e0 di scelta raccontato senza falsi moralismi. Per questo le scene di violenza (di una brutalit\u00e0 cruda fino ai limiti della sopportabilit\u00e0 ma ironicamente commentate dalla musica) sono necessarie e non gratuite. La straordinaria forza emotiva del film nasce dalla somma di molti elementi: i materiali della cultura alta volgarizzati da quella di massa (l'arte moderna del Korova Milk Bar e la casa dell'amica dei gatti; le arie di Rossini e di Beethoven), il linguaggio gergalizzato, la sistematica distruzione dell'illusione di realt\u00e0 (accelerazioni, ralenti, grandangoli), la colonna musicale (elaborata elettronicamente da Walter Carlos). Nel 1971 fu uno shock, oggi \u00e8 ancora un salutare pugno nello stomaco.\u00bb\n\"Il Morandini\", dizionario di recensioni cinematografiche di Laura, Luisa e Morando Morandini, afferma che:\nInfluenza culturale.\nAl film sono state dedicate innumerevoli citazioni.\nTemi.\nIl messaggio di Kubrick \u00e8 ironicamente pessimista: secondo il regista le nuove generazioni ottengono ci\u00f2 che vogliono semplicemente prendendoselo; questo fanno il protagonista Alex DeLarge e i suoi Drughi.\nKubrick affronta in \"Arancia meccanica\" il tema della contrapposizione tra la bestialit\u00e0 dell'uomo e quella pi\u00f9 strutturale organizzata delle istituzioni, riflettendo la realt\u00e0, e i contrasti, del mondo dell'epoca: le lotte tra destra e sinistra estreme, opposte ma accomunate dalla sfiducia nella natura umana; le idee dei giovani contrapposte a quelle delle generazioni precedenti; gli ideali di pace e libert\u00e0 e la guerra del Vietnam, o la Primavera di Praga.\nPer non parlare delle critiche alle istituzioni di governo e quelle carcerarie che come mostrato nel film, ignorano completamente le esigenze e pi\u00f9 in generale l'individuo e cercano di \"annullarlo\". Celebre la scena dove viene chiesto l'aiuto del protagonista per placare i media in seguito al suo tentato suicidio indotto. Kubrick inoltre, rappresentando spesso la donna come oggetto, vuole fare una critica ai mass media del tempo.\nDa un punto di vista filosofico, Kubrick introduce, attraverso la cosiddetta Cura Ludovico, il tema del libero arbitrio. Libero arbitrio, che cos\u00ec come sostenuto dal cappellano della prigione, diviene il fondamento dell'umanit\u00e0. Proprio il religioso, opponendosi alla Cura Ludovico, affermer\u00e0: \"Il ragazzo non ha una vera scelta! Se cessa di fare il male, cessa anche di esercitare il libero arbitrio. Quando un uomo non ha scelta, cessa di essere uomo\".\nNadsat.\nIl Nadsat \u00e8 uno slang artificiale derivato dall'inglese con numerose influenze russe. Inventato dallo scrittore Anthony Burgess, \u00e8 usato da Alexander DeLarge e dai suoi \"Drughi\" (, ). Lo stesso titolo inglese del film (\"A Clockwork Orange\") sarebbe riconducibile a questa lingua. \"Orange\" infatti in Nadsat significa \"uomo\" e il titolo tradotto quindi diventerebbe \"Uomo a orologeria\", cio\u00e8 presumibilmente pronto a \"esplodere\" in qualunque momento.\nKubrick e Platone.\nDa non trascurare l'ipotesi che la \"cura Ludovico\" costituisca una citazione esplicita dell'allegoria del Mito della caverna di Platone. Alex \u00e8 sostituito agli uomini incatenati e costretti a guardare le ombre proiettate sulla parete dagli artefici e, come l'ipotetico uomo dell'allegoria che venga liberato, Alex non \u00e8 poi in grado di interagire con la realt\u00e0 esterna e di conseguenza ne diviene vittima.\nInfine c'\u00e8 da considerare che lo spettatore del film vede sullo schermo raffigurata, in maniera allegorica, la sua stessa condizione (anch'egli nella \"caverna\" buia a guardare fisso delle ombre sullo schermo) in un infinito gioco di specchi.\nSuggestiva \u00e8 anche l'ipotesi di Platone sulla necessit\u00e0 della giustizia, anche all'interno di una banda armata, tesi che verr\u00e0 smentita dal marchese De Sade nel suo \"Justine o le disavventure della virt\u00f9\", e attorno a cui sembra oscillare questo film di Kubrick: Alex tradisce gli amici e ne viene tradito a sua volta, non sapendo poi pi\u00f9 fare del male subisce l'ingiustizia delle vittime, dimostrando per\u00f2 la necessit\u00e0 sociale di comportarsi bene e rispettare la libert\u00e0 altrui, poich\u00e9 nessuno in questo caso trae dei veri profitti, a differenza che in Sade."}
{"id": "412", "revid": "3115", "url": "https://it.wikipedia.org/wiki?curid=412", "title": "Afnio", "text": "L'afnio \u00e8 l'elemento chimico di numero atomico 72 e il suo simbolo \u00e8 Hf.\n\u00c8 un metallo di transizione di aspetto lucido e colore argenteo; chimicamente assomiglia allo zirconio e si trova spesso nei minerali di zirconio. L'afnio si utilizza in lega con il tungsteno nei filamenti e negli elettrodi ed \u00e8 utilizzato come assorbente di neutroni nelle barre di controllo dei reattori nucleari.\nStoria.\nL'afnio (dal latino \"Hafnia\", l'attuale \"Copenaghen\") \u00e8 stato scoperto da Dirk Coster e George Charles de Hevesy nel 1923 a Copenaghen, Danimarca.\nGi\u00e0 nella Tavola periodica degli elementi elaborata da Dmitrij Mendeleev nel 1869 era previsto un corrispondente pi\u00f9 pesante del titanio e dello zirconio, anche se Mendeleev aveva piazzato il lantanio subito al disotto dello zirconio in quanto egli basava le sue considerazioni sul peso atomico e non sul numero atomico.\nQuando si comprese che dopo il lantanio era presente un gruppo di elementi con propriet\u00e0 simili, inizi\u00f2 la ricerca per gli elementi mancanti con numero atomico 43, 61, 72 e 75. Georges Urbain afferm\u00f2 di avere isolato l'elemento 72 nelle terre rare e pubblic\u00f2 nel 1911 i risultati della sua ricerca sull'elemento chiamato \"celtium\". Tuttavia n\u00e9 gli spettri n\u00e9 le caratteristiche chimiche corrispondevano alle aspettative cosicch\u00e9, dopo un intenso dibattito, la sua scoperta fu rigettata.\nAll'inizio del 1923 alcuni chimici e fisici, tra cui Niels Bohr e Charles R. Bury, proposero che l'elemento 72 dovesse assomigliare allo zirconio e quindi non far parte delle terre rare. Queste considerazioni erano basate sulla teoria atomica di Bohr, sulla spettroscopia a raggi X di Mosley e su argomentazioni di natura chimica da parte di Friedrich Paneth.\nSulla base di queste considerazioni, Dirk Coster e George Charles de Hevesy cominciarono a cercare l'elemento 72 nei minerali di zirconio fino a giungere cos\u00ec alla scoperta dell'afnio nel 1923 a Copenaghen. Il nome dell'elemento fu derivato da \"Hafnia\", il nome latino della citt\u00e0 di Copenaghen, la citt\u00e0 di Niels Bohr. Per questo nel sigillo della Facolt\u00e0 di scienze dell'Universit\u00e0 di Copenaghen compare un'immagine stilizzata dell'afnio.\nL'afnio fu definitivamente identificato attraverso l'analisi ai raggi X in cristalli di zircone in Norvegia.\nL'afnio fu separato dallo zirconio attraverso ripetute ricristallizzazioni dei fluoruri di ammonio o potassio da Jantzen e von Hevesey. L'afnio metallico fu preparato per la prima volta nel 1924 da Anton Eduard van Arkel e Jan Hendrik de Boer facendo passare il vapore del suo tetraioduro sopra un filamento di tungsteno riscaldato. Tale processo per la purificazione differenziata dello zirconio e dell'afnio \u00e8 tuttora in uso.\nCaratteristiche.\nQuesto metallo argenteo si presenta duttile e resistente alla corrosione. Le propriet\u00e0 dell'afnio sono fortemente influenzate dalle impurezze di zirconio e questi due elementi sono tra i pi\u00f9 difficili da separare. La sola differenza importante tra i due \u00e8 la densit\u00e0: quella dello zirconio \u00e8 circa la met\u00e0 di quella dell'afnio.\nIl carburo di afnio \u00e8 il composto binario pi\u00f9 refrattario che si conosca (fonde a ) ed il nitruro di afnio, con un punto di fusione di 3\u00a0310\u00a0\u00b0C, \u00e8 il pi\u00f9 refrattario fra tutti i nitruri metallici. Questo metallo \u00e8 resistente agli alcali concentrati mentre gli alogeni reagiscono con esso formando tetraalogenuri di afnio. Ad alta temperatura l'afnio reagisce con ossigeno, azoto, carbonio, boro, zolfo e silicio.\nL'isomero nucleare Hf-178-2m \u00e8 usato come sorgente di raggi gamma e se ne sta studiando l'utilizzo come sorgente di energia nei laser a raggi gamma.\nDei sei isotopi che costituiscono l'afnio naturale, l'afnio-174 ha la maggiore sezione d'urto per neutroni termici. Il vantaggio dell'afnio rispetto agli altri assorbitori neutronici \u00e8 che la reazione di assorbimento non produce elio. Inoltre la sua resistenza alla corrosione in acqua \u00e8 maggiore delle leghe di zirconio da guaina, perci\u00f2 rende possibile il suo impiego senza guaina, infine ha buona stabilit\u00e0 e mantenimento delle propriet\u00e0 meccaniche sotto radiazione. Il periodo di esercizio delle barre in afnio pu\u00f2 superare i 10 anni.\nL'afnio solido subisce una trasformazione polimorfa a . \u00c8 un forte sottrattore di ossigeno e azoto anche a bassissima pressione () ed \u00e8 generalmente utilizzato nell'analisi delle propriet\u00e0 termiche dei materiali. Ossigeno e azoto si dissolvono nell'afnio, stabilizzano la fase \u03b1 aumentando la sua temperatura di transizione, il cui valore pi\u00f9 affidabile \u00e8 di 1\u00a0742\u00a0\u00b0C. I risultati pi\u00f9 affidabili vengono da esperimenti con campioni grandi, vuoto spinto e breve durata.\nAbbondanza e disponibilit\u00e0.\nL'afnio si trova in natura combinato con i composti di zirconio e non esiste come elemento libero. I minerali che contengono zirconio come l'alvite [(Hf, Th, Zr)SiO4 H2O], thortveitite e zircone (ZrSiO4) contengono dall'1 al 5 per cento di afnio.\nMetodi di preparazione.\nCirca la met\u00e0 dell'afnio metallico \u00e8 prodotto mediante raffinazione dello zirconio. Questo processo si effettua riducendo il tetracloruro di afnio con magnesio o sodio nel processo Kroll oppure attraverso il meno efficiente processo van Arkel-de Boer.\nApplicazioni.\nL'afnio \u00e8 utilizzato per fabbricare barre di controllo nei reattori nucleari per via della sua alta capacit\u00e0 di assorbimento dei neutroni: \u00e8 in grado di assorbire neutroni energetici 600 volte pi\u00f9 efficacemente che lo zirconio; inoltre ha ottime caratteristiche meccaniche ed un'eccezionale resistenza alla corrosione. \nAltri utilizzi sono:\nIntel ha introdotto una tecnologia di transistor per i suoi processori a 45 nm che fa uso dell'afnio.\nPrecauzioni.\nL'afnio va trattato con attenzione perch\u00e9 quando \u00e8 in polvere \u00e8 \"piroforico,\" cio\u00e8 si accende spontaneamente a contatto con l'aria. Composti contenenti questo metallo vengono raramente a contatto con le persone ed il metallo puro non \u00e8 tossico, ma tutti i suoi composti dovrebbero essere trattati come sostanze tossiche. L'esposizione all'afnio e ai suoi composti non deve eccedere il TLV-TWA pari a /m\u00b3, valore limite ponderato su 8 ore giornaliere."}
{"id": "414", "revid": "122871", "url": "https://it.wikipedia.org/wiki?curid=414", "title": "Apple II", "text": "L'Apple II (a volte trascritto come Apple ][ o Apple //) \u00e8 un home computer prodotto da Apple, tra i primi realizzati su scala industriale a riscuotere un enorme successo commerciale: complessivamente si stima ne siano stati venduti quasi 5 milioni di esemplari. \u00c8 considerato il computer che pi\u00f9 di ogni altro ha influenzato il mondo degli home computer ed \u00e8 anche il computer pi\u00f9 longevo di tutti i tempi: presentato il 16 aprile 1977 durante la prima edizione della Fiera del computer della West Coast di San Francisco (Stati Uniti) e messo in commercio il 10 giugno 1977, \u00e8 rimasto in vendita fino alla fine del 1993. Il modello pi\u00f9 commercializzato \u00e8 stato lApple IIe, prodotto da maggio 1983 a novembre 1993.\nStoria.\nNel 1976 i due fondatori della Apple, Steve Jobs e Steve Wozniak, costruiscono nel loro garage l'Apple I, un microcomputer appetibile ad un pubblico di appassionati di elettronica essendo composto unicamente dalla scheda madre principale. Chi lo acquista deve poi collegarci un alimentatore, una tastiera per inserire i programmi, un televisore per visualizzare l'immagine ed eventualmente un registratore a cassette per salvare i dati. Le vendite, nonostante tutto, vanno bene portando 50.000 dollari nelle casse di Jobs e Wozniak, ed il successo dell'Apple I attir\u00f2 un investitore, Mike Markkula, che entra nella neonata azienda versando 250.000 dollari. Grazie a questi soldi \u00e8 possibile trasformare quel computer in un prodotto molto pi\u00f9 raffinato e commerciabile: Jobs, infatti, desidera rendere l'informatica accessibile a tutti, realizzando un computer utilizzabile da chiunque che funzioni appena tolto dalla scatola. Questo computer si chiama Apple II, probabilmente il primo computer veramente \"user-friendly\".\nWozniak lavora quindi al progetto dell'Apple I aggiungendo le caratteristiche che servono per migliorarlo, come la visualizzazione delle immagini a colori ed il suono. Curiosamente, queste caratteristiche sono elaborate da Wozniak mentre cerca di capire cosa mancasse al primo computer per far funzionare il videogioco \"Breakout\", al cui sviluppo, tempo prima, ha lavorato quando ha gi\u00e0 collaborato con Atari. Per far s\u00ec che il computer sia veramente pronto all'uso si decide di racchiudere tutta l'elettronica in un unico contenitore. Per lavorare al progetto viene incaricato il progettista Jerry Manock che realizza il contenitore in modo da accogliere la scheda madre sotto alla tastiera: il corpo centrale del computer \u00e8 pi\u00f9 alto per lasciare lo spazio necessario all'alloggiamento delle schede di espansione, da inserirsi in slot interni. Per dare comunque un'idea di snellezza al computer, la parte su cui \u00e8 posizionata la tastiera viene inclinata: in questo modo anche la digitazione risulta comoda, come su una macchina da scrivere. L'Apple II \u00e8 inoltre il primo computer ad adottare un contenitore in plastica al posto di quelli in metallo in uso fino ad allora, per poter assecondare meglio le forme stilistiche del progetto. I primi modelli sono realizzati con plastica tinta di \"beige\", ma dopo alcuni mesi inizia la produzione in ABS: ecco perch\u00e9 i primi modelli hanno nel corso degli anni perso la verniciatura e mostrano la plastica chiara sottostante. Viene anche scelto un nuovo logo per l'azienda al posto di quello precedente, raffigurante Isaac Newton sotto ad un albero di mele. \u00c8 contattata la societ\u00e0 pubblicitaria \"Regis McKenna Agency\" ed il grafico Rob Janoff disegna, sotto la supervisione di Jobs, una mela stilizzata con un \"morso\" mancante e 6 bande colorate orizzontali, aggiunte per richiamare la capacit\u00e0 dell'Apple II di renderizzare grafica a colori. Il nuovo logo \u00e8 inserito sulla targhetta con il nome del computer.\nIl computer \u00e8 pubblicizzato sulle riviste con una illustrazione che mostra un uomo seduto in cucina al lavoro su un grafico azionario visualizzato dall'Apple II su uno schermo a colori ed una donna, in secondo piano, che gli sorride mentre sbriga alcuni lavori domestici: si tratta del primo \"personal computer\" al mondo fatto su scala industriale.\nHardware.\nCaratteristiche tecniche.\nL'Apple II \u00e8 dotato di un microprocessore MOS 6502 funzionante alla frequenza di . La memoria RAM di serie ammonta a , espandibili fino a grazie a 3 zoccoli su cui \u00e8 possibile installare chip da 4 o 16 kB l'uno. I primi 4 kB di RAM devono essere sempre presenti perch\u00e9 essi vengono utilizzati dal 6502, dalle routine presenti in ROM e per memorizzare il buffer video. Il prezzo di vendita varia a seconda del quantitativo di memoria acquistato: si va da 1.298 dollari per quello con soli 4 kB di RAM fino ad arrivare ai 2.638 dollari del modello con 48 kB, passando per modelli intermedi con 8/12/16/20/24/32/36 kB.\nLa ROM contiene le routine per gestire il video, un \"monitor\" per disassemblare il codice contenuto in memoria e l'Integer BASIC, un interprete BASIC cos\u00ec detto perch\u00e9 capace di effettuare calcoli solo con interi, disponibile fin dall'avvio della macchina.\nL'Apple II pu\u00f2 generare un'immagine testuale di 40\u00d724 caratteri con 16 colori oppure un'immagine grafica con una risoluzione di 280\u00d7192 pixel a 4 colori. Il computer \u00e8 dotato di serie solo dell'uscita video per il collegamento di un monitor: Jobs decise di non installare il modulatore RF che stavano sviluppando in Apple, e che era necessario per poter collegare l'Apple II direttamente ad un comune televisore domestico, a causa delle interferenze elettromagnetiche che l'apparecchio generava. Successivamente Jobs contatt\u00f2 la \"M&amp;R Electronics\" affidandole lo sviluppo di un buon modulatore RF: questo modulatore, denominato \"Sup'R'Mods\", era acquistabile a parte per 30 dollari dagli utenti che volevano vedere la grafica a colori offerta dal computer sul proprio apparecchio TV.\nIl gruppo di alimentazione \u00e8 un altro punto di forza del computer. Esso \u00e8 compatto e silenzioso perch\u00e9 non richiede nessuna ventola di raffreddamento. Jobs aveva pensato fin dall'inizio ad un computer silenzioso, che non disturbasse l'utente durante il suo funzionamento: l'adozione dei comuni alimentatori non poteva permettere di ottenere questo risultato per via della rumorosa ventola che era necessaria al loro raffreddamento. Contatt\u00f2 perci\u00f2 Rod Holt, che realizz\u00f2 un nuovo tipo di alimentatore, detto a commutazione, che non necessitava di nessuna ventola. Questo sistema di alimentazione fu cos\u00ec innovativo che fu poi adottato da molti computer costruiti in seguito.\nL'Apple II \u00e8 dotato nativamente di un'interfaccia per pilotare un registratore a cassette. Il supporto ai floppy disk da 5\"1/4 arriva solo nel 1978 con la messa in vendita dell'unit\u00e0 floppy denominata Disk II: il prezzo \u00e8 di 595 dollari al pubblico, anche se Apple offre l'unit\u00e0 in preordine a 495 dollari prima dell'inizio ufficiale della sua commercializzazione. Il primo disco rigido arriva solo nel 1985: \u00e8 il ProFile, con capacit\u00e0 di (al costo di circa tremila dollari). Il primo lettore di floppy da 3,5\" \u00e8 invece l'Unidisk 3.5\", con 800 kB di capacit\u00e0.\nData la semplicit\u00e0 costruttiva dei primi modelli, in particolare II e II+, nel mondo furono costruiti diversi cloni, alcuni realizzati sotto licenza Apple altri illegali.Per contrastare questo fenomeno, Apple costru\u00ec i modelli Apple IIE e Apple IIC utilizzando chip realizzati ad hoc.\nSchede di espansione.\nUn punto di forza del computer rispetto ai concorrenti dell'epoca, come il TRS-80 o il Commodore PET, \u00e8 l'espandibilit\u00e0: l'Apple II possiede 8 porte grazie alle quali \u00e8 possibile installare schede di espansione che aggiungono funzionalit\u00e0 alla macchina. Il numero di porte \u00e8 stato oggetto di discussione all'interno di Apple: Jobs voleva solo 2 porte, una per il modem ed una per la stampante, ma Wozniak insistette affinch\u00e9 le porte fossero 8, dato che la sua precedente esperienza lavorativa nel reparto computer di Hewlett-Packard gli aveva insegnato che gli utenti desiderano sempre qualcosa in pi\u00f9 rispetto a quanto offerto di serie da una macchina.\nGrazie alle sue porte di espansione, l'Apple II \u00e8 ampiamente personalizzabile. Tra le prime schede di espansione ad essere prodotte vanno citate: la \"Apple II Parallel Printer Interface Card\", per collegare una stampante (una di esse, la \"Silentype\", \u00e8 prodotta direttamente da Apple ed \u00e8 di tipo a carta termica a rullo); la \"Apple II Centronics Parallel Printer Card\", dedicata a connettere le stampanti Centronics; la \"Apple II Communications Interface Card\", per connettere un modem; la \"Apple II Serial Interface Card\", per collegare periferiche seriali; la \"Apple II Super Serial Card\", che sostituiva la Communication Card e la Serial Card. In seguito arriveranno altre schede, tra cui diverse schede per visualizzare 80 colonne di testo ed altre per aumentare le capacit\u00e0 grafiche dell'Apple II, come la \"Synetix SuperSprite\", che introduce il supporto agli sprite. Diffuse sono anche le schede per aumentare la memoria: tra queste, molto nota \u00e8 la \"Apple II Language Card\" che, oltre ad integrare l'Apple Pascal, permette di portare un Apple II con 48 kB di RAM a 64 kB grazie a 16 kB di memoria aggiuntiva. La Language Card permette anche di utilizzare altri linguaggi di programmazione oltre al BASIC ed al Pascal grazie al fatto che i 16 KB di RAM che monta vanno a sostituire i 16 kB di ROM del computer mediante la tecnica del bank switching, disattivando quindi il BASIC preinstallato. Un'altra famosa scheda \u00e8 la Microsoft SoftCard, dotata del microprocessore Z80 grazie al quale l'utente pu\u00f2 utilizzare sull'Apple II il sistema operativo CP/M ed i suoi programmi.\nSoftware.\nSistema operativo.\nInizialmente il computer \u00e8 stato distribuito con solo il software sviluppato da Wozniak integrato in ROM, ossia l'interprete BASIC, il \"monitor\", che permette, tra le altre cose, di lanciare programmi letti da un mangianastri, l'unica periferica di massa disponibile al momento del lancio dell'Apple II, e \"SWEET 16\", un emulatore di una CPU a 16 bit che Wozniak ha utilizzato per semplificare la scrittura di alcune routine in ROM, ad esempio quella per rinumerare le righe dei programmi in BASIC. Il codice a 16 bit \u00e8 pi\u00f9 semplice da scrivere anche se l'emulazione lo rende pi\u00f9 lento.\nDopo l'inizio della commercializzazione, Wozniak inizia a sviluppare un'unit\u00e0 a dischi, la Disk II, ma questo compito gli richiede molto tempo e Wozniak e Randy Wigginton, il programmatore che gli sta dando una mano, non ha il tempo di scrivere un DOS molto raffinato perch\u00e9 l'unit\u00e0 deve essere presentata al Consumer Electronics Show nel 1978: il DOS che sviluppano pu\u00f2 solo caricare dei file da posizioni fisse del disco. Dopo la presentazione della Disk Il, fu contattata la Shepardson Microsystems per sviluppare un vero DOS: il contratto \u00e8 stilato ad aprile per una cifra di 13.000 dollari, e la Disk II viene messa in commercio a met\u00e0 del 1978 in abbinamento con la prima versione del sistema operativo (la 3.1), sviluppato da Wozniak insieme al programmatore Paul Laughton di Shepardson MicroSystems, chiamato Apple DOS.\nL'ultima versione dell'Apple DOS \u00e8 stata la 3.3, pubblicata ad agosto del 1980. Dopo l'Apple DOS, la Apple inizia a lavorare ad un nuovo sistema operativo che ne risolvesse i limiti. L'Apple DOS \u00e8 stato progettato per operare principalmente da BASIC, e se un programmatore vuole accedere al disco da un programma in linguaggio macchina deve fare uso di chiamate a basso livello a funzioni non documentate dell'Apple DOS stesso. Inoltre l'Apple DOS si rivela lento perch\u00e9 ogni byte letto dal disco passa per pi\u00f9 memorie buffer prima di essere disponibile al programma che lo aveva richiesto. Infine, l'Apple DOS riesce a gestire solo l'unit\u00e0 a dischi Disk II per il quale \u00e8 stato progettato: dato che per gestire i primi dischi rigidi disponibili per il computer bisogna applicare delle modifiche all'Apple DOS, diventa impossibile utilizzare pi\u00f9 unit\u00e0 diverse sulla stessa macchina dato che le \"patch\" applicate per far funzionare un tipo di disco impediscono l'utilizzo di un altro tipo. E ci\u00f2 era un fattore molto limitante.\nLa soluzione \u00e8 il ProDOS, pubblicato nel 1983, un nuovo sistema operativo capace di gestire pi\u00f9 tipi di dischi differenti. Il ProDOS deriva dall'Apple SOS, il DOS dell'Apple III: rispetto all'Apple DOS, il ProDOS risulta 8 volte pi\u00f9 veloce ed ha un sistema standard di accesso alle unit\u00e0 per cui pu\u00f2 gestire tutte le nuove periferiche in circolazione, dai dischi rigidi ai nuovi floppy disk da 3,5\". Un'altra modifica introdotta con il ProDOS \u00e8 stato l'abbandono del supporto all'Integer BASIC dato che il ProDOS si carica in memoria nelle stesse locazioni utilizzate dall'interprete BASIC.\nMediante l'uso delle porte di espansione possono essere installate delle schede che permettono di eseguire altri sistemi operativi. Ad esempio, acquistando la \"Language Card\" viene fornito sia il linguaggio di programmazione Pascal sia il sistema operativo Apple Pascal, basato sull'UCSD Pascal creato dall'Universit\u00e0 della California, San Diego (UCSD). Apple ha pubblicato quattro versioni di questo sistema, dalla 1.0 alla 1.3 del 1985. Acquistando invece la Microsoft SoftCard, che monta un processore Zilog Z80, il computer pu\u00f2 eseguire sia il sistema operativo CP/M sia tutti i software scritti per questo sistema. Il CP/M era all'epoca il sistema operativo di riferimento, essendone state vendute pi\u00f9 di 600.000 copie, e la maggior parte dei software erano scritti per il CP/M: supportarlo permetteva quindi l'accesso ad un vasto parco programmi scritti in esclusiva per questo sistema.\nBASIC.\nL'Integer BASIC \u00e8 il linguaggio integrato nel primo modello dell'Apple II. Sviluppato da Wozniak in persona, deve il suo nome al fatto che pu\u00f2 operare calcoli solo con numeri interi e presenta inoltre poche funzioni per trattare le stringhe. Entrambi questi fattori erano limitanti per un computer utilizzato come macchina da ufficio. A ci\u00f2 si aggiungeva il fatto che Apple non aveva pubblicato una documentazione ufficiale dato che non esistevano i sorgenti di questo BASIC, visto che era stato scritto da Wozniak direttamente in linguaggio macchina, perch\u00e9 all'epoca non era ancora disponibile un assembler per il computer: le poche note distribuite da Apple erano riportate sul manuale della macchina ed erano in pratica elaborate dagli appunti di Wozniak. Per ovviare a questi problemi \"Call-A.P.P.L.E.\", una rivista dedicata al computer, aveva pubblicato una serie di articoli che illustravano come aggiungere funzioni al linguaggio. Aveva anche pubblicato, previa autorizzazione di Apple, una versione migliorata del linguaggio denominata \"Integer BASIC +\" che aggiungeva alcune funzioni avanzate al linguaggio.\nL'Integer BASIC fu sostituito dall'Applesoft BASIC, capace di gestire i calcoli in virgola mobile, sviluppato sulla base del Microsoft BASIC. La prima versione dell'Applesoft BASIC fu pubblicata nella seconda met\u00e0 del 1977: \u00e8 in pratica la versione del BASIC di Microsoft, senza il supporto alle capacit\u00e0 grafiche dell'Apple II. Agli inizi del 1978 fu pubblicata la seconda versione del linguaggio, modificato dai programmatori Apple per integrare il pieno supporto alle superiori capacit\u00e0 hardware del computer: \u00e8 stata distribuita sia su nastro che su disco ed integrata anche nella ROM dell'Apple II Plus in sostituzione dell'Integer BASIC.\nIl manuale allegato riporta il sorgente assembly commentato del \"monitor\" di Wozniak, il BIOS (eseguito col comando \"call -151\") con capacit\u00e0 di disassemblatore integrato nel sistema; inoltre, nello stesso testo, vi sono descritte molte routine con i parametri da inserire nei registri ed il loro utilizzo. All'epoca circolavano ulteriori manuali con guide all'utilizzo del DOS, locazioni delle variabili in RAM, e uso delle relative routine.\nApplicazioni.\nCi\u00f2 che ha fatto la fortuna dell'Apple II \u00e8 stato il suo parco software: l'idea vincente di Apple rispetto ad altri produttori di computer, come ad esempio Atari che all'epoca produceva dei computer ad 8 bit, fu di rendere pubbliche tutte le informazioni sulle funzioni software della macchina, senza tenerne nascosta nessuna, neanche quelle relative al potente \"monitor\" integrato sviluppato da Wozniak stesso. Questo approccio fece la fortuna di Apple perch\u00e9 permise agli sviluppatori di scrivere programmi di ottima fattura per l'Apple II, sfruttandone a fondo tutte le potenzialit\u00e0. La domanda di chi acquistava un computer in quegli anni era una: \"\"che cosa ci posso fare con questo computer\"?\" Con l'Apple II la risposta era semplice: VisiCalc. VisiCalc fu il primo foglio elettronico disponibile e fu pubblicato inizialmente proprio per l'Apple II. L'importanza di questo programma in ambito aziendale fu talmente elevata che fu VisiCalc stesso che letteralmente faceva vendere l'Apple II: chi voleva utilizzare VisiCalc doveva acquistare l'Apple II. Robert X. Cringley, nel suo libro \"Accidental Empires\", scrive:\nTom Hormby ha cos\u00ec commentato l'importanza di VisiCalc per il successo dell'Apple II ma anche di Apple stessa:\nAltri programmi da ufficio molto diffusi sono stati Apple Writer, un programma di videoscrittura, e AppleWorks, un insieme di programmi per l'ufficio, entrambi offerti da Apple, ScreenWriter II e EasyWriter. Una caratteristica introdotta da AppleWorks \u00e8 stato il suo sistema di gestione dei menu del programma, portando il concetto di \"scheda\" all'interno dei computer: come quando una persona accede alle cartelle contenute in uno schedario cartaceo dove le schede sono messe una di fronte all'altra, cos\u00ec il sistema di menu di AppleWorks rappresenta graficamente le voci dei menu con delle schede stilizzate sovrapposte, in modo da dare all'utente un'idea chiara del percorso che lo ha portato alla voce del sottomenu che sta visualizzando e di cosa c'\u00e8 prima.\nInterfacce grafiche.\nIl 6502 non aveva la potenza di calcolo del Motorola 68000 dei computer Macintosh che erano stati presentati nel 1984, perci\u00f2 la diffusione di programmi con interfacce grafiche ricercate fu limitata. L'approccio era quello aperto da AppleWorks, con interfacce stilizzate e semigrafiche, anche se non mancano dei tentativi di integrare la gestione di un puntatore pilotabile mediante un mouse, come \"Catalyst\" di Quark o \"MouseDesk\" della francese VersionSoft. Questo sistema fu acquistato da Apple e poi adattato per creare un rudimentale sistema di selezione dei file mediante puntatore per l'Apple IIGS, modellato sulla base del Finder introdotto con il Macintosh.\nProgrammi distribuiti.\nMolti software venivano distribuiti su cassetta oppure su floppy disk come eseguibili avviabili direttamente dal prompt dei comandi ma vi erano anche programmi in BASIC caricabili direttamente dall'interprete integrato. Proprio per la presenza del BASIC in ROM, alcuni software erano anche distribuiti direttamente come codice sorgente: numerose riviste e libri dell'epoca, come \"BASIC Computer Games\" e \"More BASIC Computer Games\", presentavano programmi e giochi sotto forma di \"listati\" che l'utente poteva digitare sulla propria macchina. In Italia una delle riviste che pubblicava programmi in BASIC sotto forma di listati anche per l'Apple II era \"PaperSoft\".\nVideogiochi.\nSebbene in seguito fu surclassato dai computer Commodore e Atari, inizialmente l'Apple II fu un'importante piattaforma da videogioco e rivoluzion\u00f2 il mercato videoludico domestico negli USA; fu anche il punto di partenza di molti programmatori statunitensi poi divenuti soggetti importanti del settore.\nIn tutto, probabilmente, vennero pubblicati intorno ai 3000 videogiochi commerciali (per un elenco parziale vedi Videogiochi per Apple II).\nCi fu un'immensa variet\u00e0 di scelta e su questo sistema nacquero anche molte serie famose. Secondo una selezione fatta dalla rivista \"Retro Gamer\", i dieci pi\u00f9 grandi giochi per Apple II sono \"The Bard's Tale\", \"Pinball Construction Set\", \"The Oregon Trail\", \"Karateka\", \"Choplifter\", \"Ultima I\", \"Lode Runner\", \"Prince of Persia\", \"Beyond Castle Wolfenstein\", \"Taipan!\". \nIn una selezione successiva vennero nominati anche \"\", \"Captain Goodnight and the Islands of Fear\", \"Airheart\", \"Bolo\", \"Sabotage\", \"Aztec\", \"The Bilestoad\", \"Mystery House\", \"Raster Blaster\", \"3D Docking Mission\", \"Flight Simulator\".\nI titoli suddetti sono tutti nativi dell'Apple II o in qualche caso di altri computer, ma nel catalogo Apple II non mancarono anche molte buone conversioni di arcade, come \"Donkey Kong\" o \"BurgerTime\".\nModelli successivi.\nApple II plus.\nLanciato nel 1979 ad un prezzo di 1.195 dollari, l'Apple II plus (o Apple II+) si differenzia dal predecessore per alcuni dettagli. Grazie al calo del prezzo delle memorie RAM, la dotazione standard dell'Apple II plus passa a 48 kB: l'utente pu\u00f2 comunque comprare il computer con dotazioni inferiori, 16 o 32 kB. Anche il \"monitor\" integrato viene sostituito con uno migliorato che supporta meglio l'accesso alle unit\u00e0 Disk II. Viene poi inserito un nuovo sistema di avvio della macchina (\"Autostart ROM\") che, all'accensione o dopo un reset, esegue una scansione di tutte le porte di espansione: se trova una scheda di gestione di un'unit\u00e0 a dischi Disk II, passa ad essa il controllo e la scheda pu\u00f2 cos\u00ec avviare la lettura del floppy disk eventualmente presente nell'unit\u00e0 e permettere all'utente di avviare un'applicazione memorizzata su disco con pochi interventi. Un grande cambiamento \u00e8 l'adozione dell'Applesoft BASIC al posto del precedente Integer BASIC. I colori in modalit\u00e0 grafica passano da 4 a 6.\nApple rilascia anche una speciale scheda di espansione denominata \"Applesoft Firmware board\" dedicata ai possessori della prima versione dell'Apple II: la scheda permette di beneficiare di alcune delle miglior\u00ece del Plus senza dover cambiare tutto il computer. La scheda ha alcuni limiti, ad esempio, se si utilizza l'Integer BASIC non si pu\u00f2 utilizzare l'Applesoft BASIC e viceversa, per via del fatto che la scheda disattiva il banco ROM su cui \u00e8 scritto il primo interprete per abilitare la memoria su cui ha installato il secondo. Il passaggio dall'uno all'altro cancella anche il programma in memoria. L'utente sa con quale BASIC sta lavorando grazie al \"prompt\" visualizzato: se sullo schermo compare il simbolo codice_1 \u00e8 attivo l'Integer BASIC mentre se compare il simbolo codice_2 \u00e8 in esecuzione l'Applesoft BASIC.\nBell &amp; Howell.\nBell &amp; Howell stringe un accordo per la distribuzione dell'Apple II plus con il proprio nome (un accordo simile lo aveva stretto anche per il precedente modello). L'Apple II plus di Bell &amp; Howell si distingue per il case di colore scuro con tasti neri e per un profilo aggiunto posteriormente dove sono riportati 3 ingressi audio e 2 connettori per alimentare altre periferiche. Anche il Disk II \u00e8 offerto sotto il marchio Bell &amp; Howell nello stesso colore scuro del computer principale.\nApple II Europlus e J-Plus.\nSono versioni del II plus adattate per il mercato europeo e australiano (Apple II Europlus) e per quello giapponese (Apple II J-Plus). Per la versione europea \u00e8 stato modificato il segnale video, da NTSC a colori a PAL in bianco e nero: la perdita del colore \u00e8 dettata dal fatto che il metodo utilizzato da Wozniak per ottenere un segnale NTSC a colori non \u00e8 applicabile al formato PAL, che ha un segnale molto pi\u00f9 complesso. Per avere la grafica a colori sull'Apple II europlus era necessaria una scheda di espansione.\nPresentata a luglio del 1980, la versione giapponese \u00e8 stata modificata nella gestione della tastiera per poter inserire i caratteri dell'alfabeto Katakana (quello Kanji non \u00e8 stato implementato per motivi di limiti tecnici della macchina) ed \u00e8 stata dotata di una ROM specifica denominata \"j-plus\". Venduto al prezzo di 358.000 yen, ha avuto uno scarso successo: si stima che ne siano stati venduti solo 2.000 esemplari.\nApple IIe.\nNonostante le vendite dell'Apple II andassero molto bene, piuttosto che migliorarlo in Apple si decise di sviluppare un nuovo computer. Quando l'Apple III arriv\u00f2 in commercio, nel 1980, non fu accolto molto positivamente: le vendite furono inferiori a quanto atteso mentre l'Apple II continu\u00f2 ad essere molto richiesto. Solo allora fu deciso di provvedere ad aggiornare l'Apple II. Il progetto fu avviato con il nome \"Diana\" poi cambiato in \"LCA\", da \"Low Cost Apple\": l'intento era quello di ridurne i costi di produzione utilizzando un minor numero di componenti. Il risultato fu lApple IIe, la \"e\" sta per \"enhanced\" (migliorato), presentato a maggio del 1983 e prodotto, comprese le varianti successive, fino alla fine del 1993. L'Apple IIe \u00e8 stato il computer pi\u00f9 longevo della produzione Apple, dato che \u00e8 stato prodotto per oltre 10 anni di seguito con poche modifiche hardware. \u00c8 stato anche uno dei maggiori successi di Apple, dato che nel primo periodo della sua commercializzazione ne furono vendute circa 50/70.000 unit\u00e0 al mese, mentre la produzione complessiva \u00e8 stimata in circa 750.000 esemplari.\nRispetto al precedente modello, l'Apple IIe \u00e8 dotato di serie di 64 kB di RAM. Un'altra novit\u00e0 \u00e8 la possibilit\u00e0 di utilizzare le lettere minuscole e maiuscole: i precedenti modelli, infatti, supportano solo le lettere maiuscole. Il computer inoltre vede lo slot 0 di espansione modificato: adesso \u00e8 denominato \"Auxiliary Slot\" ed \u00e8 riservato all'utilizzo di due speciali schede di espansione che offrono anche il supporto alla modalit\u00e0 ad 80 colonne. Queste schede sono la \"1K 80-Column Card\", che offre 1 kB di memoria RAM aggiuntiva per mappare l'area video per le 40 colonne aggiuntive, e la \"64K Extended 80-Column Card\", che offre ulteriori 64 KB di RAM, per portare il totale di memoria del computer a 128 KB. In seguito sono state prodotte da terzi delle espansioni in grado di portare la memoria fino ad 1 MB ed oltre. La possibilit\u00e0 di indirizzare pi\u00f9 di 64 KB di memoria (un limite fisico della CPU MOS 6502) \u00e8 stata risolta con modifiche al firmware del computer per supportare nuovi meccanismi di bank switching.\nInsieme alle 80 colonne in modalit\u00e0 testo sono disponibili anche 2 nuove risoluzioni grafiche: 560\u00d7192 pixel in bianco e nero, e 140\u00d7192 pixel a 16 colori. Con l'Apple IIe \u00e8 stato introdotto il \"DuoDisk\", un doppio lettore di floppy disk da 5,25\" creato per essere collocato fra monitor e computer.\nNel 1985 il IIe diventa Enhanced IIe, con alcune modifiche hardware atte a renderlo pi\u00f9 compatibile con l'Apple IIC e l'Apple II plus. La modifica viene venduta anche come kit di aggiornamento per i possessori del modello IIe originale e consta del nuovo processore WDC 65C02 al posto del MOS 6502, di 2 chip con le nuove versioni dell'Applesoft BASIC e del \"monitor\", e di un altro chip contenente una nuova mappa dei caratteri con i 32 nuovi caratteri grafici denominati \"MouseText\" introdotti con l'Apple IIc.\nNel 1987 l'Enhanched IIe viene sostituito dal Platinum IIe, che \u00e8 dotato di un involucro aderente alle nuove linee stilistiche, denominate \"Platinum\", che Apple utilizza per i propri prodotti di quel periodo. Il Platinum IIe presenta un tastierino numerico integrato e internamente monta la \"64K Extended 80-Column Card\", cos\u00ec che la memoria di serie \u00e8 ora di 128 kB. Altre modifiche riguardano la riduzione degli integrati: la ROM \u00e8 adesso contenuta in un unico chip, cos\u00ec come uno \u00e8 quello che ospita i 64 kB di RAM.\nApple IIc.\nL'Apple IIc (la \"c\" sta per \"compact\", \"compatto\"), presentato nel mese di aprile del 1984, \u00e8 stato pubblicizzato come un \"Apple II portatile\": pur non essendo paragonabile ad un moderno notebook, data la mancanza di un monitor integrato e di un sistema di alimentazione a batteria, possedeva per l'epoca dimensioni e peso ridotti, permettendo di essere trasportato facilmente grazie ad una maniglia retrattile che fungeva anche da supporto quando il computer era in uso.\n\u00c8 stato il primo modello a seguire lo standard di design chiamato \"Snow White\" (Biancaneve), caratterizzato da un colore bianco o grigio chiaro e dalla presenza di scanalature, elementi che caratterizzeranno la produzione Apple fino all'inizio degli anni novanta.\nL'Apple IIc \u00e8 stato anche il primo Apple II ad utilizzare il processore 65C02 al posto del 6502: la scelta si \u00e8 resa necessaria per ridurre il calore generato all'interno del computer, dato che il 65C02 consuma meno del MOS 6502. La frequenza di clock della CPU \u00e8 stata portata a 1,4\u00a0MHz, la pi\u00f9 alta tra tutti gli Apple II ad 8 bit. Il computer presenta inoltre un lettore di floppy disk da 5,25\" integrato e un controller per drive esterni, ideato per un secondo floppy da 5,25\" ma utilizzabile anche per uno da 3,5\" o per un hard disk. L'uscita video composito \u00e8 PAL o NTSC; ci sono 2 porte seriali per connettere modem e stampanti, e una porta per un mouse o un joystick. Per contro, le sue dimensioni inferiori hanno costretto Apple a sacrificare gli slot di espansione interni; anche la memoria RAM non \u00e8 aumentabile al di l\u00e0 dei 128 kB di base. L'Apple IIc permette la visualizzazione di immagini ad 80 colonne, ha capacit\u00e0 di grafica a colori, ed \u00e8 fornito di un display a fosfori verdi da 9\" dotato di un supporto che rialza il monitor permettendo di alloggiare il computer sotto di esso. Internamente presenta 32 nuovi caratteri grafici denominati \"MouseText\" ed una ROM con la nuova versione dell'Applesoft BASIC.\nApple produsse anche due monitor LCD da utilizzare con la porta di espansione, ma la scarsa nitidezza e l'alto costo ne decretarono uno scarso successo. Produttori terzi realizzarono monitor LCD con una qualit\u00e0 superiore che ebbero pi\u00f9 diffusione.\nL'Apple IIc detiene anche un altro primato: \u00e8 stato infatti il primo computer ad includere il supporto per la tastiera semplificata Dvorak, attivabile tramite un interruttore: questa caratteristica, presente nelle sole versioni americane, \u00e8 stata in seguito proposta anche nell'Apple IIe e nell'Apple IIGS. Le versioni internazionali sfruttano lo stesso interruttore per variare lo schema di tasti localizzato con quello statunitense.\nL'Apple IIc Plus ha sostituito il IIc alla fine del 1988, ed \u00e8 rimasto in produzione fino al 1990. Venduto ad un prezzo di 675 dollari, \u00e8 simile come forma e dimensioni al IIc ma si differenzia da quest'ultimo per la presenza di un'unit\u00e0 per floppy da 3,5\" al posto di quella da 5,25\" e per l'alimentazione, ora inclusa all'interno del case. Il processore 65C02 \u00e8 stato sostituito con uno \"Zip Chip\", un chip prodotto da Zip Technologies che gi\u00e0 era in commercio come ricambio after-market per aggiornare gli Apple II: lo Zip Chip pu\u00f2 lavorare a 4\u00a0MHz, frequenza necessaria per gestire la maggior velocit\u00e0 con cui l'unit\u00e0 dischi da 3,5\" fornisce i dati alla CPU. La memoria RAM minima \u00e8 di 128 kB, espandibile fino a 1 MB.\nApple II.\nCon l'Apple II, introdotto nel 1986, la casa di Cupertino ha cercato di contrastare i due home computer di maggiore successo dell'epoca, ovvero l'Amiga e l'Atari ST, producendo una macchina che punta specialmente sulla parte multimediale: le lettere nel nome del computer stanno infatti per \"graphics\" e \"sound\".\nRadicalmente differente rispetto ai suoi predecessori, il pu\u00f2 infatti contare su un microprocessore a 16 bit, il 65C816 di Western Design Center operante a 2,8\u00a0MHz, e su 256 KB di RAM espandibili fino ad un massimo di 8 MB: tutta la memoria \u00e8 direttamente accessibile senza ricorrere alla tecnica del bank switching. Introduce nuove modalit\u00e0 video, con alte risoluzioni grafiche di 320\u00d7200 o 640\u00d7200 pixel e tavolozze di 4.096 colori. Il chip grafico garantisce una gestione molto articolata dell'immagine, permettendo di visualizzare 16 colori diversi per ogni riga dello schermo da 16 tavolozze differenti con lo schermo a 320\u00d7200 e 4 colori per riga a 640\u00d7200.\nPur presentando un'architettura differente, il rimane retrocompatibile con il software specifico per Apple II: questo \u00e8 garantito dalla presenza di un chip denominato \"Mega II\", che contiene tutte le funzionalit\u00e0 di un Apple IIe, processore escluso. Questo, unito alla emulazione del 65C02 da parte della CPU, permette di sfruttare anche la grande libreria software a 8 bit.\nIl computer contiene anche un sintetizzatore audio della Ensoniq compatibile con lo standard MIDI, capace di gestire 15 voci contemporaneamente e dotato di 64 kB di RAM dedicata. Queste capacit\u00e0 audio costarono ad Apple una denuncia da parte di Apple Corps, una societ\u00e0 creata dai Beatles, per aver infranto un precedente accordo fra le \"due Apple\" secondo cui Apple Computer per continuare ad usare il marchio \"Apple\" per i suoi computer non doveva entrare con i suoi prodotti nel mercato della musica. La disputa si concluse due anni dopo con un accordo privato fra le parti. L'Apple IIgs \u00e8 dotato di porte per il mouse, per dischi rigidi esterni e dispositivi seriali. Supporta il protocollo di rete AppleTalk e viene fornito con un sistema operativo che inizialmente \u00e8 il ProDOS 16, una evoluzione del precedente ProDOS, e successivamente il GS/OS, quest'ultimo dotato di un'interfaccia grafica simile a quella del Macintosh.\nI primi 50.000 modelli di usciti dalla fabbrica sono dotati sul case della firma \"Woz\", diminutivo di Steve Wozniak, e denominati \"Woz Limited Edition\".\nApple IIe Card.\nLa Apple IIe Card \u00e8 una scheda prodotta per il Macintosh LC che emula un Apple IIe. Contiene tutte le funzionalit\u00e0 dell'Apple IIe in un unico chip VLSI. L'emulazione offre un WDC 65C02 con 256 kB di memoria con un clock selezionabile via software tra 2\u00a0MHz, la frequenza nativa dell'Apple IIGS, e 1\u00a0MHz, la frequenza degli altri modelli. La scheda pu\u00f2 far girare programmi ad 8 bit per l'Apple II/II+, l'Apple IIe e l'Apple IIC/IIC+ ma non il software a 16 bit dell'Apple IIGS. La RAM \u00e8 divisa in 2 blocchi: i primi 128 kB sono utilizzati come memoria standard mentre gli altri 128 kB sono riservati al caricamento di un'immagine del sistema operativo: il firmware originale degli Apple II non \u00e8 infatti stato installato sulla scheda. Nonostante la scheda sia stata sviluppata esplicitamente per il modello LC, pu\u00f2 essere montata su qualunque Macintosh dotato delle medesime porte PSD."}
{"id": "415", "revid": "1873126", "url": "https://it.wikipedia.org/wiki?curid=415", "title": "Anomalia genomica", "text": "Le anomalie genomiche, dette anche cariotipiche, o, pi\u00f9 comunemente anomalie o mutazioni cromosomiche numeriche, sono quelle anomalie che determinano un cambiamento nel numero dei cromosomi di un genoma, o cariotipo. Si possono distinguere due tipi di anomalie genomiche: \"euploidia aberrante\" ed \"aneuploidia\".\nEuploidia aberrante.\nQuando ad essere aggiunti (pi\u00f9 raramente eliminati) sono interi corredi cromosomici.\nMonoploidia.\nLa monoploidia \u00e8 caratterizzata dalla presenza di un solo cromosoma per ogni tipo; \u00e8 ovviamente un'anomalia quando non costituisce la norma: in quel caso si parler\u00e0 di aploidia. La monoploidia \u00e8 abbastanza rara in organismi eucarioti e poco spesso gli embrioni monoploidi sopravvivono; se anche riescono a raggiungere lo stadio adulto non saranno comunque fertili perch\u00e9 i cromosomi non avranno i loro omologhi con cui appaiarsi nel corso della meiosi, per formare i gameti. In genere \u00e8 dovuta a sviluppo di gameti femminili senza fecondazione attraverso il processo di partenogenesi.\nTra i casi di monoploidia si riscontrano nei maschi degli imenotteri che dunque a differenza degli individui di sesso femminile della stessa specie non saranno diploidi, ma aploidi.\nPoliploidia.\nLa poliploidia consiste nella presenza di pi\u00f9 di due serie di cromosomi.\nNegli animali \u00e8 rarissima, ma vi sono casi nel crostaceo \"Artemia salina\". &lt;br&gt; \nNelle piante \u00e8 pi\u00f9 comune, probabilmente perch\u00e9 esse hanno una morfogenesi meno complessa degli animali.&lt;br&gt;\nDistinguiamo la poliploidia in due categorie:\nNelle piante spesso la \"tetraploidia\" (4n) \u00e8 associata a speciazione per ibridazione. Il caso pi\u00f9 noto di \"triploidia\" \u00e8 il banano commerciale, che per questo si pu\u00f2 riprodurre solo asessualmente.\nAneuploidia.\nAneuploidia si ha quando il numero di cromosomi non \u00e8 un multiplo esatto di \"n\" (dove \"n\" \u00e8 il numero aploide di cromosomi), ovvero quando sono presenti cromosomi in eccesso o in difetto rispetto al normale. Molte aneuploidie non portano ad individui vitali ma ne determinano la morte prima della nascita (aborto spontaneo).\nMonosomia.\nLa monosomia consiste nella presenza di un solo cromosoma di una coppia nel nucleo cellulare. Si dice monosomia parziale quando un cromosoma ha in duplice copia solo una sua porzione.\nMonosomie umane.\nDisordini genetici derivanti da monosomie nell'uomo sono:\nDisomia.\nConsiste nella presenza di due cromosomi per ogni tipo, in organismi diploidi, come l'uomo, quindi, rappresenta la normalit\u00e0. \u00c8 una anomalia genetica in individui aploidi, che avranno due, invece che uno, cromosoma per tipo.\nNella specie umana le cellule somatiche sono diploidi e hanno un corredo di 46 cromosomi appaiati in 23 coppie, tuttavia i gameti presentano una condizione aploide, con una sola copia di ogni cromosoma. Nelle coppie, i cromosomi sono solitamente omologhi (hanno le stesse dimensioni e forma, oltre che la stessa posizione e numero di geni), tranne nel caso dei cromosomi sessuali (detti anche \"eterosomi\", in contrapposizione con gli altri, detti \"autosomi\") X e Y (cos\u00ec denominati per la loro forma) che sono cromosomi eterologhi nei maschi. Questo corredo cromosomico normalmente ha un uguale contributo da entrambi i genitori: nel caso in cui una coppia di cromosomi derivi da un singolo parente, si ha una disomia uniparentale. Nel caso estremo in cui tutti i cromosomi derivano da un solo genitore, si ha una \"diploidia uniparentale\", che comporta il mancato sviluppo embrionale.\nTrisomia.\nOvvero presenza di un cromosoma in eccesso: individui trisomici per un cromosoma ne avranno tre copie invece di due. Queste anomalie, sono dovute a processi di \"non disgiunzione\" nel corso della meiosi. \nEsistono forme di \"trisomia parziale\" quando porzioni di un cromosoma in eccesso si legano ad un altro cromosoma o quando un cromosoma presenta una duplicazione in una sua regione.\nInoltre si ha la trisomia a mosaico quando sono presenti frammenti extra di cromosomi solo in alcune cellule dell'organismo.\nTetrasomia e pentasomia.\nIndica la presenza rispettivamente di 4 o 5 copie di cromosoma per tipo. Sono aneuploidie molto rare, ma comunque riscontrate anche nell'uomo: esempi di cariotipo anormale sono XXXX (sindrome della quadrupla X), XXYY, XYYY, XXXXX, XXXXY, XXXYY, XYYYY e XXYYY."}
{"id": "416", "revid": "53508", "url": "https://it.wikipedia.org/wiki?curid=416", "title": "Argento", "text": "Largento \u00e8 l'elemento chimico nella tavola periodica che ha simbolo Ag (dal latino \"Argentum\") e numero atomico 47. \u00c8 un metallo di transizione tenero, bianco e lucido; l'argento \u00e8 il migliore conduttore di calore ed elettricit\u00e0 fra tutti i metalli, e si trova in natura sia puro che sotto forma di minerale. Si usa nella monetazione, in fotografia e in gioielleria, in cui \u00e8 protagonista di un'intera branca, l'argenteria, che riguarda coppe, cuccume, vassoi, cornici e posate da tavola.\nCaratteristiche.\nL'argento \u00e8 un metallo molto duttile e malleabile, appena pi\u00f9 duro dell'oro, con una lucentezza metallica bianca che viene accentuata dalla lucidatura. Ha la maggiore conducibilit\u00e0 elettrica tra tutti i metalli, superiore persino a quella del rame che per\u00f2 ha maggiore diffusione per via del minore costo.\nL'argento puro, tra i metalli, ha anche la pi\u00f9 alta conducibilit\u00e0 termica, il colore pi\u00f9 bianco, la maggiore riflettanza della luce visibile (povera invece nel caso della luce ultravioletta) e la minore resistenza all'urto. Gli alogenuri d'argento sono fotosensibili e l'effetto prodotto su di essi dalla luce \u00e8 alla base della fotografia analogica (cio\u00e8 su pellicola e carta chimica).\nL'argento \u00e8 stabile nell'aria pura e nell'acqua pura, ma scurisce quando \u00e8 esposto all'ozono, all'acido solfidrico o all'aria contenente tracce di composti dello zolfo. Nei suoi composti l'argento ha numero di ossidazione +1, ed \u00e8 cos\u00ec malleabile che si possono fare fogli di appena .\nApplicazioni.\nL'argento trova principalmente impiego come metallo prezioso. I suoi alogenuri, in special modo il cloruro d'argento, sono impiegati in fotografia, che ne \u00e8 l'utilizzo principale in termini di quantit\u00e0.\nAltri possibili utilizzi sono:\nStoria.\nL'argento \u00e8 noto fin dall'antichit\u00e0. Il termine deriva dal latino \"argentum\" e dal greco \u03b1\u03c1\u03b3\u03cd\u03c1\u03b9\u03bf\u03bd, legati ad \u03b1\u03c1\u03b3\u03cc\u03c2 \"splendente, candido, bianco\". \n\u00c8 menzionato gi\u00e0 in testi in scrittura cuneiforme del III millennio a.C., nel libro della Genesi, e l'analisi di resti nei siti archeologici dell'Asia minore, delle isole dell'Egeo e del Vicino Oriente, indica che l'argento gi\u00e0 nel IV millennio a.C. veniva separato dal piombo, e che erano note le tecniche di cesello, sbalzo e agemina rimaste sino all'et\u00e0 moderna. \nPer millenni l'argento \u00e8 stato usato come ornamento e come materiale per utensili come nel periodo degli Incas nell'antico Per\u00f9, come merce di scambio e come base per molti sistemi monetari. \u00c8 stato a lungo considerato il secondo metallo pi\u00f9 prezioso, dopo l'oro. \nNel Buddhismo \u00e8 il secondo dei sette tesori e simboleggia la \"virt\u00f9\".\nIn molte teologie e cosmogonie, l'argento \u00e8 associato alla Luna e a divinit\u00e0 lunari e femminili.\nBench\u00e9 chimicamente i due elementi non siano correlati, nell'antichit\u00e0 il mercurio veniva considerato come una specie particolare di argento\u00a0\u2013 da cui il nome tradizionale di \"argento vivo\" ed il suo nome latino \"hydrargyrium\" (argento liquido).\nIn araldica il colore argento \u00e8 uno dei due metalli pi\u00f9 comuni (assieme all\u2019oro); \u00e8 cromaticamente rappresentato bianco e come motivo di riempimento (quando uno stemma viene disegnato con la penna) come una superficie liscia, vuota da riempimento (mentre ad esempio il rosso si fa con linee verticali e l\u2019oro con un campo di punti). Simboleggia la borghesia imprenditoriale poich\u00e9 scintillante, prezioso ma corrompibile se non curato, e materiale di cui erano fatti i soldi di medio valore.\nIl valore dell'argento sub\u00ec un brusco calo quando la scoperta di giacimenti in America Latina (tranne il Per\u00f9 che aveva gi\u00e0 una cultura avanzata dei metalli preziosi) come le miniere di Zacatecas e Potos\u00ed, port\u00f2 ad un'inflazione del metallo. L'argento d\u00e0 il nome ad una nazione, l'Argentina, ed al suo principale fiume, il R\u00edo de la Plata \u2013 dal suo nome spagnolo, \"plata\". Nel corso del XIX secolo l'oro inizi\u00f2 ad essere demonetizzato mentre l'argento seguir\u00e0 il medesimo destino nel secolo successivo. Mentre l'oro anche oggi resta per\u00f2 in parte nei forzieri delle banche centrali l'argento fu man mano completamente liquidato. \nQuesta immensa quantit\u00e0 d'argento \"liberata\" dalle funzioni monetarie ha causato fino a tempi recentissimi una grande disponibilit\u00e0 di metallo, nonostante la produzione mineraria fosse di gran lunga inferiore ai consumi. La quantit\u00e0 di argento disponibile sulla crosta terrestre \u00e8 di 0,0800\u00a0ppm\u00a0(g/t), superiore di 20 volte a quella dell'oro, che \u00e8 0,0040\u00a0ppm\u00a0(g/t), e superiore anche a quella del platino che \u00e8 0,0100\u00a0ppm\u00a0(g/t); la potenzialit\u00e0 di estrazione dalle miniere per l'argento \u00e8 di circa 547 milioni di once troy all'anno, contro 82 milioni di once troy dell'oro e 5 milioni di once troy del platino. Per questi motivi e anche per i costi di estrazione enormemente superiori per l'oro, l'argento ha e avr\u00e0 sempre un valore nettamente inferiore rispetto ad altri metalli preziosi. Da valutare per un investimento il rapporto oro/argento: dal 1344 fino verso al 1830 ha sempre avuto un rapporto quasi fisso di circa 1 a 16, verso fine Ottocento ha cominciato a perdere valore nei confronti dell'oro fino a toccare il record di 1 parte di oro pari a 153 parti d'argento nel 1939. Successivamente il suo valore \u00e8 risalito fino a 1 a 28 nel 1971 e poi a ricominciato a perdere arrivando al rapporto 1 a 110 nel 1992.\nDal 2008 il rapporto (molto volatile) si sta mantenendo nei limiti di un intervallo fra 1 a 46 e 1 a 93. Calcolando l'inflazione e ragionando in termini odierni (2008) l'argento ha avuto il suo valore massimo nel 1477 con un prezzo di all'oncia troy, poi \u00e8 iniziata la discesa che ha portato il prezzo ai minimi nel 1993 a 3,53\u00a0$ per oncia troy. Dal 2004 il prezzo dell'argento ha ripreso a salire arrivando a superare i 29\u00a0$ l'oncia alla fine del 2010. In ogni caso chi avesse investito in argento nel 1477 si troverebbe ai giorni nostri con una perdita reale superiore al 90%; ci\u00f2 nonostante l'argento \u00e8 considerato un bene rifugio. Infatti ben peggio hanno fatto le varie banconote cartacee il cui valore non \u00e8 intrinseco (come nel caso delle monete metalliche), ma attribuito dallo stato come titoli di credito al portatore; quando andarono fuori corso il valore fu totalmente annullato. Inoltre la perdita di valore dell'argento nei secoli \u00e8 avvenuta in modo lento e graduale e non improvvisamente come \u00e8 avvenuto sempre per la carta-moneta, i cui possessori subirono gravissime perdite.\nDisponibilit\u00e0.\nL'argento si trova in natura sia allo stato nativo che combinato in composti con lo zolfo, l'arsenico, l'antimonio o il cloro in svariati minerali (ad esempio, l'argentite, Ag2S, o l'argentopirite, AgFe2S3).\nGiacimenti d'argento si trovano in Canada, Australia e negli Stati Uniti ma la massima produzione negli ultimi due secoli si \u00e8 avuta in Messico dalla miniera di Guanajuato. Il Messico risulta il principale produttore di argento al mondo, con 186.2 milioni di once prodotte nel 2016, seguito da Per\u00f9 e Cina. Ad Aspen, nel Colorado, \u00e8 stato estratto un blocco di 380\u00a0kg, e vanno segnalati anche, per la loro bellezza, i cristalli di Kongsberg, in Norvegia. In Italia l'argento \u00e8 stato estratto in Calabria, a Longobucco e in Sardegna in vari giacimenti del Sarrabus.\nOltre che dai minerali, l'argento si ottiene anche dalla raffinazione elettrolitica del rame.\nL'argento di grado commerciale \u00e8 puro al 99,9%, sono disponibili gradi di purezza fino al 99,999%.\nMercato dell'argento.\nIl \"Silver Futures\" \u00e8 il contratto futures con cui si scambia l'argento sui mercati finanziari.\nFattori.\nIl prezzo del l'argento \u00e8 influenzato dai seguenti fattori:\nIsotopi.\nL'argento che si trova in natura si compone di due isotopi stabili: 107Ag e 109Ag, di cui il primo \u00e8 il pi\u00f9 abbondante (51,839%).\nDell'argento sono stati individuati 28 isotopi radioattivi, i pi\u00f9 stabili di essi sono 105Ag, con un'emivita di 41,29 giorni, 111Ag (7,45 giorni) e 112Ag (3,13 ore).\nTutti gli altri hanno tempi di dimezzamento inferiori all'ora e la maggior parte di essi inferiore a 3 minuti. Questo elemento ha anche numerosi metastati, i pi\u00f9 stabili dei quali sono 128Ag (emivita: 418 anni), 110Ag (249,79 giorni) e 107Ag (8,28 giorni).\nGli isotopi dell'argento hanno numeri di massa compresi tra 94 (94Ag) ai 124 (124Ag). La principale modalit\u00e0 di decadimento degli isotopi pi\u00f9 leggeri di 107Ag \u00e8 la cattura elettronica con conversione in palladio, mentre per gli isotopi pi\u00f9 pesanti \u00e8 il decadimento beta con conversione in cadmio.\nL'isotopo 107Pd decade con emissione di raggi beta a 107Ag con un'emivita di 6,5 milioni di anni. Le meteoriti di ferro sono gli unici corpi aventi un rapporto palladio/argento sufficientemente alto per poter produrre variazioni misurabili dell'abbondanza di 107Ag. L'argento-107 di fonte radiogenica \u00e8 stato individuato per la prima volta nel 1978 nella meteorite di Santa Clara, in California.\nGli scopritori hanno suggerito che la coalescenza e la differenziazione dei piccoli pianeti con nucleo di ferro sia avvenuta 10 milioni di anni fa dopo un evento nucleosintetico. La correlazione tra 107Ag e 107Pd osservata in corpi celesti che erano fusi durante l'accrezione del sistema solare riflette la presenza di nuclidi instabili nel sistema solare primordiale.\nTitolo dell'argento.\nPer titolo si intende la percentuale minima di argento puro presente nella lega metallica che compone un oggetto. In virt\u00f9 della bellezza e lucentezza di questo metallo prezioso, sin dai tempi antichi, \u00e8 stato utilizzato per monete, posate, vasellame, monili e altro. I lingotti d'argento che sono in commercio hanno normalmente titolo 999/1000, la lega \u00e8 composta cio\u00e8 del 99,9% d'argento puro. La maggior parte di gioielli e di oggetti per la casa hanno invece titolo 800, 835 e 925. Questi numeri indicano la percentuale minima di argento puro che, combinato con altri metalli, compone l'oggetto. \nL'argento marchiato o punzonato 925, che in inglese \u00e8 definito Sterling Silver, indica una composizione garantita di 925 parti minime di argento e 75 massime di qualsiasi altro metallo. In genere la componente in rame \u00e8 preponderante tra gli altri metalli usati. Per particolari lavorazioni viene usato nella lega anche lo zinco in percentuali massime dello 0,5%. Il marchio 800 indica una composizione garantita di 800 parti minimo di argento puro e di 200 parti massimo di rame e altri minerali. Il titolo 835 \u00e8 stato usato per molte monete d'argento, quali le 500 lire con le caravelle coniate dal 1957 dalla Zecca italiana.\nMarchi e punzoni.\nIn ogni paese esiste una disciplina legale sui marchi che devono essere riportati sugli oggetti d'argento a garanzia degli acquirenti. Ad esempio in Inghilterra, gi\u00e0 dal 1544 il simbolo dell'argento non \u00e8 un numero come 800 o 925, ma una figura di leone passante verso sinistra.\nIn Italia vigevano diversi simboli e sistemi a seconda dei periodi e delle dominazioni e solo a seguito dell'unit\u00e0 d'Italia furono soppressi i vari punzoni degli stati preunitari. Con legge del 2 maggio 1872 fu introdotta una punzonatura di garanzia facoltativa, una testa di donna turrita che, se riportava il numero 1 alla base indicava il titolo 950, con il numero 2 il titolo 900, con il numero 3 il titolo 800.\nCon legge del 5 febbraio 1934 vengono imposti due punzoni. Il primo, ad esempio 800, racchiuso in un ovale, che indicava il titolo, ed un secondo punzone che doveva contenere il numero dell'argentiere e la provincia, separati da un fascio littorio e racchiusi in una losanga tronca. Nel 1944 viene eliminato il fascio littorio mantenendo invariato il sistema del doppio punzone. Ad esempio un oggetto che ha un punzone con un 800 racchiuso in un ovale affiancato da un secondo punzone che, all'interno di una losanga tronca, contiene la dicitura 1 BO ci dice che l'oggetto \u00e8 d'argento 800 ed \u00e8 stato fabbricato dall'argentiere di Bologna che aveva ottenuto il numero 1. Se troviamo i punzoni 925 nell'ovale e 79 PA nella losanga tronca significa che il nostro oggetto \u00e8 d'argento 925 su 1000 ed \u00e8 stato fabbricato dall'argentiere 79 di Palermo. \nCon legge del 30 gennaio 1968 c'\u00e8 una lieve modifica del punzone del produttore che da losanga tronca diventa esagono allungato in cui deve comparire una stella (simbolo della Repubblica) il numero e la provincia dell'argentiere. Per esempio &lt;*\u00a079\u00a0PA&gt; indica che l'oggetto \u00e8 stato fabbricato dopo la legge del 1968 ed il decreto attuativo del 1970. Questa punzonatura \u00e8 quella tuttora vigente. Con legge 22 maggio 1999 \u00e8 stato introdotto un nuovo punzone per i casi in cui l'argento sia esterno ed a copertura di altro materiale. Immaginiamo un coltello d'argento. Di solito la lama e l'interno del manico sono di acciaio. Quindi l'argento \u00e8 limitato ad una lamina esterna al manico. L'interno pu\u00f2 anche essere riempito di resina o altro materiale. In questo caso il nuovo punzone, una lettera R racchiusa in un quadrato, ci indica che il manico \u00e8 \"riempito\" di altro materiale non prezioso. Vicino alla R deve essere indicata la quantit\u00e0 d'argento minima e massima seguita da una\u00a0g (grammi). Quindi 3-5\u00a0g sta ad indicare che l'oggetto \"riempito\" ha da 3 a 5 grammi d'argento. Nulla vieta di aggiungere loghi o simboli dell'argentiere.\nPrecauzioni ed effetti sulla salute.\nSebbene l'argento abbia, in esperimenti in vitro, mostrato un effetto germicida e battericida, gli effetti dell'argento sulla salute umana possono essere molto deleteri.\nI composti dell'argento possono essere assorbiti nel sistema circolatorio e depositarsi in diversi tessuti dell'organismo portando all'argiria. Questa malattia si manifesta, inizialmente, con la comparsa sulla pelle di una colorazione grigio-nera permanente dovuta alla formazione superficiale di Ag e di Ag2S; successivamente insorgono bronchiti croniche, danni renali e sclerosi delle arterie.\nPer ingestione orale, l'intossicazione \u00e8 rapida e provoca in progressione: vomito, dolori addominali, gastroenterite, collasso e morte.\nPer esempio, il AgNO3 ha un effetto letale, in un individuo adulto, qualora venga ingerito alla dose di circa 10\u00a0g.\nLo ione argento interagisce anche con gli acidi nucleici (DNA, RNA) instaurando legami soprattutto a livello delle basi azotate.\nAnche quando l'argento \u00e8 inalato pu\u00f2 provocare seri problemi al corpo umano.\nL'argento non ha alcun ruolo negli equilibri biologici degli esseri umani."}
{"id": "417", "revid": "31789", "url": "https://it.wikipedia.org/wiki?curid=417", "title": "Arsenico", "text": "L'arsenico \u00e8 l'elemento chimico di numero atomico 33 e il suo simbolo \u00e8 As. \u00c8 un semimetallo che si presenta in tre forme allotropiche diverse: gialla, nera e grigia. In passato i suoi composti hanno trovato impiego come erbicidi ed insetticidi. Inoltre \u00e8 usato in alcune leghe.\nCaratteristiche.\nPropriet\u00e0 fisiche.\nL'arsenico esiste in varie forme allotropiche; le pi\u00f9 importanti sono l'arsenico grigio, giallo e nero. La pi\u00f9 comune \u00e8 l'arsenico grigio (\u03b1-As), stabile a temperatura ambiente, che ha una struttura romboedrica a strati corrugati formati da anelli esagonali, con densit\u00e0 . La distanza As\u2013As \u00e8 all'interno di uno strato e tra uno strato e l'altro. A causa del debole legame tra gli strati, l'arsenico grigio \u00e8 fragile e ha una durezza Mohs relativamente bassa pari a 3,5. Allo stato vapore l'arsenico forma molecole tetraedriche come il fosforo bianco ; per raffreddamento si forma arsenico giallo (\u03b2-As), un solido che dovrebbe essere composto anch'esso da molecole tetraedriche . L'arsenico giallo ha densit\u00e0 , \u00e8 instabile e per esposizione alla luce o per riscaldamento si trasforma in arsenico grigio.\nIsotopi.\nIn natura \u00e8 presente un solo isotopo stabile dell'arsenico, . Preparati artificialmente si conoscono 33 radionuclidi, con numero di massa compreso tra 60 e 92. Il pi\u00f9 stabile tra questi \u00e8 , il quale decade per cattura elettronica con un tempo di dimezzamento di 80,3 giorni rilasciando 0,34 MeV.\nReattivit\u00e0.\nDal punto di vista chimico l'arsenico \u00e8 molto simile al fosforo, suo omologo, al punto che lo sostituisce parzialmente in alcune reazioni biochimiche, da cui il suo effetto tossico. L'arsenico forma facilmente molecole covalenti con la maggior parte dei non metalli. L'arsenico \u00e8 stabile all'aria asciutta, ma per esposizione all'umidit\u00e0 si ricopre di una patina color bronzo dorato che alla fine diventa uno strato superficiale nero. Per riscaldamento l'arsenico sublima a 615\u00a0\u00baC, cio\u00e8 diventa gassoso senza passare per la fase liquida. Riscaldato all'aria, l'arsenico si ossida a ; i fumi di questa reazione hanno un odore agliaceo. Bruciato in atmosfera di ossigeno forma e , che hanno la stessa struttura degli analoghi composti di fosforo. In atmosfera di fluoro l'arsenico brucia formando .\nIn acqua l'arsenico non viene intaccato da basi o acidi non ossidanti, ma con acido nitrico diluito forma acido arsenioso e con acido nitrico concentrato a caldo forma acido arsenico . Con acido solforico a caldo si forma . Con i metalli l'arsenico reagisce formando arseniuri, composti di difficile classificazione dato che possono dar luogo a svariate stechiometrie da a con strutture complesse. L'arsenico \u00e8 situato nella tavola periodica degli elementi dopo che \u00e8 stata completata la serie 3d e quindi il suo massimo stato di ossidazione +5 \u00e8 poco stabile (vedi effetto della coppia inerte). Questo fa s\u00ec che e siano forti ossidanti.\nApplicazioni.\nL'arseniato di piombo \u00e8 stato usato fino a buona parte del XX secolo come insetticida sugli alberi da frutto, con gravi danni agli occhi, al sistema circolatorio, polmoni, soprattutto per i lavoratori che lo spargevano sulle colture senza opportuna protezione. \nIn passato \u00e8 stato usato anche per altri insetticidi e fitofarmaci agricoli.\nNell'et\u00e0 vittoriana l'arsenico, la cui tossicit\u00e0 era ignorata, veniva usato come cosmetico, per conferire alla carnagione il cosiddetto \"pallore da arsenico\".\nL'applicazione di maggiore pericolo per l'essere umano \u00e8 probabilmente quella del legno trattato con arsenocromato di rame (\"CCA\" o \"Tanalith\" e la maggior parte del vecchio legno \"trattato a pressione\"). Il legname CCA \u00e8 ancora in circolazione e in uso in molti paesi ed \u00e8 stato usato in modo massiccio durante la prima met\u00e0 del XX secolo per strutture portanti e rivestimenti esterni di edifici in legno, dove c'era il pericolo di marcescenza o di attacchi di insetti.\nAnche se questo tipo di trattamento del legno \u00e8 stato proibito nella maggior parte delle nazioni dopo la comparsa di studi che dimostravano il lento rilascio di arsenico nel terreno circostante da parte del legno CCA, il rischio pi\u00f9 grave \u00e8 la combustione di legno CCA, che concentra i composti di arsenico nelle ceneri: ci sono stati casi di avvelenamento da arsenico di animali e di esseri umani per ingestione di ceneri di legno CCA. La dose letale per un uomo \u00e8 di 20 grammi di cenere, circa un cucchiaio.\nL'arsenico \u00e8 un potente veleno incolore e inodore che, assunto a piccole dosi, provoca crampi alle braccia e alle gambe e infine la morte. Lo 0,8 percentuale viene considerato tollerabile da un organismo normale. Inoltre, questo veleno blocca il processo di deterioramento dei tessuti e quindi il corpo rimane intatto, come mummificato.\nTuttavia il legno CCA recuperato da costruzioni demolite continua ad essere bruciato, per ignoranza, in fuochi domestici o commerciali; lo smaltimento sicuro di legno CCA continua ad essere poco praticato e ci sono preoccupazioni in alcune zone massicciamente edificate con legno trattato all'arsenico per la futura demolizione delle costruzioni.\nUn arsenobenzolo \u00e8 stato fondamentale nel debellare la sifilide.\nL'ossido arsenioso \u00e8 stato impiegato per la cura della leucemia promielocitica acuta in pazienti resistenti alla terapia con l'acido \"trans\"-retinoico.\nStoria.\nLa parola arsenico \u00e8 un prestito dal persiano \u0632\u0631\u0646\u064a\u062e (\"Zarnik\"), che vuol dire \"ornamento giallo\"; \"Zarnik\", per il tramite del siriaco \u0720\u0710 \u0719\u0710\u0726\u0722\u071d\u0710 \"(al) zarniqa\", venne adottato nel greco antico nella forma \"arsenikon\". L'arsenico era dunque conosciuto e utilizzato in Persia e in altri luoghi fin dai tempi antichi. Poich\u00e9 i sintomi dell'avvelenamento da arsenico erano mal definiti, veniva usato spesso per omicidi, fino all'ideazione del saggio di Marsh, un test di laboratorio molto sensibile in grado di rivelarne la presenza nei tessuti.\nNell'Et\u00e0 dei Metalli, l'arsenico non era conosciuto allo stato puro, ma solo come impurit\u00e0 presente nei minerali cupriferi; era scelto deliberatamente come allegante gi\u00e0 nel Calcolitico finale anatolico; poi, durante l'Et\u00e0 del Bronzo, veniva spesso unito al rame per creare una lega con caratteristiche simili al bronzo.\nIl primo a isolare l'arsenico elementare fu Jabir ibn Hayyan, prima dell'815 d.C. Alberto Magno nel 1250 isol\u00f2 l'elemento dal trisolfuro arsenioso, riscaldandolo insieme al sapone. Nel 1649 Johann Schroeder, il medico e farmacologo tedesco, fu la prima persona a riconoscere l'arsenico come elemento chimico a parte; pubblic\u00f2 due diversi modi per preparare arsenico. \n\u00c8 stato dimostrato come il corpo umano possa costruire una tolleranza all'arsenico assumendone piccole quantit\u00e0 per periodi prolungati; si dice che Mitridate VI del Ponto; dal nome di questo regnante deriva il termine \"mitridatismo\", che indica proprio la pratica da lui ideata e seguita, molto pi\u00f9 recentemente, anche da Rasputin ne facessero regolarmente uso per proteggersi da possibili avvelenamenti.\nNel 1998 \u00e8 stato stimato che in Bangladesh circa 57 milioni di persone bevano acqua da pozzi con concentrazioni di arsenico al di sopra dei limiti massimi di 50 parti per miliardo stabiliti dall'organizzazione mondiale per la sanit\u00e0, con conseguenze anche mortali; questo arsenico \u00e8 di origine naturale e viene rilasciato dai sedimenti nelle acque di falda a causa delle condizioni anossiche del sottosuolo. Queste acque sotterranee hanno cominciato ad essere utilizzate dopo l'avvio da parte di organizzazioni non governative occidentali di un grande programma di pozzi per ricavare acqua potabile, in modo da evitare l'uso di acque di superficie contaminate da batteri, ma i controlli sull'acqua di falda per l'arsenico non furono mai effettuati. Si pensa che molti altri paesi del sudest asiatico, come Vietnam, Cambogia e Tibet, abbiano ambienti geologici sotterranei tali da provocare la stessa alta concentrazione di arsenico nelle acque sotterranee. Seppure in percentuali molto inferiori anche in Europa le norme e le soluzioni per la riduzione di arsenico nell'acqua si rendono necessarie.\nDisponibilit\u00e0.\nL'arsenopirite, nota anche come mispickel (FeSAs), \u00e8 il pi\u00f9 comune minerale di arsenico, da cui l'elemento si ricava per arrostimento: il calore fa sublimare l'arsenico, lasciando come residuo solido il solfuro ferroso. La societ\u00e0 Rumianca, di Riccardo Gualino, nello stabilimento di Carrara Avenza fond\u00f2 la sua fortuna commerciale nella lavorazione delle piriti arseniose, come precursori di prodotti da usare nell'industria bellica e negli antiparassitari.\nI composti pi\u00f9 importanti dell'arsenico sono l'arsenico bianco (il suo solfuro), il \"verde di Parigi\" (acetoarsenito di rame [Cu2(AcO)(AsO3)]) e l'arsenato di piombo. Tutti sono stati usati in passato come agrofarmaci. L'arsenico pu\u00f2 raramente trovarsi puro in natura e pi\u00f9 spesso si trova associato a argento, cobalto, nichel, ferro, antimonio o zolfo.\nOltre che nelle forme inorganiche summenzionate, l'arsenico si pu\u00f2 trovare in un certo numero di composti organici nell'ambiente: una volta entrato nella catena alimentare, l'arsenico viene progressivamente metabolizzato in forme meno tossiche con un processo di metilazione.\nPrecauzioni ed effetti sulla salute.\nL'arsenico e molti dei suoi composti sono veleni particolarmente potenti. L'arsenico uccide danneggiando in modo gravissimo il sistema digestivo ed il sistema cardio-respiratorio, portando l'intossicato alla morte per arresto degli stessi ed avvelenamento dei tessuti cellulari che li compongono. Composti contenenti arsenico sono cancerogeni e, in particolare, sono implicati nella patogenesi del carcinoma della vescica, nel carcinoma mammario e di alcune neoplasie dell'apparato tegumentario. Un'estesa letteratura scientifica disponibile su prestigiose riviste internazionali ha ormai provato che l'esposizione cronica all'arsenico ha effetti multipli sulla salute:"}
{"id": "418", "revid": "1543377", "url": "https://it.wikipedia.org/wiki?curid=418", "title": "Antimonio", "text": "L'antimonio \u00e8 l'elemento chimico di numero atomico 51. Il suo simbolo \u00e8 Sb, dal latino \"stibium\" che significa \"bastoncino\". Bastoncini realizzati con polveri nere di antimonio (impastate con grassi) erano usati fin dall'antichit\u00e0 (nell'Antico Egitto) per il trucco degli occhi (kajal, khol), con funzioni rituali e igieniche.\n\u00c8 un semimetallo che si presenta in quattro forme allotropiche diverse. La forma stabile ha un aspetto metallico bianco-azzurrognolo, le forme instabili hanno colore giallo o nero. Viene usato come agente antifiamma e per produrre vernici, smalti, ceramiche e gomme, nonch\u00e9 un'ampia gamma di leghe metalliche.\nCaratteristiche.\nIn quanto semimetallo, l'antimonio ha l'aspetto di un metallo, ma non ne ha i comportamenti chimico e fisico tipici. Nella sua forma elementare \u00e8 un solido bianco-argenteo dai riflessi azzurrognoli che possiede scarse conducibilit\u00e0 termica ed elettrica e che sublima a temperature relativamente basse. Reagisce con gli acidi ossidanti e con gli alogeni. L'antimonio e le sue leghe si espandono per raffreddamento.\nSi stima che la quantit\u00e0 di antimonio nella crosta terrestre sia compresa tra 0,2 e 0,5\u00a0ppm. L'antimonio \u00e8 \"calcofilo\", si accompagna spesso allo zolfo, al tellurio e ad alcuni metalli pesanti: piombo, rame e argento.\nStoria.\nL'antimonio \u00e8 un elemento noto e usato nei suoi composti sin dall'antichit\u00e0, anteriormente al 3000 a.C. La stibnite, solfuro di antimonio, veniva usata sia come medicamento sia per truccare gli occhi. Sono stati trovati reperti risalenti al IV millennio a.C. Plinio il vecchio lo chiamava \"stibium\" mentre attorno all'800 d.C. era pi\u00f9 usato il nome di \"antimonium\" e i due nomi furono usati alternativamente sia per l'elemento sia per il suo solfuro. Questa imprecisione era dovuta anche al tentativo degli alchimisti di non diffondere le conoscenze acquisite, spesso accomunando prodotti diversi in base alle loro analogie simboliche. Solo in et\u00e0 moderna fu fatta distinzione.\nSignificato in alchimia.\nL'antimonio ha sempre goduto di una notevole fama in alchimia, presso la quale ha assunto il significato degli istinti selvaggi e animali da controllare, simboleggiati dal lupo, e perci\u00f2 era talvolta ritenuto il componente primordiale, o \u00abmateria prima\u00bb, della Grande Opera, la quale attraverso varie fasi sarebbe dovuta culminare con la produzione della pietra filosofale.\nQueste fasi prevedevano la purificazione dell'antimonio dalla materia liberandone il fuoco interiore, fino a ossidarlo o ucciderlo metaforicamente con la fiamma della salamandra (\"nigredo\"); in tal modo si otteneva il \"caput mortuum\", ossia la \u00abtesta di morto\u00bb, un residuo solforoso, da cui tramite sublimazione occorreva separare due tipologie di nature, ignea e mercuriale, associate rispettivamente al Sole e alla Luna, per poi ricongiungerle in parti uguali e celebrare il matrimonio chimico. Dalla loro unione sarebbe nato il \u00abbambino\u00bb, ovvero la pietra rossa, capace di convertire in oro i metalli vili.\nSuccesso e diffusione.\nDurante il Medioevo e il Rinascimento l'uso dell'antimonio conobbe un crescente successo e diffusione, al punto che, secondo lo storico della chimica A.F. Fourcroy, \u00abnessun corpo \u00e8 stato studiato pi\u00f9 di questo, nessuno \u00e8 stato oggetto di una maggior copia di scritti; si potrebbe creare un'intera biblioteca tutta di libri sull'antimonio\u00bb.\nLa prima descrizione nota di una procedura per isolare l'antimonio \u00e8 contenuta nel libro \"De la pirotechnia\" del 1540 scritto dal metallurgista italiano Vannoccio Biringuccio e pubblicato postumo; questa pubblicazione precede il pi\u00f9 famoso libro di Georg Agricola, \"De re metallica\" del 1556, anche questo pubblicato postumo. La scoperta dell'antimonio metallico spesso \u00e8 stata erroneamente attribuita ad Agricola per un ovvio motivo: mentre il libro \"De re metallica\", scritto in latino, poteva agevolmente essere letto da tutti gli studiosi del tempo, il libro \"De la pirotechnia\" era scritto in italiano ed \u00e8 andato quindi incontro ad una diffusione estremamente minore. \nSuccessivamente venne pubblicato a Lipsia, nel 1604, il libro \"Triumphwagen des Antimonij\", scritto in tedesco e poi tradotto in latino come \"Currus Triumphalis Antimonii\" (letteralmente \u00abIl carro trionfale dell'antimonio\u00bb), che contiene anch'esso la descrizione della preparazione dell'antimonio metallico. Sebbene questo libro sia pi\u00f9 recente, il monaco benedettino Basilio Valentino, suo autore nominale, in passato era stato molto spesso citato come scopritore dell'antimonio, sebbene sia ormai opinione comune che il vero autore dei numerosi libri a lui attribuiti abbia semplicemente usato come pseudonimo il nome di un monaco mai esistito; alcuni pensano trattarsi dello stesso editore, Johann Th\u00f6lde.\nOltre al testo di Valentino, anche Paracelso contribu\u00ec alla fama dell'antimonio, attribuendovi virt\u00f9 terapeutiche, come gi\u00e0 per altri metalli, tra cui la cura della lebbra, dell'alopecia, della morfea, di ferite e di ulcere. Egli inaugur\u00f2 quell'indirizzo della medicina chiamato \u00abiatrochimica\u00bb, basato sull'uso della chimica a scopi salutari, e destinato a dar vita a una lunga controversia con i farmacologi rimasti fedeli a Galeno riguardo alla bont\u00e0 o meno dell'antimonio.\nTra i seguaci di Paracelso che sostenevano la validit\u00e0 dell'antimonio, diversi alchimisti ricavarono numerosi composti. Oswald Croll ad esempio, seguendo anche precise rispondenze astrologiche, produsse un vetro di antimonio che venne usato per una serie di malattie.\nOrigine del nome.\nL'origine del nome non \u00e8 chiara; pu\u00f2 derivare dalle parole greche \"anti\" e \"monos\" col significato di \u00abopposto alla solitudine\u00bb perch\u00e9 si credeva che non esistesse allo stato puro, \nUn'altra possibile origine del nome \u00e8 \u00abanti-monaco\u00bb; Samuel Johnson infatti, nel suo dizionario di chimica, scrive che il monaco tedesco Basilio Valentino avrebbe provato l'antimonio coi maiali che, dopo un primo forte effetto lassativo, avevano subito iniziato a ingrassare. Basilio aveva quindi ripetuto l'esperimento coi suoi compagni, che per\u00f2 morirono tutti. Da allora la medicina chiam\u00f2 questa sostanza \"antimoine\", cio\u00e8 antimonaco. Ovviamente questa versione deve essere considerata come etimologia popolare in quanto il termine \"antimonium\" esiste da prima dell'800 d.C., e quindi almeno 6 secoli prima delle ipotetiche prodezze di Basilio Valentino, che probabilmente non \u00e8 mai esistito.\nAltri usi.\nNel 1700 l'antimonio fu messo al bando dalla Facolt\u00e0 medica di Parigi. La proibizione cadde quando la guarigione di re Luigi XIV dalla febbre tifoide venne attribuita all'antimonio.\nL'antimonio \u00e8 stato usato nel trattamento della schistosomiasi; data la sua affinit\u00e0 con lo zolfo, si lega agli atomi di zolfo contenuti in certi enzimi usati sia dal parassita che dall'ospite umano. Piccole dosi riescono ad uccidere il parassita senza danneggiare troppo l'organismo del paziente.\nNome chimico.\nIl simbolo chimico dell'antimonio si deve a J\u00f6ns Jacob Berzelius che inizi\u00f2 a citarlo nei suoi scritti ricorrendo dall'abbreviazione del nome latino \"stibium\". Il simbolo proposto da Berzelius fu \"St\", successivamente cambiato in \"Sb\". Questo nome proviene a sua volta dal nome copto del solfuro d'antimonio, attraverso il greco.\nApplicazioni.\nL'antimonio trova sempre maggiore uso nell'industria dei semiconduttori nella produzione di diodi, sensori infrarossi e dispositivi basati sull'effetto Hall.\nIn lega con il piombo, ne aumenta notevolmente la durezza e la resistenza meccanica, tant'\u00e8 che la produzione di piombo-antimonio per la realizzazione di batterie per autotrazione \u00e8 il principale consumo di questo elemento. Tra le altre applicazioni vi sono le produzioni di:\nGli ossidi e i solfuri di antimonio, l'antimoniato(V) di sodio (NaSbO3) e il tricloruro di antimonio(III) (SbCl3) sono usati nella produzione di composti ignifughi, di smalti, di vernici, di vetri e di ceramiche e come catalizzatori di esterificazione. L'antimonio \u00e8 utilizzato nelle industrie di semiconduttori (dispositivi elettronici, diodi, transistor, circuiti integrati) per il drogaggio dei semiconduttori. Il pi\u00f9 importante composto dell'antimonio(III) \u00e8 il suo triossido (Sb2O3), usato principalmente nella produzione di sostanze ignifughe e ritardanti di fiamma che trovano a loro volta impiego nei settori pi\u00f9 disparati, dai giocattoli ai vestiti per i bambini alle fodere per sedili di aereo o automobile. Il solfuro di antimonio(III) (Sb2S3) \u00e8 contenuto nei fiammiferi. Un'applicazione attuale dell'antimonio \u00e8 nell'ambito delle memorie a cambiamento di fase, come elemento principe di una lega calcogenura denominata GST.\nDisponibilit\u00e0.\nBench\u00e9 non sia un elemento abbondante, l'antimonio si trova in oltre 100 diversi minerali. A volte si trova allo stato nativo, ma la forma pi\u00f9 frequente \u00e8 quella del solfuro, la stibnite (Sb2S3).\nL'antimonio viene commercializzato in molte forme fisiche: dalla polvere, ai cristalli, ai pezzi, ai lingotti.\nNOTA: i dati per gli Stati Uniti non sono stati pubblicati.\nPrecauzioni.\nL'antimonio e molti dei suoi composti sono considerati tossici. Clinicamente l'avvelenamento da antimonio \u00e8 molto simile a quello da arsenico. A piccole dosi provoca mal di testa e vertigini, a dosi pi\u00f9 alte provoca attacchi di vomito violenti e frequenti e porta alla morte nell'arco di pochi giorni. Come per l'arsenico, nella prima met\u00e0 del XIX secolo l'ideazione del test di Marsh, un test di laboratorio molto sensibile, ne permise l'analisi chimica. In Europa le norme e le soluzioni per la riduzione di antimonio nell'acqua si rendono necessarie per preservare la salute umana."}
{"id": "419", "revid": "120132318", "url": "https://it.wikipedia.org/wiki?curid=419", "title": "Argon", "text": "L'argon o argo (dal greco \"arg\u00f2s -\u00f2n\", significato: \"pigro\") \u00e8 l'elemento chimico della tavola periodica che ha come simbolo Ar e come numero atomico 18. \u00c8 un gas nobile del periodo 3 e costituisce circa lo 0,95% del volume dell'atmosfera terrestre.\nCaratteristiche.\nL'argon \u00e8 un elemento chimico estremamente stabile, inodore e insapore. \u00c8 due volte e mezzo pi\u00f9 solubile in acqua dell'azoto, che ha circa la stessa solubilit\u00e0 dell'ossigeno.\nNel 2002 \u00e8 stato scoperto che l'argon, apparentemente inerte, come il kripton e lo xeno pu\u00f2 formare un composto chimico con l'uranio. La sintesi dell'idrofluoruro di argon (HArF) \u00e8 stata compiuta da ricercatori dell'universit\u00e0 di Helsinki nel 2000. \u00c8 stato descritto anche un altro composto a base di fluoro, altamente instabile, ma la notizia non \u00e8 stata ancora confermata.\nSebbene allo stato attuale non siano documentati altri composti dell'argon, questo elemento pu\u00f2 formare clatrati con l'acqua quando i suoi atomi sono intrappolati in una matrice di molecole d'acqua. Previsioni teoriche e simulazioni al calcolatore hanno trovato alcuni composti di argon che dovrebbero essere stabili, ma non sono ancora note procedure di sintesi per ottenerli.\nApplicazioni.\nL'argon \u00e8 usato nell'illuminotecnica perch\u00e9 non reagisce con il filamento incandescente delle lampadine, nemmeno ad alte temperature quando l'azoto biatomico diventa instabile. Altri usi:\nStoria.\nNel 1785 Henry Cavendish sospett\u00f2 la presenza dell'argon (dal greco \"argos\", \"inerte\") come costituente dell'aria, ma non fu capace di dimostrarne l'esistenza: la scoperta si deve perci\u00f2 a Lord Rayleigh e Sir William Ramsay che nel 1894 lo isolarono per distillazione dall'aria liquida. Fino al 1957 il suo simbolo fu rappresentato dalla sola lettera A.\nDisponibilit\u00e0.\nL'argon viene isolato per distillazione frazionata dell'aria liquida. L'atmosfera terrestre ne contiene lo 0,94% in volume che corrisponde all'1,285% in peso. Per confronto l'atmosfera di Marte contiene l'1,6% di Ar-40 e 5\u00a0ppm di Ar-36.\nNei processi criogenici di raffreddamento dell'aria per la produzione di gas liquidi, tra cui azoto, ossigeno e idrogeno, l'aria pu\u00f2 essere sottoposta ad una distillazione frazionata che sfrutta i differenti punti di ebollizione di ciascun componente; il punto di ebollizione dell'argon \u00e8 intermedio tra quello dell'azoto e dell'ossigeno.\nComposti.\nFino al 1962 si riteneva che l'argon e gli altri gas nobili fossero chimicamente inerti ed incapaci di formare composti; nonostante la loro elevata inerzia, \u00e8 stato per\u00f2 possibile forzarli a legarsi ad altri atomi. I primi composti di argon sono stati sintetizzati da alcuni ricercatori dell'Universit\u00e0 di Helsinki per irraggiamento ultravioletto di argon congelato contenente acido fluoridrico ottenendo \"fluoroidruro di argon\", HArF.\nIsotopi.\nI principali isotopi dell'argon che si trovano sulla Terra sono 40Ar, 36Ar e 38Ar. Il 40K che esiste in natura decade in 40Ar, stabile, con un'emivita di anni attraverso una cattura elettronica ed una emissione di positroni. 40Ar \u00e8 usato per datare le rocce.\nNell'atmosfera terrestre 39Ar viene prodotto per azione dei raggi cosmici. A livello della superficie viene invece prodotto per cattura neutronica dal 39K o per emissione di una particella alfa dal 41Ca. L'argon-37 si crea dal decadimento del calcio-40 come risultato di esplosioni nucleari sotterranee; la sua emivita \u00e8 di 35 giorni.\nPericoli per la salute.\nL'argon non \u00e8 tossico per l'organismo. Tuttavia concentrazioni molto elevate di questo gas danno luogo a una sintomatologia asfittica poich\u00e9 non soddisfa la richiesta di ossigeno della respirazione. A causa del suo peso specifico l'argon tende a ristagnare negli ambienti, perci\u00f2 lo stoccaggio di grandi quantit\u00e0 di argon in locali piccoli e chiusi \u00e8 pericoloso nel caso di perdite."}
{"id": "423", "revid": "122669847", "url": "https://it.wikipedia.org/wiki?curid=423", "title": "Adenosina trifosfato", "text": "Ladenosina trifosfato (o ATP) \u00e8 un acido formato da una base azotata, cio\u00e8 l'adenina, dal ribosio, che \u00e8 uno zucchero pentoso, e da tre gruppi fosfato. \u00c8 uno dei reagenti necessari per la sintesi del RNA, ma soprattutto \u00e8 il collegamento chimico fra catabolismo e anabolismo e ne costituisce la \"corrente energetica\". Esso viene idrolizzato ad ADP (adenosindifosfato), che viene riconvertito in ATP mediante vari processi.\nL'ATP \u00e8 il composto ad alta energia richiesto dalla quasi totalit\u00e0 delle reazioni metaboliche endoergoniche. Esso viene prodotto secondo la reazione endoergonica:\nL'ATP non pu\u00f2 stare libero nel citosol ma deve essere chelato (stabilizzato) dal magnesio. Esso maschera parzialmente le cariche negative e influenza la conformazione nello spazio dei gruppi fosfato.\nDalla respirazione, in cui si libera energia, una parte molto piccola di essa (30,5 kJ/mol) viene immagazzinata nelle molecole di ATP. L'immagazzinamento vero e proprio avviene quando la fosfocreatina cede alla molecola di ADP un gruppo fosfato che appunto le mancava per divenire ATP. Mentre si uniscono gruppo fosfato e ADP, l'energia viene imprigionata nei nuovi legami chimici: adesso avremo finalmente la molecola di ATP.\nEnergia di idrolisi dell'ATP.\nL'ATP dona energia mediante reazione di idrolisi, mediata dall'enzima ATPasi, che nella maggior parte dei casi coinvolge il trasferimento di un gruppo fosfato.\nL'energia che si libera viene subito utilizzata grazie ad enzimi che attuano reazioni che ne richiedono.\nNell'ATP c'\u00e8 una tensione repulsiva tra gli atomi di ossigeno dei gruppi fosfato che a pH 7 sono ionizzati. La forza di repulsione non \u00e8 sufficiente a rompere il legame perch\u00e9 l'energia di attivazione \u00e8 pi\u00f9 elevata. Questi gruppi fosfato obbligano i due atomi di ossigeno carichi negativamente ad avvicinarsi fra loro, generando una forte repulsione. La presenza di ioni idronio derivati dalle molecole d'acqua crea un legame col gruppo fosfato terminale dell'ATP, generando una violenta repulsione fra gli ioni ossigeno che porta alla rottura del primo legame del gruppo fosfato con formazione di ADP.\nPartecipazione dell'ATP nei processi di energetizzazione delle molecole.\nSono poche le reazioni dove l'ATP dona energia a una molecola tramite idrolisi, principalmente fornisce energia alle altre molecole per trasferimento di gruppi fosfato. L'idrolisi in s\u00e9 produce solo la liberazione di calore che non pu\u00f2 essere usato in sistemi omeotermi. ATP pu\u00f2 dunque o donare un gruppo fosforico o donare l'Adenilato. I gruppi fosfato che possono subire un attacco sono 3:\nQuesta ultima reazione si chiama adenilazione, il pirofosfato rilasciato con un'adenilazione viene poi scisso in due gruppi singoli dalla pirofosfatasi inorganica\nL'adenilazione \u00e8 fondamentale per portare l'acido grasso a un livello energetico superiore preparandolo cos\u00ec al suo legame con il trasportatore.\nCollegamenti esterni.\n[[ARGH]"}
{"id": "424", "revid": "322321", "url": "https://it.wikipedia.org/wiki?curid=424", "title": "Assisi", "text": "Assisi (: ) \u00e8 un comune italiano di abitanti della provincia di Perugia in Umbria.\n\u00c8 nota per essere la citt\u00e0 in cui vissero e morirono san Francesco, patrono d'Italia, e santa Chiara.\nGeografia fisica.\nTerritorio.\nLa citt\u00e0 di Assisi \u00e8 situata sul versante nord-occidentale del monte Subasio, in posizione moderatamente rialzata rispetto alla Valle Umbra settentrionale, a circa 26\u00a0km a sudest di Perugia.\nClima.\nIl territorio comunale assisano comprende porzioni sia pianeggianti, sia collinari che di bassa montagna. La citt\u00e0, grazie alla sua posizione posta in collina ed affacciata sulla Valle Umbra, presenta un clima gradevole, ma di transizione tra l'area di pianura ad ovest e quella pi\u00f9 montuosa ad est, con estati calde, ma non afose ed inverni non eccessivamente rigidi. Caratteristica invernale sono le temperature percepite dal corpo umano a seguito dei freddi venti di tramontana che scorrono lungo il bordo nord occidentale del Monte Subasio e possono abbassare considerevolmente la temperatura percepita. Una volta o due l'anno fa comparsa nella citt\u00e0 anche la neve, ma grazie alla propria posizione riparata, molto difficilmente cade in quantit\u00e0 rilevanti. La primavera e l'autunno tendono ad essere piovose e piuttosto tiepide.\nLe aree del territorio comunale in posizione pianeggiante presentano invece un clima caratterizzato da estati leggermente pi\u00f9 calde rispetto alla citt\u00e0, talvolta afose a causa del maggior tasso di umidit\u00e0, mentre nel periodo autunnale ed invernale nelle giornate di cielo sereno sono spesso ricoperte dalla nebbia che talvolta perdura per tutto l'arco della giornata.\nIn inverno possono prodursi brinate sia in citt\u00e0, sia nella valle sottostante, con temperature notturne anche ben al di sotto degli zero gradi. Il territorio a nord del capoluogo comunale, che si protrae verso i comuni di Nocera Umbra, Gualdo Tadino e Valfabbrica, \u00e8 di tipo collinare-bassa montagna, e presenta pertanto un clima pi\u00f9 simile a quello montano, con estati non troppo calde e solitamente ventilate, mentre gli inverni risultano talvolta rigidi con nevicate localmente abbondanti soprattutto a seguito delle irruzioni di aria fredda da nord-est.\nStoria.\nDalla fondazione alle invasioni barbariche.\nLe tracce pi\u00f9 antiche della presenza umana nel territorio assisiate risalgono al Neolitico.\nNumerosi reperti archeologici indicano Assisi tra\nle sue origini da un piccolo villaggio abitato dagli Umbri gi\u00e0 nel periodo villanoviano (IX\u2013 VIII secolo a.C.). Come ci dimostrano i vari reperti archeologici rinvenuti, gli Umbri intrattenevano profondi rapporti (soprattutto commerciali) con i vicini Etruschi, stanziati sulla sponda occidentale del Tevere, dai quali differivano, per\u00f2, per lingua e cultura.\nI Romani nel 295 a.C., con la battaglia del Sentino, imposero definitivamente il loro dominio anche nell'Italia Centrale. La citt\u00e0 umbra ebbe il nome di \"Asisium\" e fu monumentalizzata a partire dal II secolo a.C. Nell'89 a.C. divenne \"municipium\" e fu un importante centro economico e sociale dell'Impero romano. Il suo toponimo ha origini prelatine, e conservando un'incerta etimologia, viene interpretato in due differenti modi. \"Citt\u00e0 del falco\", o \"dell'astore\" oppure dalla base latina \"ossa\" ovvero \"torrente\" con ovvio riferimento al fiume Assino. Nel corso del III secolo, per l'azione di san Rufino, vescovo e martire, inizia a diffondersi il cristianesimo.\nCon il crollo dell'Impero romano anche Assisi conobbe la buia et\u00e0 delle invasioni barbariche e, nel 545, fu saccheggiata dai Goti di Totila. Conquistata dai Bizantini, pass\u00f2 poco tempo dopo (568) sotto il dominio longobardo e venne annessa al Ducato di Spoleto, del quale condivise le sorti fino all'inizio \nDopo un periodo di guerre, nel 1174 fu assediata e conquistata da Federico Barbarossa, che diede l'investitura della citt\u00e0 al duca Corrado di Lutzen, detto anche Corrado di Urslingen: Assisi divenne dominio imperiale, ma sollevazioni popolari (1198) inaugurarono ben presto l'epoca comunale, non senza lotte interne e guerre con la vicina Perugia.\nTra il 1181 e il 1182, nasce ad Assisi Francesco \u2013 figlio di Pietro di Bernardone e Madonna Pica\u00a0\u2013 il futuro santo che, con la sua opera, segner\u00e0 la storia del luogo.\nNel 1198 il popolo di Assisi, stanco delle prepotenze del duca di Lutzen, si ribell\u00f2 scacciandolo dalla citt\u00e0. Durante la fine della prima met\u00e0 del Duecento l'Assisi guelfa sub\u00ec vari assedi da parte delle truppe saracene e tartare facenti parte del grande esercito di Federico II di Svevia. Le truppe imperiali devastarono a pi\u00f9 riprese il contado ma la citt\u00e0 grazie alla valenza delle sue milizie ed al carisma di Santa Chiara resistette alle incursioni. Negli anni a seguire Assisi vide alternarsi al controllo della citt\u00e0 guelfi e ghibellini. Successivamente la citt\u00e0 pass\u00f2 sotto il dominio della Chiesa, dei Perugini, di Gian Galeazzo Visconti, dei Montefeltro, di Braccio Fortebraccio da Montone, passando infine sotto il controllo di Francesco Sforza.\nNel novembre del 1442 Assisi, difesa in quel periodo da Alessandro Sforza, subisce l'assedio delle truppe comandate dal Piccinino. Dopo molti giorni di vani tentativi le truppe assedianti, anche grazie all'aiuto di un frate traditore, riescono a penetrare all'interno della cinta di mura. Assisi viene pesantemente devastata e saccheggiata ma il Piccinino si oppone comunque alla completa distruzione della citt\u00e0 rifiutando i 15000 fiorini offerti dai perugini.\nLe fazioni legate alle famiglie dei Nepis (della \"parte de sopra\") e dei Fiumi (della \"Parte de Sotto\") si fronteggiarono fino al XVI secolo quando la conquista dell'Umbria da parte di papa Paolo III restitu\u00ec alla citt\u00e0 un periodo di pace e tranquillit\u00e0.\nDall'et\u00e0 moderna ad oggi.\nA partire dal XVII secolo, grazie alla fondazione di istituti ed accademie, riprende con grande fervore l'attivit\u00e0 culturale, interrotta dal periodo delle guerre napoleoniche (1799), quando le truppe francesi al comando di Napoleone Bonaparte saccheggiarono la citt\u00e0 e molte opere d'arte.\nNel 1860, con plebiscito unanime, ader\u00ec al nascente Stato italiano. L'unificazione permetter\u00e0 alla citt\u00e0 di aprirsi progressivamente all'esterno, grazie anche alla costruzione dello scalo ferroviario. Con il ritrovamento dei corpi di San Francesco (1818) e Santa Chiara (1850), Assisi diventa meta privilegiata di pellegrinaggi; il turismo religioso dette un forte incremento alla rinascita dell'economia locale.\nDurante la seconda guerra mondiale, nel periodo seguente all'8 settembre 1943 e all'occupazione tedesca, Assisi \u00e8 letteralmente invasa dai profughi, tra i quali oltre 300 ebrei. Il vescovo monsignore Giuseppe Placido Nicolini \u2013 coadiuvato dal segretario, don Aldo Brunacci, e dal guardiano del Convento di San Damiano, padre Rufino Niccacci \u2013 trasforma Assisi in uno dei centri principali della resistenza civile italiana all'Olocausto. Travestiti da frati e suore, nascosti nei sotterranei e nelle cantine, mimetizzati tra gli sfollati, provvisti di documenti falsi, gli ebrei rifugiatisi ad Assisi sono protetti da una vasta rete di solidariet\u00e0 che si estende anche ad altre zone dell'Umbria ed ha contatti, anche attraverso il ciclista Gino Bartali, con le centrali di resistenza e finanziamento della DELASEM in Liguria e Toscana. Il compito \u00e8 arduo.\nTra i rifugiati ci sono donne, bambini, vecchi, ammalati, che necessitano di cure ed assistenza per le necessit\u00e0 quotidiane. Si organizza persino una scuola dove i bambini ebrei possano ricevere istruzione religiosa ebraica. Grazie anche alla complicit\u00e0 del colonnello tedesco Valentin M\u00fcller, che dichiarer\u00e0 Assisi una zona franca ospedaliera, nessun ebreo sar\u00e0 deportato da Assisi.\nIl vescovo Giuseppe Placido Nicolini, don Aldo Brunacci e padre Rufino Niccacci, ricevono nel dopoguerra l'alta onorificenza di giusti tra le nazioni dall'Istituto Yad Vashem di Gerusalemme, unitamente a Luigi e Trento Brizi che nel loro piccolo negozio di souvenir vicino a piazza Santa Chiara hanno provveduto alla stampa di tanti falsi documenti di identit\u00e0. Nel 1985 il film \"Assisi Underground\" di Alexander Ramati ricostruisce le vicende e i protagonisti di quegli anni. Nel 2004 la Medaglia d'oro al Valor Civile \u00e8 conferita alla citt\u00e0 di Assisi per l'impegno civile dimostrato dall'intera popolazione.\nIl 27 ottobre 1987, su invito del papa Giovanni Paolo II, i principali rappresentanti delle religioni del mondo si riunirono ad Assisi per un incontro di preghiera in nome di san Francesco, \"profeta della pace\" come lo defin\u00ec lo stesso pontefice dando inizio allo \"spirito di Assisi\".\nNel 2000 la citt\u00e0 di Assisi, la Basilica Papale di San Francesco, quella di Santa Maria degli Angeli e gli altri luoghi francescani, con la quasi totalit\u00e0 del territorio comunale, costituiscono un sito inserito nella lista del Patrimonio Mondiale UNESCO.\nOnorificenze.\nCon decreto del Presidente della Repubblica (come la prassi prevede, su proposta del Presidente del Consiglio dei Ministri) nell'anno 2011 l'Ufficio dell'Araldica del Governo ha rinnovato il gonfalone di Assisi - che gi\u00e0 \"ab antiquo\", dal XIV secolo\",\" era insignita del titolo di citt\u00e0 - col motto \"Seraphica Civitas\" poi sovrimpresso dalla civica amministrazione sulla segnaletica e in generale sugli stemmi cittadini.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2015 la popolazione straniera residente era di persone o 11%.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nAssisi ricopre tutte le fasce di et\u00e0 e diversi percorsi di studio per quanto concerne la formazione: Scuola Elementare, Scuola Media Inferiore, Liceo Scientifico ann.convitto nazionale Principe di Napoli, Liceo Classico-Linguistico-Sociopsicopedagogico (Sesto Properzio), I.T.I.S-istituto tecnico industriale, Istituto Geometri (Bonghi), Istituto di Ragioneria e perito commerciale, I.P.S.A.R Istituto professionale alberghiero.\nUniversit\u00e0.\nIl comune di Assisi ha anche la sua sede universitaria, ubicata in pieno centro a Palazzo Bernabei.\nSi tratta di una sede distaccata della Facolt\u00e0 di economia dell'Universit\u00e0 degli Studi di Perugia: i corsi sono quelli di Economia e Gestione dei Servizi Turistici ed Economia del Turismo. Nel 2010 i corsi di economia del turismo ad Assisi hanno rischiato la chiusura a seguito di una razionalizzazione dell'offerta didattica decisa dall'ateneo perugino, le accese proteste del sindaco Ricci e di un comitato di studenti hanno favorito il mantenimento della sede universitaria e l'istituzione del corso in Economia Internazionale del Turismo (laurea triennale), a cui collabora anche l'Universit\u00e0 per Stranieri di Perugia.\nNella stessa sede c'\u00e8 anche il CST, il Centro Italiano di Studi Superiori sul Turismo\nNel 1971, inoltre, \u00e8 stato fondato l'Istituto Teologico di Assisi, aggregato alla Facolt\u00e0 di Teologia della Pontificia Universit\u00e0 Lateranense, che rappresenta la terza istituzione universitaria dell'Umbria insieme alle due Universit\u00e0 di Perugia. L'Istituto ha sede nel Sacro Convento di San Francesco.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la lavorazione della ceramica, del ferro battuto e del legno. Sono rinomati i laboratori di oreficeria, di intarsio, di intaglio, di ebanisteria, quelli delle sculture religiose a cesello, oltrech\u00e9 l'arte del restauro, che spazia dai mobili agli strumenti musicali e quella del vetro.\nTurismo.\nRisorsa notevole della citt\u00e0 \u00e8 il turismo. \nInfrastrutture e trasporti.\nFerrovie.\nA pochi chilometri dal centro del paese, scendendo in pianura presso la cittadina di Santa Maria degli Angeli, Assisi dispone di una propria stazione ferroviaria sulla linea Foligno - Terontola.\nAeroporti.\nA 12\u00a0km da Assisi, in localit\u00e0 Sant'Egidio, si trova l'Aeroporto internazionale dell'Umbria-San Francesco d'Assisi.\nAmministrazione.\nGemellaggi.\nAssisi \u00e8 gemellata con:\nInoltre, sussistono dei patti di amicizia con:\nSport.\nCiclismo.\nAssisi \u00e8 stata quattro volte sede di arrivo di tappa del Giro d'Italia: la prima nel 1978, l'ultima nel 2012. Nel 1982 e nel 1995 si tratt\u00f2 di frazioni a cronometro.\nCalcio.\nLa principale squadra di calcio della citt\u00e0 \u00e8 la Fortitudo Assisi Subasio che milita nel campionato umbro di Eccellenza. \u00c8 stata rifondata nel 2020."}
{"id": "426", "revid": "253269", "url": "https://it.wikipedia.org/wiki?curid=426", "title": "Alfred Hitchcock", "text": "Lo spartiacque nella carriera di Hitchcock \u00e8 rappresentato dal suo trasferimento da Londra a Hollywood, avvenuto nel 1940. In base a questa data, gli studiosi suddividono la sua produzione in due grandi periodi:\nL'ultimo film \u00e8 \"Complotto di famiglia\" diretto nel 1976.\nIl regista \u00e8 conosciuto anche, grazie ai suoi capolavori \"thriller\", come \"maestro del brivido\".\nBiografia.\nPrimi anni e infanzia.\nAlfred Hitchcock nasce il 13 agosto 1899 a Leytonstone, un quartiere dell'East End di Londra, a otto chilometri dal centro.\nI genitori William (1862\u20131914) ed Emma Jane Whelan (1863\u20131942) erano titolari e proprietari di un negozio di frutta e verdura; il padre commerciava come grossista di derrate alimentari e successivamente acquist\u00f2 anche una pescheria.\nDirimpetto al negozio si trovava l'abitazione della famiglia. Alfred \u00e8 il pi\u00f9 giovane di tre fratelli.\nIl padre, fedele osservante della Chiesa di Roma, provvide a impartirgli un'educazione cattolica.\nSpesso Alfred accompagnava il padre sul carretto con i cavalli nel giro di consegna delle merci ai clienti e ai negozi della zona. Da regista Hitchcock ha spesso inserito nei suoi film questi ricordi e gli ambienti della Londra della sua infanzia; in particolare in \"Il pensionante\" (1927) e in \"Frenzy\" (1972).\nIl padre era molto severo. Un episodio traumatico vissuto nell'infanzia \u00e8 cos\u00ec raccontato a Fran\u00e7ois Truffaut: \"Avevo forse quattro o cinque anni ... Mio padre mi mand\u00f2 al commissariato di polizia con una lettera. Il commissario la lesse e mi rinchiuse in una cella per cinque o dieci minuti dicendomi: \"Ecco che cosa si fa ai bambini cattivi!\". - E lei che cosa aveva fatto per meritare questa punizione? - Non ne ho la minima idea. Mio padre mi chiamava agnellino senza macchia. Veramente non riesco a immaginarmi che cosa abbia potuto fare.\" Il motivo dell'innocente arrestato e imprigionato ingiustamente ricorre molto frequentemente nei suoi film e appare il tentativo di esorcizzare quel trauma infantile. Il 12 dicembre del 1914 muore il padre all'et\u00e0 di 52 anni.\nInteressi e studi.\nLa famiglia gli trasmette un grande amore per il teatro. Si recavano tutti insieme alla domenica nei teatri della zona e Alfred ben presto conosce, attraverso commedie e drammi, tante storie con cui nutrire la sua fantasia; apprezza le interpretazioni di attori e attrici famose, guarda ammirato le spettacolari scenografie. Durante il tempo libero spesso se ne sta solitario e disdegna i giochi, preferisce osservare. Ha una passione spiccata per la geografia: colleziona carte topografiche, studia gli orari ferroviari. A otto anni ha gi\u00e0 percorso tutte le linee tramviarie londinesi e raggiunto in battello a vapore la foce del Tamigi. Consulta con regolarit\u00e0 il bollettino dei naviganti e su una mappa segna le rotte della flotta mercantile inglese.\nNell'autunno del 1910 \u00e8 iscritto presso il Saint Ignatius College, retto dai Gesuiti, sperimentandone la rigida disciplina. Nel luglio del 1913, a 13 anni, lascia l'istituto. Per tutto il 1914 frequenta dei corsi serali presso la Scuola di Ingegneria e Navigazione presso l'Universit\u00e0 di Londra, ma non ne \u00e8 rimasta documentazione in nessun dipartimento universitario della citt\u00e0, perch\u00e9 non era abitudine conservare la documentazione dei frequentanti non iscritti a un corso di laurea.\nPrimo impiego.\nAll'inizio del 1915 trova un posto alla Henley Telegraph &amp; Cable Company, una fabbrica di cablature elettriche, fili telegrafici e materiale bellico. Per 15 scellini alla settimana deve calcolare la misura e il voltaggio dei cavi elettrici che la ditta installa. Nel 1917 \u00e8 sottoposto alla visita medica per il servizio militare, ma viene riformato. Si arruola comunque in un corpo volontario del genio.\nLegge molto: Gilbert Keith Chesterton, John Buchan, Edgar Allan Poe, Gustave Flaubert; scrive racconti per la rivista aziendale. Alla Henley, grazie alla sua abilit\u00e0 nel disegno, viene trasferito all'ufficio pubblicit\u00e0. Continua a frequentare il teatro e si appassiona al cinema. A Londra all'epoca c'erano 400 cinematografi e l'ingresso al cinema costava meno della poltrona a teatro.\nIl cinema.\nNel 1920 entra nel mondo del cinema: viene assunto nella sede londinese della Famous Players-Lasky-Studios, una societ\u00e0 cinematografica anglo-americana (la futura Paramount Pictures). Il suo lavoro consiste nel disegnare i titoli e le didascalie dei film muti prodotti dallo studio, un lavoro che esegue spesso di notte perch\u00e9 non ha lasciato il vecchio impiego alla Henley.\nDal 1923 al 1925 lavora per la Gainsborough Pictures, occupandosi di diverse mansioni secondarie, come il pi\u00f9 classico dei tuttofare: sceneggiatore, scenografo, assistente alla regia, addirittura montatore in cinque film. Affianca come aiuto il regista Graham Cutts nella lavorazione del film \"Woman to Woman\" prodotto da Michael Balcon. \nL'ultima esperienza maturata come aiuto scenografo-sceneggiatore per il film \"The Blackguard\" di Graham Cutts, coproduzione fra la Gainsbourough e l'UFA di Berlino, lo porta nella capitale tedesca dove lavora a fianco di Murnau, che stava girando \"L'ultima risata\" e di Fritz Lang, che aveva appena finito di girare \"I nibelunghi\". Si fa risalire a questo soggiorno berlinese la componente espressionistica di tanto cinema hitchcockiano.\nL'incontro con Alma Reville.\nTra le montatrici approdate alla Balcon Saville Freedam, conosce Alma Reville, sua coetanea (era nata il giorno dopo Alfred), gi\u00e0 con una brillante carriera che l'aveva portata a lavorare con David Wark Griffith nella lavorazione di \"Hearts of the World\" (\"Cuori del mondo\").\nHitchcock, in qualit\u00e0 di aiuto regista di \"Woman to Woman\", le propone di montare le inquadrature. Da quella collaborazione nasce un lungo fidanzamento e un matrimonio, celebrato nel 1926 e durato fino alla morte.\nIl loro rapporto rappresenta un sodalizio sentimentale e professionale: la moglie collaborer\u00e0 come sceneggiatrice a molti dei suoi film e il regista terr\u00e0 sempre molto al suo giudizio e ai suoi suggerimenti. Alma e Alfred avranno un'unica figlia, Patricia, Pat, (1928 - 2021), che collaborer\u00e0 come attrice in alcuni lavori del padre.\nPeriodo britannico.\nIl primo film da regista.\nNel 1925 Michael Balcon gli affida la regia di un film anglotedesco: \"Il labirinto delle passioni (The Pleasure Garden)\". \u00c8 il suo primo film. Fa percorrere ad Alfred e Alma migliaia di chilometri perch\u00e9 fu girato tra Monaco, il lago di Como, la Riviera ligure (Alassio e Genova), Parigi e Cherbourg. Con le difficolt\u00e0 economiche, gli imprevisti, gli intoppi e i capricci delle dive americane, rappresent\u00f2 una specie di battesimo di fuoco per il giovane regista esordiente.\nI film muti.\nHitchcock girer\u00e0 dal 1925 al 1929 nove film muti. Nel 1926 dirige il suo secondo film, \"L'aquila della montagna\", andato perduto. Il primo vero film di successo \u00e8 \"Il pensionante\" (1927), \"il suo primo film di suspense\" (Rohmer-Chabrol). Grazie al successo ottenuto, Hitchcock \u00e8 contattato da John Maxwell, direttore della casa di produzione \"British International Picture\" (BIP), che gli offre un contratto molto vantaggioso, di 13.000 sterline l'anno. Hitchcock firma, ma gira ancora due film dovuti alla \"Gainsborough Picture\", \"Il declino\", \"Virt\u00f9 facile\".\nDirige poi con la nuova casa di produzione \"Vinci per me!\", \"La moglie del fattore\", \"Tabarin di lusso\", \"L'isola del peccato\" (1929).\nI primi film sonori.\nNel 1929 Hitchcock dirige \"Ricatto\" (\"Blackmail\"), il suo primo film sonoro e il primo film sonoro in Europa.\nFino al 1933 alterna film a suspense a storie di vario genere, spesso riduzioni di romanzi o trascrizioni cinematografiche di commedie celebri: \"Giunone e il pavone\", \"Omicidio!\", \"Fiamma d'amore\", \"Ricco e strano\", \"Numero diciassette\",\n\"Vienna di Strauss\".\nLe spy story.\nNel 1934 Hitchcock firma un contratto per cinque film con la casa di produzione Gaumont British Picture Corporation, di cui era responsabile Michael Balcon, con il quale aveva gi\u00e0 collaborato nei primi film. \"L'isola del peccato\" (1929) e \"Ricco e strano\" nei quali ha messo con sincerit\u00e0 e audacia molto di s\u00e9, non vengono compresi dalla critica britannica dell'epoca. Furono fiaschi commerciali e ci\u00f2 gli imped\u00ec di proseguire su una strada che pure sapeva fruttuosa, smorz\u00f2 lo slancio e indusse il regista a rinunciare.\nHitchcock vuol trovare una ricetta, non c'\u00e8 dubbio, che lasci per\u00f2 una parte consistente al talento artistico, al suo stile, e \"L'uomo che sapeva troppo\", girato nel 1934, \u00e8 un perfetto successo strategico: la critica e il pubblico, trovando adesso un Hitchcock simile a quello che immaginavano, applaudono il film senza riserve. L'anno successivo, riprendendo lo stesso principio \"... lo innalz\u00f2 a un punto di massima perfezione\" (Rohmer-Chabrol) con \"Il club dei 39\".\nSeguiranno \"Amore e mistero\", \"Sabotaggio\", \"Giovane e innocente\" e \"La signora scompare\", quello che Raymond Durgnat ha definito \"The classic thriller sextet\" (un ciclo di sei classici thriller).\nLa fama internazionale che gli deriva da queste opere attira l'attenzione dei produttori americani, che incominciano a fargli proposte di contratti; contemporaneamente la \"Gaumont-British\" si scioglie, disperdendo il gruppo di collaboratori esperti e fidati con cui Hitchcock era abituato a lavorare: Michael Balcon va alla Metro, Charles Bennett alla Universal, Ivor Montagu lascia il cinema. Il contratto di Hitchcock \u00e8 subito rilevato dalla \"Gainsborough\". Incominciano i contatti con David O. Selznick.\nCon la figlia Pat e la moglie Alma, nell'agosto del 1937 fa un viaggio negli Stati Uniti d'America.\nL'ultimo film girato in Inghilterra, prima della partenza per l'America, \u00e8 \"La taverna della Giamaica\" (1939), con il quale onora gli impegni presi con Erich Pommer e Charles Laughton. Si conclude il cosiddetto \"periodo inglese\" durante il quale Hitchcock ha girato ventitr\u00e9 film. Nell'estate del 1939, a quarant'anni di et\u00e0, con la famiglia si trasferisce a Los Angeles.\nPeriodo americano.\nGli anni quaranta.\nA Hollywood lavora per David O. Selznick, il produttore di \"Via col vento\"; il contratto, che prevede l'impegno per cinque film, viene firmato il 14 luglio 1938.\nInizialmente Hitchcock doveva dirigere un film sulla tragedia del Titanic, ma preferisce un altro soggetto tratto dal bestseller di Daphne du Maurier, \"Rebecca - La prima moglie\" (1940), che vince l'Oscar per la produzione di Selznick e per la fotografia di George Barnes, ma non per la regia (Hitchcock non ottenne mai un Oscar come regista di un suo film).\nSeguono \"Il sospetto\" (1941), che ha ancora come protagonista femminile Joan Fontaine e che segna l'incontro di Hitchcock con Cary Grant, con cui girer\u00e0 ben quattro film; poi \"Il signore e la signora Smith\" (1941), una commedia con Carole Lombard e Robert Montgomery.\nDopo lo scoppio della seconda guerra mondiale, il regista alterna una serie di film di impegno antinazista e patriottico: \"Il prigioniero di Amsterdam\", \"Sabotatori\", \"Prigionieri dell'oceano\", e i documentari \"Bon Voyage\" e \"Aventure malgache\", a opere che continuano a esplorare i temi a lui cari come \"L'ombra del dubbio\" (1943), \"Io ti salver\u00f2\" (1945) e \"Notorious - L'amante perduta\" (1946), con i quali si instaura la felice collaborazione con Ingrid Bergman.\nNel 1945, partendo da materiale filmico registrato da militari inglesi e dell'Armata Rossa entro il campo di concentramento di Bergen-Belsen, realizza un documentario sull'Olocausto intitolato \"Memory of the camps\", che tuttavia non venne diffuso in quanto le forze alleate ritennero che l'orrore suscitato dai suoi contenuti avrebbe ostacolato la riconciliazione postbellica. Il film rimase abbandonato per decenni nell'archivio dell'Imperial War Museum di Londra, parzialmente riscoperto e proiettato nel 1984 al Festival di Berlino; nel 2014 \u00e8 stato effettuato un restauro completo delle bobine e del montaggio in accordo con lo script del regista. Il film, dal titolo \"Night Will Fall\", diretto da Andre Singer e prodotto da Brett Ratner insieme a Helena Bonham Carter, \u00e8 stato proiettato il 26 e 27 gennaio 2015 dall'emittente HBO in occasione del settantesimo anniversario della liberazione del lager di Auschwitz.\nI film successivi hanno esiti critici alterni e, per la gran parte, insuccesso commerciale: \"Il caso Paradine\" (1947), un dramma giudiziario, \"Nodo alla gola\" (1948), fortemente sperimentale e con il quale incomincia la collaborazione con James Stewart che sar\u00e0 protagonista, come Cary Grant, di quattro film di Hitchcock; \"Il peccato di Lady Considine\" (1949), melodramma incompreso e \"Paura in palcoscenico\" (1950), un giallo girato in Inghilterra..\nInizio degli anni cinquanta.\nGli anni cinquanta sono un decennio d'oro per Hollywood e anche per Hitchcock. Nel 1950 il regista passa alla Warner Bros., con cui gira \"L'altro uomo\" (1951), che si rivela un grande successo; incassa ancora una delusione con un film a cui teneva molto, \"Io confesso\" (1952), ma si prende la rivincita con il successivo \"Il delitto perfetto\" (1954), che \u00e8 anche il primo film con Grace Kelly. Nell'attrice trova un'interprete ideale del suo tipo di donna preferito e, sempre con lei, in forma smagliante, per la Paramount Pictures gira il celeberrimo \"La finestra sul cortile\" (1954); infine realizza il divertente \"Caccia al ladro\" (1955) e una storia di humour nero \"La congiura degli innocenti\" (1956).\nLa televisione.\nNel 1955 incomincia a produrre e a girare alcuni episodi della famosa serie \"Alfred Hitchcock presenta\".\nDal 1955 al 1962 gira una ventina di telefilm.\nGli anni cinquanta-sessanta.\nNon \u00e8 dunque un caso che dal 1956 diriga una serie ininterrotta di capolavori: \"L'uomo che sapeva troppo\" (1956), remake del film da lui diretto nel 1934, \"Il ladro\" (1956), \"La donna che visse due volte\" (1958), \"Intrigo internazionale\" (1959), \"Psyco\" (1960), \"Gli uccelli\" (1961), \"Marnie\" (1963).\nL'ultimo periodo.\nDopo la met\u00e0 degli anni sessanta segue un periodo difficile, l'ultimo nella carriera dell'artista. \"Il sipario strappato\" (1966) e \"Topaz\" (1969) sono molto costosi e non ottengono il successo sperato. Il regista ripiega sulla produzione di un film a basso costo, \"Frenzy\" (1972). Le riprese a Londra gli consentono di tornare a girare nella sua citt\u00e0 natale, accolto con tutti gli onori. La soddisfazione per il successo del film \u00e8 oscurata dalla malattia della moglie Alma, colpita da un ictus. Anche il suo stato di salute subisce un peggioramento a causa di problemi cardiaci e viene sottoposto a un intervento chirurgico per l'applicazione di un pacemaker.\nIl miglioramento delle condizioni di Alma riporta un po' di ottimismo.\nIl 29 aprile 1974 la Film Society di New York organizza il gala annuale in onore del regista, all'\"Avery Fischer Hall\" del Lincoln Center, in cui vengono proiettati brani dei suoi film e attori e attrici presenti, Grace Kelly, Joan Fontaine, Teresa Wright, Janet Leigh, pronunciano brevi discorsi. Hitchcock, chiamato dagli applausi a concludere la serata, commenta con una battuta a doppio senso: \"Come vedete sullo schermo le forbici sono il mezzo migliore!\". Incomincia la progettazione del suo ultimo film, il cinquantatreesimo, \"Complotto di famiglia\", che sar\u00e0 presentato nella primavera del 1976.\nHa ancora progetti: acquista i diritti del romanzo \"Lo sconosciuto n. 89\" dello scrittore Elmore Leonard per adattarlo in quello che sarebbe dovuto diventare il suo cinquantaquattresimo film; tuttavia il regista abbandona il progetto, preferendo concentrarsi su di un altro soggetto: sta pensando alla sceneggiatura di \"The Short Night\" (La notte breve), da un romanzo di Ronald Kirkbride sulla storia di una spia, ma per le riprese \u00e8 necessario trasferirsi in Finlandia e le condizioni di salute non glielo consentono, poich\u00e9 si rende necessaria l'applicazione di un altro pacemaker. Partecipa alla festa organizzata in suo onore al Beverly Hilton, il 7 marzo 1979, dall'American Film Institute dal titolo \"Life Achievement Award\" (omaggio al lavoro di una vita) e pronuncia uno spiritoso discorso di fronte ai protagonisti di Hollywood al completo.\nA Capodanno del 1980 riceve dalla regina Elisabetta II d'Inghilterra il titolo di baronetto. Nel mese di aprile \u00e8 ricoverato al Cedars Sinai Hospital. La mattina del 29 aprile 1980 muore, per problemi cardiaci e renali, a Bel Air, Los Angeles all'et\u00e0 di 80 anni. Dopo i funerali, il suo corpo fu cremato e le ceneri vennero sparse nell'Oceano Pacifico.\nLa critica.\nIl 1957 \u00e8 l'anno della svolta nella critica dell'opera di Hitchcock: viene infatti pubblicato il libro di \u00c9ric Rohmer e Claude Chabrol, \"Hitchcock\".\nNel 1966 viene pubblicato un altro libro fondamentale per studiare l'opera di Hitchcock: l'intervista concessa a Fran\u00e7ois Truffaut, nell'agosto 1962, durante la quale, in cinquanta ore di colloqui, risponde a cinquecento domande, ripercorrendo la sua intera carriera. A Truffaut servirono ben quattro anni per sbobinare il materiale registrato, ordinarlo e trascriverlo. Una successiva nuova edizione ampliata esce nel 1985.\nIl cinema come spettacolo.\nL'occhio e la macchina da presa.\nBill Krohn, commentando il primo film diretto dal regista, \"Il labirinto delle passioni\", dichiara:\nIl cinema come occhio-schermo, sguardo che spia: \"Le operazioni dello sguardo compongono la filosofia e la prassi del cinema di Hitchcock. Sono l'enunciazione/sviluppo dell'azione da rappresentare e da vedere.\" (Bruzzone-Caprara, p.\u00a07)\nI suoi film abbondano di riferimenti al \"vedere\" e ai dispositivi che ne intensificano il potere, come lenti, cannocchiali, macchine fotografiche: dalle prime sequenze dei suoi primi film, \"Il labirinto delle passioni\", \"Virt\u00f9 facile\", \"Tabarin di lusso\", \"Giovane e innocente\" fino a \"La finestra sul cortile\" e \"Gli uccelli\", in cui il tema dello sguardo \u00e8 indagato in modo diretto.\nIl teatro.\nIl teatro nei film di Hitchcock \u00e8 una presenza costante: concretamente come struttura architettonica, luogo reale, in cui si consumano i momenti di massima tensione per la soluzione dell'intrigo, basti pensare a \"Omicidio!\", \"Il club dei 39\", \"L'uomo che sapeva troppo\", \"Paura in palcoscenico\", \"Il sipario strappato\", e simbolicamente, perch\u00e9 il teatro \u00e8 lo spettacolo per eccellenza.\nTutte le forme di teatro interessano a Hitchcock: commedia, melodramma, music-hall, circo.\nLe componenti dello spettacolo: finzione, scenario, intrigo.\nHitchcock \u00e8 un maestro della messa in scena: nulla nei suoi film \u00e8 estemporaneo o gratuito. \nAll'epoca della loro uscita, molti film di Hitchcock furono criticati proprio per l'inverosimiglianza delle situazioni; ma un giudizio di questo tipo si basa su un errore di prospettiva.\nA Hitchcock infatti non interessa tanto riprodurre \"realisticamente\" eventi e personaggi, quanto suscitare emozioni tramite un racconto.\nL'umorismo.\nHitchcock mescola volentieri commedia e suspense e le sue sceneggiature sono ricche di battute brillanti. La sua vena ironica si esercita su tutti i \"personaggi\" che sono descritti con l'occhio di un osservatore divertito e impietoso.\nQuello che gli piace e che condivide con John Buchan \u00e8 qualcosa di profondamente britannico, che in Inghilterra chiamano \"understatement\", \"un modo di presentare avvenimenti molto drammatici con un tono leggero.\nLa condizione umana secondo Hitchcock.\nUn individuo ingiustamente accusato, braccato dalle forze dell'ordine disperatamente tenta di dimostrare la propria innocenza (\"Il pensionante\", \"Io ti salver\u00f2\", \"Il ladro\", \"Io confesso\", \"Intrigo internazionale\", \"Frenzy\"): questa situazione rappresenta in modo esemplare la concezione che Hitchcock ha della condizione umana.\nL'esistenza dell'uomo per Hitchcock si caratterizza per:\nI modi della rappresentazione.\nHitchcock utilizza molti modi per comunicare l'ansia e l'angoscia insita nell'esistenza dell'uomo.\nEspressivit\u00e0 di oggetti e luoghi.\nHitchcock punta molto sul rendere espressivi oggetti e luoghi.\nInvenzione di \"effetti visivi speciali\".\nLe invenzioni visive di Hitchcock sono numerose e sparse un po' in tutti i film. Alcuni esempi li descrive lui stesso nell'intervista concessa a Truffaut:\nLa suspense e la soggettivit\u00e0.\nLa suspense \u00e8 lo strumento pi\u00f9 potente per trattenere l'attenzione dello spettatore.\nLa suspense si distingue dalla sorpresa (pi\u00f9 caratteristica del genere horror) e Hitchcock la preferisce: \u00e8 ottenuta grazie a uno scollamento tra ci\u00f2 di cui \u00e8 a conoscenza lo spettatore e ci\u00f2 di cui \u00e8 a conoscenza il personaggio sulla scena; lo spettatore si trova cos\u00ec in uno stato di ansiosa attesa, spesso rinforzata da temi musicali, ombre o luci particolari.\nMentre nel cinema horror l'effetto sorpresa consiste nel far apparire improvvisamente un qualcosa (o un qualcuno) che lo spettatore non si attende, nei film di impronta \"hitchcockiana\" l'effetto ansiogeno \u00e8 commisurato al grado di consapevolezza e di conoscenza del pericolo che grava sul personaggio.\nPer esempio, ne \"La finestra sul cortile\" soltanto chi guarda il film vede il vicino di casa sospetto uscire di notte con una donna, mentre il protagonista, Jeffrey, sta dormendo. Allo stesso modo, in \"Psyco\", lo spettatore, mentre il detective sale le scale della casa di Norman, vede la porta aprirsi e prevede in anticipo l'agguato mortale.\nEcco come defin\u00ec Hitchcock la suspense durante una sua intervista: \"\"La differenza tra suspense e sorpresa \u00e8 molto semplice e ne parlo spesso (...) Noi stiamo parlando, c'\u00e8 forse una bomba sotto questo tavolo e la nostra conversazione \u00e8 molto normale, non accade niente di speciale e tutt'a un tratto: boom, l'esplosione. Il pubblico \u00e8 sorpreso, ma prima che lo diventi gli \u00e8 stata mostrata una scena del tutto normale, priva d'interesse. Ora veniamo alla suspense. La bomba \u00e8 sotto il tavolo e il pubblico lo sa, probabilmente perch\u00e9 ha visto l'anarchico mentre la stava posando. Il pubblico sa che la bomba esploder\u00e0 all'una e sa che \u00e8 l'una meno un quarto - c'\u00e8 un orologio nella stanza - : la stessa conversazione insignificante diventa tutt'a un tratto molto interessante perch\u00e9 il pubblico partecipa alla scena. Gli verrebbe da dire ai personaggi sullo schermo: 'Non dovreste parlare di cose banali, c'\u00e8 una bomba sotto il tavolo che sta per esplodere da un momento all'altro'. Nel primo caso abbiamo offerto al pubblico quindici secondi di sorpresa al momento dell'esplosione. Nel secondo gli offriamo quindici minuti di suspense\".\"\nUn'ulteriore tecnica per ottenere la suspense \u00e8 quella di costringere lo spettatore a identificarsi con il personaggio. Cinematograficamente ci\u00f2 si realizza utilizzando la \"soggettiva\".\nIl tempo nella suspense.\nQuel che distingue lo stile di Hitchcock da quello di altri grandi cineasti come Fritz Lang o Howard Hawks \u00e8 l'impiego molto personale che egli fa della lentezza e della rapidit\u00e0, della preparazione e della folgorazione, dell'attesa e dell'ellissi: il regista gioca col tempo, qualche volta contraendolo, ma pi\u00f9 spesso dilatandolo.\nLa psicoanalisi.\nHitchcock \u00e8 stato considerato un interprete e un divulgatore, anche se distaccato e talvolta ironico, della psicoanalisi.\nSono considerati film psicoanalitici \"Psyco\" e \"Marnie\", ma elementi di interesse psicanalitico si ritrovano anche in \"Io ti salver\u00f2\" e \"Nodo alla gola\".\nL'amore.\nLa coppia.\nHitchcock sa raccontare in modo inimitabile le tante sfaccettature del rapporto amoroso: la seduzione e l'innamoramento, la fedelt\u00e0 e il sacrificio, il sospetto e la gelosia, la paura di non essere amati e il tradimento, la noia e la solitudine; nei suoi film viene indagata ogni fase del rapporto di coppia. Qualche esempio:\nLe figure femminili.\nI personaggi femminili di Hitchcock presentano una variegata tipologia:\nLa tecnica cinematografica.\nLo \"storyboard\".\nHitchcock era uno dei pochi registi che arrivasse, al momento di girare, con degli \"storyboard\" dettagliatamente disegnati da lui stesso.\nIl montaggio.\nDue estremi, il massimo effetto ottenuto con il montaggio e la negazione, la rinuncia quasi totale del montaggio:\nIl MacGuffin.\nIl MacGuffin \u00e8 un artificio introdotto nello svolgimento della trama del film, di scarsa rilevanza per il significato della storia in s\u00e9, ma necessario per sviluppare certi snodi fondamentali della trama. Si tratta di un concetto del tutto peculiare nel cinema di Alfred Hitchcock e viene descritto dal regista in una piccola storiella, nel celebre libro-intervista con Fran\u00e7ois Truffaut:\nDue viaggiatori si trovano in un treno in Inghilterra. L'uno dice all'altro: \u00abMi scusi signore, che cos'\u00e8 quel bizzarro pacchetto che ha messo sul portabagagli? \u2014 Beh, \u00e8 un MacGuffin. \u2014 E che cos'\u00e8 un MacGuffin? \u2014 \u00c8 un marchingegno che serve a catturare i leoni sulle montagne scozzesi. \u2014 Ma sulle montagne scozzesi non ci sono leoni! \u2014 Allora non esiste neppure il MacGuffin!\u00bb.\nIl MacGuffin (\u00abscappatoia, trucco, espediente\u00bb, come lo definisce il regista) \u00e8 un elemento della storia che serve come inizializzazione o come giustificazione ma che, di fatto, si manifesta senza grande importanza nel corso dello sviluppo della trama del film.\nAlcuni esempi di MacGuffin:\nLe apparizioni.\nCaratteristica comune a quasi tutti i film di Hitchcock, a eccezione di alcuni fra quelli girati in Inghilterra nel periodo giovanile, \u00e8 la sua presenza in almeno una scena. Il regista rifer\u00ec che all'inizio della sua carriera si prestava per presenze casuali, laddove ci fosse stato bisogno di una comparsa; successivamente, le sue apparizioni cameo divennero una consuetudine scaramantica e, infine, una specie di gioco per gli spettatori, che, a ogni uscita di un nuovo film, dovevano cercare d'individuare in quale inquadratura si fosse nascosto.\nMemorabili gli espedienti usati per le apparizioni nei film \"claustrofobici\", in cui il set era interamente costituito da un'unica scena ed era difficile inserire una \"comparsata\": per esempio, in \"Prigionieri dell'oceano\", tutto girato su una barca di naufraghi, compare in una fotografia sulla pagina di un giornale; analogamente, ne \"Il delitto perfetto\", che si svolge quasi per intero all'interno di un appartamento, lo si pu\u00f2 riconoscere in una fotografia di compagni di scuola mostrata dal protagonista. Anche \"Nodo alla gola\" \u00e8 un altro film girato tutto in un appartamento e qui appare due volte: nella prima inquadratura attraversa una strada con una donna e poi in maniera virtuale mediante un'insegna al neon che riproduce il suo profilo, posta sul tetto dell'edificio di fronte. In \"Intrigo internazionale\" appare due volte: sia alla fine della sigla iniziale come un passeggero che non riesce a salire su un autobus, sia vestito da donna nel treno. Ne \"La finestra sul cortile\" invece appare in una scena insieme al musicista che suona al pianoforte, proprio di fronte all'appartamento di James Stewart. In \"Caccia al ladro\" invece appare come passeggero a bordo dell'autobus, seduto accanto a Cary Grant. In \"Marnie\" esce da una stanza d'albergo all'inizio del film. In \"La donna che visse due volte\" lo si vede attraversare la strada prima della scena in cui James Stewart incontra il suo amico nell'ufficio di un cantiere navale. In \"L'uomo che sapeva troppo\" \u00e8 in mezzo al pubblico ad assistere a uno spettacolo di saltimbanchi arabi a Marrakech.\nInfluenza su altri cineasti.\nChe Hitchcock sia un \"classico\" lo dimostra anche la quantit\u00e0 di riferimenti alla sua produzione contenuti nelle opere cinematografiche successive:\nNella cultura di massa.\nNel 2012 \u00e8 uscito nelle sale cinematografiche \"Hitchcock\", con protagonisti Anthony Hopkins, Helen Mirren, Scarlett Johansson e Jessica Biel, film biografico incentrato sul rapporto tra il regista e sua moglie Alma Reville durante la lavorazione del film \"Psyco\".\nIl fumettista Tito Faraci, con i disegni di Anna Marabelli, rende omaggio al grande regista con la storia \"Paperino e il mago del brivido\", che contiene varie citazioni dei suoi film: Psyco, con Paperino che viene condotto in un esterno che riproduce la famosa casa e il vicino motel, \u00e8 presente anche una citazione della celeberrima scena della doccia; La donna che visse due volte, Paperino, in seguito a un incidente, ha la fobia delle altezze elevate (come James Stewart), appare ogni tanto una \"misteriosa papera bionda\" che ricorda Kim Novak e la scena sul faro ricorda molto quella del campanile presente nel film e, come lo stesso Stewart, anche lo sfortunato papero rimane appeso a un edificio; \"La finestra sul cortile\", Paperino assiste a un fantomatico crimine vedendolo attraverso le finestre del palazzo di fronte alla sua camera; \"Gli uccelli\" ,durante un pic-nic in una baia, Paperino viene attaccato da uno stormo di corvi; \"Caccia al ladro\", il titolo del film che Hitchcock sta girando nella storia \u00e8 \"Caccia al lardo\". Inoltre la storia include una caricatura di Hitchcock (chiamato per l'occasione Alfred Iciok), che presenta il classico abbigliamento con cui il grande regista si recava al \"lavoro\", i suoi giochi di parole e la stazza.\nNella storia \"Topolino profondo giallo\", uscita nel 1987, c'\u00e8 un altro omaggio a Hitchcock, ribattezzato \"Alfred Topock\", con una parodia disneyana de \"La finestra sul cortile\".\nRiconoscimenti.\nIl film \"L'uomo che sapeva troppo\" (1934), fu inserito nel 1935 tra migliori film stranieri dell'anno dal National Board of Review of Motion Pictures.\nHitchcock fu insignito del titolo di gran ufficiale dell'ordine dell'impero britannico (KBE), con cui entr\u00f2 nella cavalleria potendo usare il prefisso di Sir, nel 1980, pochi mesi prima di morire."}
{"id": "427", "revid": "1652635", "url": "https://it.wikipedia.org/wiki?curid=427", "title": "Alain Delon", "text": "\u00c8 considerato uno dei pi\u00f9 grandi sex symbol della storia, oltre che uno dei pi\u00f9 grandi attori francesi al pari di Jean Gabin, o di Jean-Paul Belmondo, suo eterno \"rivale\" mediatico nella Francia degli anni sessanta. La sua \u00abbellezza derivata dall'aspetto ammaliante, dal viso d'angelo e dagli occhi di ghiaccio ipnotizzanti\u00bb, gli ha permesso di interpretare uomini cupi, misteriosi, solitari, che molto spesso si rivelavano persino autobiografici del loro interprete.\nFondamentali per la carriera dell'attore sono state le collaborazioni con i registi Ren\u00e9 Cl\u00e9ment, Luchino Visconti e Jean-Pierre Melville; tra i personaggi pi\u00f9 celebri da lui interpretati ci sono il cupo e timoroso Rocco di \"Rocco e i suoi fratelli\" (1960), il principe Tancredi in \"Il Gattopardo\" (1963), il killer Jeff in \"Frank Costello faccia d'angelo\", il gangster Rogert Startet in \"Il clan dei siciliani\" (1969), il supplente Daniele Dominici in \"La prima notte di quiete\" (1972); \u00e8 stato inoltre Zorro nell'omonimo film di Duccio Tessari del 1975, il misterioso Robert Klein di \"Mr. Klein\" (1976) e il barone di Charlus in \"Un amore di Swann\" (1984).\nNel 1985 ha vinto il Premio C\u00e9sar per il migliore attore per il film \"Notre histoire\"; ha inoltre vinto il David di Donatello, l'Orso d'oro alla carriera al Festival di Berlino, mentre nel 1963 ha ottenuto una candidatura ai Golden Globe per il film \"Il Gattopardo\".\nDagli anni settanta ha avuto esperienze anche come produttore cinematografico, tramite la sua Adel Productions, e in qualit\u00e0 di regista come nel thriller \"Per la pelle di un poliziotto\" (1981) e nel drammatico \"Braccato\" (1983). La sua ultima interpretazione sul grande schermo risale al 2008 nel film \"Asterix alle Olimpiadi\", mentre nel 2017 ha annunciato il ritiro dalle scene.\nBiografia.\nGiovinezza.\nAlain Fabien Maurice Marcel Delon nasce l'8 novembre 1935 nel comune francese di Sceaux (nell'Hauts-de-Seine). Figlio di Fabien Delon (1904-1977), direttore di un piccolo cinema di quartiere, Le R\u00e8gina, e Ed\u00ecth Arnold (1911-1995), una giovane commessa di farmacia. La famiglia Delon \u00e8 originaria di Saint-Vincent-Lespinasse, del Tarn e Garonna; suo bisnonno paterno Fabien Delon (1829-1909), fu decorato con la Legion d'onore nel 1892, mentre la sua nonna, Marie-Antoniette Evangelista, spos\u00f2 Jean-Marcel Delon, un esattore di Prunelli di Fiumorbo. La leggenda familiare vuole gli Evangelista imparentati coi Bonaparte.. Nel 1939, quando Alain aveva appena 4 anni, i genitori divorziarono e il padre praticamente scomparve per diversi anni. Nonostante il grande affetto, fu proprio la madre ad affidare Alain ad una famiglia adottiva, il cui padre era guardia carceraria della prigione di Fresnes. In quel periodo Alain fu spettatore dell'esecuzione del collaborazionista Pierre Laval, esperienza che da un lato lo turba, ma dall'altro lo affascina.\nA 8 anni, non potendo pi\u00f9 restare con la famiglia adottiva e non potendo tornare dalla madre, vive nel collegio di suore a Issy-les-Moulineaux dove incontrer\u00e0 uno dei suoi pi\u00f9 cari amici, G\u00e9rard Salom\u00e9, con cui trascorrer\u00e0 tutta la giovinezza. A causa del suo carattere perennemente ribelle, dovuto per sua stessa ammissione al trauma subito dalla separazione dei genitori, ottiene brutti voti a scuola, e per questo motivo \u00e8 costretto a cambiare diversi istituti.\nAll'et\u00e0 di 14 anni lascia la scuola; sua madre, risposatasi con un maestro salumiere, Paul Bologne, lo indirizza come apprendista salumiere nella macelleria del patrigno, in cui Alain si trova subito a suo agio, diventando in breve uno dei dipendenti pi\u00f9 proficui. Sempre all'et\u00e0 di 14 anni recit\u00f2 in \"Le Rapt\", un cortometraggio girato dal padre di uno dei suoi amici.\nAll'et\u00e0 di 17 anni, sovvertendo tutti gli iniziali obiettivi di diventare maestro salumiere e prendere il posto del patrigno, decide di arruolarsi nella marina francese e nel 1953 viene destinato in Indocina, nel sud-est asiatico, nell'ambito del corpo di spedizione militare francese nella guerra d'Indocina. Dopo 5 anni viene congedato, dopo aver totalizzato ben 11 mesi complessivi di prigione per indisciplina. Tornato in Francia nel 1956, Delon deve affrontare una situazione di ristrettezza economica, svolgendo i lavori pi\u00f9 disparati quali il facchino, il commesso, il cameriere nei quartieri malfamati di Montmartre e Halles; per sua stessa ammissione, fin\u00ec per fare il boh\u00e9mien sempre a Montmartre.\nGrazie alla passione per la giovane attrice Brigitte Auber si allontana da questo mondo e fa la conoscenza dell'attore Jean-Claude Brialy che lo invita al Festival di Cannes, dove la sua bellezza candida e al tempo stesso glaciale non passa di certo inosservata. Si trasferisce a Roma, dove condivide l'appartamento con Gian Paolo Barbieri, che diventer\u00e0 un famoso fotografo, e gli viene proposto un contratto che lo potrebbe portare a Hollywood a patto di imparare l'inglese. Nonostante Alain inizi un corso di inglese in Francia, il viaggio salta quando il regista e sceneggiatore francese Yves All\u00e9gret lo convince a lavorare per lui.\nL'esordio nel cinema e i primi successi.\nAll\u00e9gret fa esordire Alain nel film \"Godot\" (1957). Nello stesso anno il giovane attore entra nel cast del film \"Fatti bella e taci\", in cui duetta per la prima volta con Jean-Paul Belmondo, mentre il primo vero ruolo da protagonista arriver\u00e0 nel 1958 con \"L'amante pura\", sul cui set conosce l'attrice austriaca Romy Schneider con la quale, nonostante la reciproca diffidenza iniziale, intesse una lunga relazione sentimentale. Giovani, belli e di successo, sono la coppia d'oro del cinema francese e il pubblico li segue con interesse sia al cinema sia sui giornali.\nNonostante il film con la Schneider non venga apprezzato dalla critica, Delon \u00e8 ancora l'attore principale in due pellicole di Michel Boisrond: \"Le donne sono deboli\" e \"Furore di vivere\" entrambi usciti nel 1959, in cui interpreta la parte del giovane rubacuori, bello e fascinoso. Tuttavia sar\u00e0 grazie a Ren\u00e9 Cl\u00e9ment che Alain Delon conoscer\u00e0 il primo vero successo da protagonista, con \"Delitto in pieno sole\", tratto da un romanzo di Patricia Highsmith, che gli vale infatti la consacrazione a star: il film otterr\u00e0 ottimi incassi e far\u00e0 conoscere il nome di Delon anche oltre i confini francesi. In un'intervista televisiva l'attore ha dichiarato che fu lui ad imporsi per ottenere il ruolo da protagonista, il regista infatti l'aveva chiamato per un altro ruolo.\nL'incontro con Luchino Visconti \u00e8 una tappa fondamentale per la consacrazione internazionale. Nel 1960 infatti \u00e8 uno dei protagonisti del capolavoro del regista italiano \"Rocco e i suoi fratelli\", ove incarna un personaggio puro e tollerante, cos\u00ec lontano da quelli che diventeranno i suoi ruoli tipici. Il film ottiene un successo clamoroso, vincendo il Leone d'argento a Venezia, facendo s\u00ec che Visconti prenda Delon sotto la sua ala, diventando uno dei principali mentori per l'attore. Convince infatti sia Delon che Romy ad affrontare un testo teatrale a Parigi, la prima volta sul palcoscenico per entrambi. In Italia la sua fama si afferma sin da subito, grazie anche a opere di grande spessore artistico, come \"L'eclisse\" (1961) di Michelangelo Antonioni, in cui Delon duetta con Monica Vitti rispolverando il personaggio del rubacuori gi\u00e0 adottato in Francia con Ren\u00e9 Cl\u00e9ment; al Festival di Cannes il film vince il Premio della giuria. Nello stesso anno viene chiamato nuovamente da Cl\u00e9ment per la commedia \"Che gioia vivere\" (1961), incentrato sulle avventure di due giovani alla vigilia della Marcia su Roma.\nPartecipa a un episodio della commedia \"Le tentazioni quotidiane\" (1962) di Julien Duvivier. L'anno successivo arriva la consacrazione internazionale: con \"Il Gattopardo\" di Luchino Visconti Delon interpreta il principe Tancredi di Falconieri e recita insieme a personalit\u00e0 come Burt Lancaster e Claudia Cardinale. Premiato con la Palma d'oro al Festival di Cannes, il film ottiene un'eco internazionale e contribuisce a plasmare l'icona di Delon, che si aggiudica una candidatura ai Golden Globe come miglior attore debuttante. In questo periodo Delon, nuova stella cinematografica, sta eclissando Romy che si sta dedicando prevalentemente al teatro.\nIl ritorno in Francia.\nConsacrato definitivamente come uno dei pi\u00f9 grandi attori del momento, Alain Delon viene spesso citato da pi\u00f9 parti come l'uomo pi\u00f9 bello del mondo: affermatosi in Italia, l'attore successivamente torna in Francia per affermare la sua icona anche in patria. In questi anni ha l'occasione di recitare con Jean Gabin, da lui considerato il suo idolo e punto di riferimento cinematografico, in \"Colpo grosso al casin\u00f2\" (1963) di Henri Verneuil: inizialmente il ruolo di Delon venne affidato a Jean-Louis Trintignant, ma Delon pur di lavorare con Gabin si offre di lavorare gratuitamente, nonostante la contrariet\u00e0 dei produttori della Metro-Goldwyn-Mayer, accontentandosi dei diritti di sfruttamento all'estero.\nIl legame con la Schneider si interrompe bruscamente e, nel 1964, Delon sposa l'attrice Francine Canovas che prender\u00e0 il nome d'arte di Nathalie Delon; da lei avr\u00e0 il figlio Anthony, prima del divorzio avvenuto nel 1969.\nSeguiranno \"Il Tulipano Nero\" (1964) di Christian Jaque, uno dei maggiori successi dell'anno al botteghino e \"Crisantemi per un delitto\" (1964), nuovamente di Cl\u00e9ment. In quegli anni Delon comincia a recitare anche in tre o quattro pellicole all'anno: le pi\u00f9 degne di nota sono \"Tre passi nel delirio\" (1967), nell'episodio \"William Wilson\" diretto da Louis Malle, e il kolossal \"Parigi brucia?\" (1966) ancora di Cl\u00e9ment.\nAlla met\u00e0 degli anni sessanta Delon recita per la prima volta in tre produzioni hollywoodiane che ottengono un certo successo di pubblico, \"L'ultimo omicidio\" (1965) di Ralph Nelson, accanto ad Ann-Margret e Van Heflin, \"N\u00e9 onore n\u00e9 gloria\" (1966) di Mark Robson, insieme a Anthony Quinn, e \"Texas oltre il fiume\" (1966) di Michael Gordon, in cui condivide la scena con Dean Martin.\nTuttavia la vera consacrazione in Francia arriver\u00e0 grazie a Jean-Pierre Melville che lo chiama per impersonare il sicario Frank Costello in \"Frank Costello faccia d'angelo\" (1967): la sua interpretazione del samurai diviene una delle pi\u00f9 celebri della sua filmografia e contribuir\u00e0 a delineare nelle pellicole successive il classico personaggio di duro hard boiled, affascinante e dal destino spesso segnato, indipendentemente dall'appartenenza ora alla malavita ora alla polizia.\nIl successo di Alain Delon negli anni settanta fa nascere in Francia una rivalit\u00e0 mediatica con l'altra stella transalpina, Jean-Paul Belmondo. Oltre che in Italia, viene chiamato a lavorare per grandi produzioni hollywoodiane, ma senza mai sfondare veramente; mentre in Francia \u00e8 uno degli attori pi\u00f9 redditizi assieme a Louis de Fun\u00e8s e al suo collega-rivale Belmondo. In questo stesso periodo tenta l'avventura teatrale ma si lancia anche in altre avventure: compra il ristorante \"La Camargue\" a Nizza e produce il film \"L'insoumis\" diretto da Alain Cavalier.\nGli anni del Polar.\nOrmai affermato e molto popolare, Delon diviene uno dei volti principali del genere \"polar\" (un genere ibrido fra poliziesco e noir), l'equivalente francese del poliziesco all'italiana. Il punto pi\u00f9 alto del polar lo raggiunger\u00e0 con \"Il clan dei siciliani\" (1969) di Henri Verneuil, in cui condivide nuovamente la scena con Jean Gabin: qui Delon veste i panni di Roger Sartet, sicario professionista che s'innamora della moglie del figlio del potente boss Vittorio Malanese (Gabin): il film fu un successo sia in Francia che negli Stati Uniti d'America e in Canada. Non mancano, per contro, recitazioni di maniera, come \"Addio Jeff\" (1968) in coppia con la compagna Mireille Darc, e parti in film pi\u00f9 leggeri come \"La piscina\" (1969); per quest'ultimo film Delon rifiuta Monica Vitti come partner femminile, imponendo a sorpresa la sua ex compagna Romy Schneider. Nello stesso anno \u00e8 coinvolto nelle indagini sul misterioso omicidio della sua guardia del corpo, una storia che svela retroscena di sesso e droga nel suo entourage e che finisce per accrescerne la fama di attore difficile.\nTuttavia l'episodio incrina solo momentaneamente la sua immagine: nel 1970 infatti esce \"Borsalino\", primo film interpretato in coppia con Jean-Paul Belmondo, che si riveler\u00e0 il pi\u00f9 grande successo finanziario dell'anno in Francia (oltre 35 milioni di euro incassati), grazie soprattutto al feeling della coppia di due degli attori pi\u00f9 popolari di quel periodo. \"Borsalino\" \u00e8 inoltre il primo film prodotto dallo stesso Delon, tramite la sua Adel Productions. Nello stesso anno collabora nuovamente con Jean-Pierre Melville in \"I senza nome\" in cui \u00e8 protagonista assieme a Gian Maria Volont\u00e9 e Yves Montand: all'uscita il film viene accolto con freddezza dalla critica internazionale, ma verr\u00e0 rivalutato anni dopo e etichettato come uno dei migliori lavori del regista francese.\nNel 1971 si cimenta anche nel genere comico, anche se con scarsi risultati, col film \"L'uomo di Saint Michel\", in cui recita assieme all'ex moglie Nathalie Delon. Lavora al fianco di Charles Bronson, Toshir\u014d Mifune e Ursula Andress nel western \"Sole rosso\", mentre ritrova interesse per il cinema d'autore nel 1972 con \"La prima notte di quiete\" diretto da Valerio Zurlini: nei panni del professore Daniele Dominici, che si innamora di una sua alunna, Delon regala al pubblico una delle sue interpretazioni pi\u00f9 personali, similmente a quanto aveva fatto anni prima per il ruolo di Frank Costello, nonostante alcuni contrasti con il regista Zurlini durante la lavorazione del film. Recita in ruoli altrettanto complessi ne\"L'assassinio di Trotsky\" (1972) e in \"Mr. Klein\" (1976), entrambi di Joseph Losey; nel primo interpreta il sicario Ram\u00f3n Mercader, celebre per l'uccisione di Lev Trockij, mentre nel secondo interpreta un collezionista d'arte che scopre l'esistenza di un uomo col suo stesso nome che cerca di rubargli l'identit\u00e0, ruolo considerato da molti tra i suoi migliori nonostante il fiasco al botteghino.\nNel 1973 assieme a Dalida incide la canzone \"Paroles, paroles\", versione francese della canzone \"Parole parole\" cantata da Mina e recitata da Alberto Lupo.\nDalla met\u00e0 degli anni settanta l'attore francese recita quasi esclusivamente o in polizieschi violenti, in cui i caratteri divengono sempre pi\u00f9 stereotipati e monocordi (\"Morte di una carogna\" del 1977), oppure in produzioni internazionali di minore rilievo (\"Airport '80\" 1979). Da segnalare tuttavia nel 1974 \"Borsalino and Co.\", il sequel di minor successo di \"Borsalino\", in cui stavolta non divide pi\u00f9 la scena con Belmondo bens\u00ec con Riccardo Cucciolla, e l'anno dopo \"Zorro\" (1975) di Duccio Tessari dove interpreta il celebre giustiziere mascherato.\nNel 1968 inizia una relazione con Mireille Darc, durata fino al 1983.\nL'esordio di regista e la vittoria del C\u00e9sar.\nNonostante l'opposizione di una certa critica il pubblico continua a seguire i suoi film. Come produttore si ritiene soddisfatto tanto da dichiarare che se nel titolo compare la parola \"flic\" il successo \u00e8 assicurato. Uno dei maggiori successi come produttore giunge nel 1976 con \"Flic Story\" assieme a Jean-Louis Trintignant e nuovamente sotto la regia di Jacques Deray.\nNegli anni ottanta gira insieme con l'attrice italiana Dalila Di Lazzaro il film \"Tre uomini da abbattere\", ancora con la regia di Jacques Deray. Inoltre nel 1981 prende parte alla coproduzione multinazionale del film \"Nido di spie\", rivelatosi uno dei pi\u00f9 alti incassi della storia del cinema sovietico, con oltre 47,5 milioni di spettatori. Dello stesso anno \u00e8 il suo esordio alla regia con \"Per la pelle di un poliziotto\", da lui anche scritto e prodotto, e interpretato con la futura compagna Anne Parillaud: il film ottiene un buon successo al botteghino, anche se non esaltante come si prevedeva.\nCon Ornella Muti e Jeremy Irons gira il film di ispirazione letteraria \"Un amore di Swann\" (1994), diretto da Volker Schl\u00f6ndorff e tratto dall'omonima opera di Marcel Proust: il barone di Charlus \u00e8 un uomo vinto, immerso nei ricordi, sopraffatto dalla nostalgia e dal disprezzo dei tempi moderni, e si aggiunge alla nuova lista di personaggi che l'attore impersoner\u00e0 per i successivi anni, ovvero quello dei vinti, degli illusi, degli uomini falliti. Per alcuni personaggi, l'attore porta la sua esperienza personale legata alla recente perdita del suo primo amore Romy Schneider, avvenuta nel 1981. \"Un amore di Swann\" vince due premi C\u00e9sar. L'anno successivo prende parte al film \"Notre Histoire\" (1985) di Bertrand Blier, per cui riceve l'unico e tardivo premio C\u00e9sar in carriera come miglior attore protagonista, in un ruolo che per\u00f2 non \u00e8 quello di poliziotto ma nemmeno di un delinquente, bens\u00ec quello di un meccanico alcolizzato che si infiltra nella vita di una donna, interpretata da Nathalie Baye, che per certi versi \u00e8 anch'egli un vinto come il barone di Charlus.\nNello stesso anno si trasferisce in Svizzera, ottenendone la cittadinanza verso la fine degli anni novanta, con la nuova compagna che gli ha dato due figli.\nIl declino.\nA seguito di alcuni flop commerciali come \"Il passaggio\" (1986) e la serie televisiva \"I pianoforti di Berlino\" (1988) e della doppia paternit\u00e0, nei primi anni novanta Delon comincia ad apparire sempre meno sul grande schermo, e i ruoli che recita sono prevalentemente secondari. L'unico ruolo da protagonista di questo periodo \u00e8 ne \"Il ritorno di Casanova\" (1992), in cui interpreta il celebre avventuriero in esilio a Venezia: il film viene ben accolto dalla critica ma \u00e8 un fallimento al botteghino internazionale.\nNegli anni novanta gli incassi dei suoi film sono modesti, tanto che nel 1997 l'attore dichiara di voler chiudere la sua carriera, ma in seguito accetta di lavorare nuovamente per il cinema e la televisione.\nDi un certo rilievo sono in questo periodo le partecipazioni in \"Nouvelle vague\" (1991) di Jean-Luc Godard, in \"Cento e una notte\" (1995) di Agn\u00e8s Varda e nell'ironico \"Uno dei due\" (1998) di Patrice Leconte, nuovamente al fianco di Belmondo, film nei quali si allontana definitivamente dal genere Polar. Ritrova inoltre Jacques Deray sul set di \"L'orso di peluche\" (1994), ma che non ha lo stesso successo delle collaborazioni precedenti. Nel 1995 riceve a Berlino l'Orso d'oro alla carriera.\nIn questo periodo si intensifica la sua attivit\u00e0 teatrale, dove ottiene maggiori consensi. Dopo l'annuncio del ritiro, nei primi anni duemila l'attore partecipa a una sola pellicola sul grande schermo, \"Actors\", diretto nuovamente da Bertrand Blier, in un divertente coro con alcune delle maggiori stelle del cinema francese di tutti i tempi.\nConcluso dopo 15 anni il legame con Mireille Darc, l'attore per un breve periodo ha una relazione con l'attrice Anne Parillaud per poi legarsi verso il 1988 alla modella di origine olandese Rosalie van Breemen, che gli dar\u00e0 due figli, Anouchka, nata nel 1990 e Alain-Fabien, nato nel 1994. La nuova famiglia comporta l'allontanamento definitivo di Delon dal cinema.\nGli anni duemila: la malattia e il definitivo ritiro.\nSolo nei primi anni duemila, l'attore debutta in televisione (sino ad allora aveva interpretato un solo film per la TV nel 1978) accettando la proposta di Jean-Claude Izzo di tornare a indossare i panni del poliziotto tormentato, quelli di Fabio Montale della polizia di Marsiglia, in cui l'attore riesce a tornare al successo. La scelta di Izzo di far impersonare Montale, uomo di idee progressiste, di scegliere come interprete principale Delon, notoriamente simpatizzante della destra, desta non poche polemiche tra l'opinione pubblica. Nel 2004, l'attore prende parte a un'altra miniserie su Frank Riva, personaggio analogo a quello di Montale, ma di successo inferiore.\nNel 2005, in concomitanza con la crisi sentimentale e la separazione dalla compagna Rosalie, Delon rivela alla stampa la sua lotta contro la depressione, malattia che lo ha portato sull'orlo del suicidio. A tal proposito rivela: \u00abVivo davanti ai miei occhi la scena di quel momento. Il difficile non \u00e8 farlo, \u00e8 riflettere per non passare all'azione. Farlo \u00e8 un gioco da ragazzi\u00bb. A causa della malattia \u00e8 costretto a rinunciare alla pi\u00e8ce teatrale \"Les montagnes russes\" di Eric Assoues. Nel medesimo anno, riceve la Legion d'onore dalle mani del presidente Jacques Chirac per il suo contributo all'arte cinematografica mondiale.\nNel 2008 torna al cinema interpretando con autoironia Giulio Cesare in \"Asterix alle Olimpiadi\". Nel monologo iniziale, Cesare rievoca la sua vita passata, ma non fa altro che rievocare la carriera di Delon stesso che, con un laconico e sfrontato \u00ab\"Ave me\"\u00bb, si congeda definitivamente dal grande schermo.\nIn un'intervista a \"I migliori anni\" di Carlo Conti nel 2009, l'attore dichiara di aver sconfitto la depressione che lo aveva afflitto. Afferma, inoltre, di conservare un grande ricordo degli attori e dei registi italiani con cui ha lavorato e, in particolare, cita come suo amico lo scomparso attore Renato Salvatori.\nNonostante il ritiro dal cinema, continua a calcare le scene teatrali. Nel 2007, sul set di \"Sur la route de Madison\", dal romanzo \"I ponti di Madison County\" di Robert James Waller, ritrova la sua ex compagna Mireille Darc, mentre, nel 2014, recita con la figlia Anouchka Delon nella pi\u00e8ce \"Une journ\u00e9e ordinaire\" a Cannes. Inoltre riceve numerosi riconoscimenti alla carriera, come nel 2011 al Festival di Acapulco, mentre nel 2012 ottiene il Lifetime Achievement Award - Parmigiani al Festival di Locarno.\nNel maggio 2017, annuncia a sorpresa di tornare al cinema, recitando in un ultimo film dopo quasi 10 anni dall'ultima apparizione sul grande schermo. La pellicola in questione sar\u00e0 diretta da Patrice Leconte e vedr\u00e0 anche l'attrice Juliette Binoche. A proposito del suo ritiro, Delon ha dichiarato: \u00abHo l\u2019et\u00e0 che ho. Ho fatto la carriera che ho fatto. Ora, voglio chiudere il cerchio. Organizzando incontri di boxe, ho visto uomini che si sono pentiti di aver fatto un combattimento di troppo. Per me, non ce ne sar\u00e0 uno di troppo\u00bb.\nIl 19 maggio 2019, al Festival di Cannes 2019, riceve la Palma d'oro onoraria. Un mese dopo circa, viene colto da un ictus, seguito da un'emorragia cerebrale.\nPosizioni politiche.\nAlain Delon si \u00e8 sempre definito un gollista e nazionalista, proprio come Brigitte Bardot. Nel 1981 sostiene Val\u00e9ry Giscard d'Estaing ed \u00e8 stato inoltre amico di Jean-Marie Le Pen. Nel 2015 dichiara di sostenere il Front National di Marine Le Pen. Nel 2013 suscita alcune polemiche una sua intervista al canale televisivo francese France 5 in cui afferma che l'omosessualit\u00e0 \u00e8 contronatura.\nVita privata.\nNel 1958 inizia una relazione con l'attrice Romy Schneider, conosciuta sul set di \"L'amante pura\". La relazione tra i due si conclude nel 1964. Inoltre, nel 1962, ha un flirt con la cantante Nico, ma Delon non ha mai riconosciuto la paternit\u00e0 del figlio, nato nel 1962, al quale \u00e8 stato dato il nome Christian Aaron Boulogne, Ari, che nei primi anni di vita \u00e8 vissuto con Nico e poi \u00e8 vissuto ed \u00e8 stato adottato dalla madre di Delon.\nIl 13 agosto 1964, Delon sposa l'attrice Nathalie Delon dalla quale ha il suo primo figlio, Anthony Delon (nato nel 1964), anch'egli attore, che lo render\u00e0 nonno nel 1986 della modella Alyson Le Borges. I due divorziano nel 1968. Nei due mesi precedenti al matrimonio Delon ha una relazione con l'attrice Marisa Mell che, secondo alcune fonti, avrebbe lasciato il giorno prima del matrimonio con Nathalie.\nDal 1968 al 1983, ha una relazione con l'attrice Mireille Darc conosciuta durante le riprese di \"Addio Jeff\". Durante gli ultimi anni di relazione con la Darc, Delon ha alcuni flirt con le attrici Veronique Jannot, Sylvia Kristel, Sydne Rome e Dalila Di Lazzaro.\nSuccessivamente, l'attore \u00e8 stato brevemente legato all'attrice Anne Parillaud, dal 1982 al 1984, e a Catherine Pironi.\nNel 1987 ha iniziato una relazione con la modella olandese Rosalie van Breemen dalla quale ha avuto due figli: Anouchka Delon (nata nel 1990) e Alain-Fabien Delon (nato nel 1994). Nel 2001 i due si separarono.\nDegno di rilievo \u00e8 il rapporto di Delon con la cantante italofrancese Dalida, con cui negli anni sessanta ha avuto una passionale storia d'amore; in seguito i due resteranno ottimi amici e incideranno nei primi anni settanta il brano \"Paroles paroles\". L'attore dir\u00e0 di \u00ab\"avere amato terribilmente questa donna\"\u00bb.\nAlain Delon non ha mai autorizzato nessuna biografia sulla sua persona, nonostante nel tempo siano stati realizzati alcuni documentari inerenti al suo passato tormentato.\nInfluenza culturale.\n\u00c8 molto famoso in Cina (uno dei pochi attori francesi conosciuti, se non l'unico) perch\u00e9 il film \"Zorro\" \u00e8 stato uno dei primi film europei a essere distribuito in questo paese. Gli unici ad avere una fama pari alla sua furono Steve McQueen e Sean Connery.\nIl gruppo musicale inglese The Smiths utilizza una foto tratta dalla scena finale del film \"Il ribelle di Algeri\" (\"L'insoumis\") per il suo album \"The Queen Is Dead\" pubblicato nel 1986. Anche il gruppo musicale italiano Baustelle gli ha dedicato una canzone intitolata \"la canzone di Alain Delon\". All'attore francese \u00e8 ispirata la canzone di Andrea Mingardi \"Un piasar\u00e8 (Delone)\", contenuta nell'album \"Lo sfigh\u00e8, Gisto e Cesira, Delone, un marziano e altre storie\". Viene inoltre citato dal rapper Salmo nella canzone \"A volte esagero\", contenuta nell'album \"Status\" di Marracash.\nIn una intervista pubblicata sul \"Los Angeles Time\", Madonna ha dichiarato che la canzone \"Beautiful Killer\" (contenuta nell'album \"MDNA)\" era un omaggio all'attore e al suo carisma.\nIn una intervista pubblicata su \"TV Magazine\", Richard Gere ha dichiarato che, su consiglio del regista e sceneggiatore Paul Schrader, ha visto molte volte il film \"Delitto in pieno sole\" (\"Plein soleil\") per trarre ispirazione nell'interpretazione del protagonista di \"American Gigol\u00f2\".\nNel 2009, Alain Delon presta la sua immagine per la pubblicit\u00e0 del profumo \u00ab Eau sauvage \u00bb di Christian Dior. Vengono scelte delle foto e delle scene del film \"La piscina\".\nRiconoscimenti.\nGolden Globe\nDavid di Donatello\nPremio C\u00e9sar\nFestival di Berlino\nFestival di Cannes\nDoppiatori italiani.\nNelle versioni in italiano dei suoi film, Alain Delon \u00e8 stato doppiato da:"}
{"id": "428", "revid": "123431147", "url": "https://it.wikipedia.org/wiki?curid=428", "title": "Adrien-Marie Legendre", "text": "Biografia.\nDiscepolo di Eulero e Lagrange, ha pubblicato un lavoro ormai classico sulla geometria, \"\u00c9lements de g\u00e9om\u00e9trie\". Ha anche dato significativi contributi alle equazioni differenziali, al calcolo, alla teoria delle funzioni, alla meccanica e in teoria dei numeri con l'opera \"Essai sur la th\u00e9orie des nombres\" (1797-1798); nel 1782 gli fu concesso il premio offerto dall'Accademia di Berlino per i suoi studi sulla dinamica dei proiettili. Ha esteso ed aggiornato il suo trattato in tre volumi \"Exercises du calcul int\u00e9gral\" (1811-1819) nel nuovo \"Trait\u00e9 des fonctions elliptiques et des int\u00e9grales eul\u00e9riennes\" (1825-1832), sempre in tre volumi. Ha poi ridotto gli integrali ellittici in tre forme standard, ma la loro inversione diretta, dovuta ad Abel e a Jacobi, ha reso inutile il suo lavoro. Ha anche inventato i cosiddetti polinomi di Legendre nel 1784, mentre studiava l'attrazione degli sferoidi. In teoria dei numeri, ha inoltre dimostrato l'ultimo teorema di Fermat nel caso particolare \"n\" = 5 e dimostrato l'irrazionalit\u00e0 di formula_1.\nMor\u00ec nel 1833 e venne sepolto nel Cimitero d'Auteuil. Il suo nome \u00e8 inciso sulla Torre Eiffel."}
{"id": "431", "revid": "21880", "url": "https://it.wikipedia.org/wiki?curid=431", "title": "Apterigi", "text": ""}
{"id": "432", "revid": "21880", "url": "https://it.wikipedia.org/wiki?curid=432", "title": "Apterigidi", "text": ""}
{"id": "433", "revid": "1459196", "url": "https://it.wikipedia.org/wiki?curid=433", "title": "Astato", "text": "L'astato \u00e8 l'elemento chimico di numero atomico 85 e il suo simbolo \u00e8 At. Fa parte del gruppo degli alogeni.\nViene prodotto in natura dal decadimento radioattivo dell'uranio e del torio ed \u00e8 il pi\u00f9 pesante degli alogeni. Ha un tempo di dimezzamento massimo di 8 ore e 30 minuti, per cui \u00e8 il secondo elemento naturale pi\u00f9 instabile dopo il francio.\nCaratteristiche.\nGli isotopi dell'astato non godono di vita abbastanza lunga da studiarne le propriet\u00e0, ma le misure spettroscopiche lasciano pensare a caratteristiche simili a quelle dello iodio \u2013 come quest'ultimo, \u00e8 probabile che possa accumularsi nella ghiandola tiroidea. Considerazioni teoriche fanno ipotizzare che l'astato abbia un carattere metallico pi\u00f9 marcato dello iodio. Alcune reazioni elementari in cui \u00e8 coinvolto l'astato sono state condotte e studiate da ricercatori del \"Brookhaven National Laboratory\" di New York.\nCon la possibile eccezione del francio, l'astato \u00e8 l'elemento pi\u00f9 raro in natura. Si stima che l'intera crosta terrestre ne contenga in tutto meno di 28 grammi.\nStoria.\nL'astato (dal greco \u1f04\u03c3\u03c4\u03b1\u03c4\u03bf\u03c2 \"\u00e0statos\", \"instabile\") fu sintetizzato per la prima volta nel 1940 da Dale Raymond Corson, Kenneth MacKenzie ed Emilio Segr\u00e8 all'Universit\u00e0 della California di Berkeley per bombardamento del bismuto con particelle alfa. Inizialmente fu chiamato \"alabamio\" (Ab) e prima ancora ipotizzato da Mendeleev con il nome di \"ekaiodio\".\nDisponibilit\u00e0.\nL'astato \u00e8 un elemento radioattivo che si presenta in natura nei minerali di uranio e di torio.\nSe ne preparano i campioni bombardando bismuto con particelle alfa in un ciclotrone, ottenendo gli isotopi relativamente stabili 209At e 211At che vengono successivamente separati.\nIsotopi.\nDell'astato, il meno elettronegativo degli alogeni, sono noti 41 isotopi, tutti radioattivi; il pi\u00f9 stabile di essi \u00e8 210At, che ha un'emivita di 8,1 ore. Il meno stabile \u00e8 213At, che ha un'emivita di 125 nanosecondi. 218At e 219At sono presenti in natura in quanto prodotti delle catene di decadimento, rispettivamente, dell'isotopo 238 e dell'isotopo 235 dell'uranio. \nSoluzioni.\nIn soluzione acquosa l'astato si comporta in modo simile allo iodio, anche se le soluzioni che lo contengono devono essere estremamente diluite. L'elemento disciolto pu\u00f2 essere ridotto da agenti come l'anidride solforosa e ossidato dal bromo.\nCome lo iodio, quando l'astato \u00e8 sciolto in una soluzione, si pu\u00f2 isolare ed estrarre tramite il benzene.\nInoltre l'astato presenta stati di ossidazione con caratteristiche di coprecipitazione affini a quelle dello iodio, dello ione ioduro e dello ione iodato. Potenti agenti ossidanti possono produrre uno ione astatato, ma non uno ione perastatato. Lo stato molecolare \u00e8 pi\u00f9 facilmente ottenibile ed \u00e8 caratterizzato da elevata volatilit\u00e0 e da notevole solubilit\u00e0 in sostanze organiche.\nComposti.\nMolteplici composti dell'astato sono stati sintetizzati in quantit\u00e0 microscopiche e studiati molto intensamente prima del suo naturale decadimento radioattivo. In particolare le reazioni a cui prende parte sono state studiate in soluzioni molto diluite di astato e, in maggiore quantit\u00e0, di iodio che agisce da trasportatore, facilitando la filtrazione, la precipitazione e l'isolamento dei singoli composti. \nNonostante questi composti siano di interesse principalmente teorico, sono in fase di analisi per un possibile impiego in medicina nucleare.\n\u00c8 molto probabile che l'astato formi legami ionici con i metalli alcalini e alcalino-terrosi come il sodio o il litio, pur non essendo reattivo come gli alogeni pi\u00f9 leggeri. Alcuni esempi di sali dell'astato sono:\nAnalogamente agli altri alogeni, l'astato forma un idracido, l'acido astatidrico (HAt) che, a differenza dei precedenti, presenta un minore momento di dipolo."}
{"id": "434", "revid": "287204", "url": "https://it.wikipedia.org/wiki?curid=434", "title": "Attinio", "text": "L'attinio \u00e8 l'elemento chimico di numero atomico 89 e il suo simbolo \u00e8 Ac. \u00c8 stato il primo elemento radioattivo non primordiale ad essere isolato nel 1899. Nonostante il polonio, il radio e il radon siano stati osservati prima dell'attinio, essi non sono stati isolati fino al 1902. L'attinio ha dato il nome alla serie degli attinoidi, un gruppo di 15 elementi simili della tavola periodica tra l'attinio e il laurenzio. A volte \u00e8 anche considerato il primo dei metalli di transizione del settimo periodo.\nMetallo radioattivo morbido, di colore bianco-argento, l'attinio reagisce rapidamente con l'ossigeno e l'umidit\u00e0 nell'aria, formando un rivestimento bianco di ossido che impedisce un'ulteriore ossidazione. Come la maggior parte dei lantanidi e molti degli attinoidi, l'attinio assume uno stato di ossidazione +3 in quasi tutti i suoi composti chimici. Esso si trova solo in tracce nell'uranio e nel torio, come l'isotopo 227Ac, che decade con un tempo di dimezzamento di 21.772 anni, prevalentemente emettendo particelle beta e talvolta particelle alfa, e l'isotopo 228Ac che ha un'emivita di 6,15 ore. Una tonnellata di uranio naturale contiene circa 0,2 milligrammi di attinio-227 e una tonnellata di torio naturale contiene circa 5 nanogrammi di attinio-228. La stretta somiglianza delle propriet\u00e0 fisiche e chimiche dell'attinio e del lantanio, rende la separazione dal minerale impraticabile. Tuttavia, l'elemento pu\u00f2 essere ottenuto, in quantit\u00e0 dell'ordine di milligrammi, dall'irraggiamento neutronico dell'isotopo radio-226 in un reattore nucleare. A causa della sua scarsit\u00e0, del prezzo elevato e della radioattivit\u00e0, l'attinio non trova un significativo utilizzo industriale. Le sue applicazioni attuali lo vedono impegnato come sorgente di neutroni e un agente per la radioterapia.\nCaratteristiche.\nL'attinio \u00e8 un metallo radioattivo di aspetto argenteo. Per via della sua intensa radioattivit\u00e0, al buio emette una spettrale luce azzurra.\nSi trova in tracce nei minerali dell'uranio sotto forma di 227Ac, un isotopo che emette particelle alfa e beta con un'emivita di 21,773\u00a0anni. Una tonnellata di minerale d'uranio contiene mediamente un decimo di grammo di attinio.\nDal punto di vista chimico, possiede una reattivit\u00e0 simile a quella del lantanio.\nApplicazioni.\nLa sua radioattivit\u00e0, 150 volte pi\u00f9 intensa di quella del radio lo rende una potente fonte di neutroni. A parte questa, non ha altre applicazioni industriali significative.\n225Ac trova uso nella medicina nucleare.\nStoria.\nL'attinio prende il nome dal termine greco (\u03b1\u03ba\u03c4\u03af\u03c2, \u03b1\u03ba\u03c4\u03af\u03bd\u03bf\u03c2) \"akt\u00eds\", \"akt\u00ednos\", che significa \"raggio, raggio luminoso\".\nL'attinio fu scoperto nel 1899 da Andr\u00e9-Louis Debierne, il chimico francese che lo separ\u00f2 dalla pechblenda. Friedrich Otto Giesel lo scopr\u00ec a sua volta nel 1902.\nDisponibilit\u00e0.\nL'attinio \u00e8 presente in tracce nei minerali dell'uranio, ma viene generalmente prodotto in quantit\u00e0 dell'ordine dei milligrammi nei reattori nucleari, per irraggiamento con neutroni del 226Ra.\nL'attinio metallico \u00e8 stato preparato per riduzione del suo fluoruro con vapori di litio alla temperatura di .\nIsotopi.\nL'attinio in natura \u00e8 composto dall'unico isotopo radioattivo 227Ac.\nSono noti in totale 36 isotopi aventi masse atomiche comprese tra 206 e , il pi\u00f9 stabile dei quali \u00e8 227Ac, con un'emivita di 21,772 anni; seguono 225Ac (10 giorni) e 226Ac (29,37 ore). Tutti gli altri hanno emivite inferiori a 10 ore e la maggior parte di essi inferiore a un minuto. Il meno stabile di tutti \u00e8 217Ac, che decade attraverso un decadimento alfa o una cattura elettronica con un'emivita di 69 nanosecondi. Dell'attinio sono noti anche due metastati.\nPrecauzioni.\n227Ac \u00e8 estremamente radioattivo e, in termini di danni alla salute, \u00e8 da considerarsi pericoloso quasi quanto il plutonio.\nL'ingestione anche di minime quantit\u00e0 pu\u00f2 causare danni molto gravi."}
{"id": "435", "revid": "709565", "url": "https://it.wikipedia.org/wiki?curid=435", "title": "Augusto (disambigua)", "text": ""}
{"id": "442", "revid": "6923", "url": "https://it.wikipedia.org/wiki?curid=442", "title": "Aepyornis", "text": "Gli Aepyornis sono un genere estinto di giganteschi uccelli vissuti in Madagascar, appartenenti alla famiglia degli uccelli elefante \"(Aepyornithidae)\", che comprende anche i \"Mullerornis\", pi\u00f9 piccoli, anch'essi estinti.\nSi ritiene che fossero tra i pi\u00f9 grandi uccelli mai esistiti assieme ai Moa. Potevano misurare fino a 3\u00a0m e pi\u00f9 d'altezza, per un peso di oltre mezza tonnellata. Le loro uova avevano una circonferenza di oltre un metro ed una lunghezza di pi\u00f9 di 35\u00a0cm; il loro volume era circa 160 volte quello di un uovo di gallina.\nIl DNA dell\"'Aepyornis\" \u00e8 stato estratto con successo dai resti di gusci d'uova da un gruppo di ricercatori australiani.\nDescrizione.\nSi ritiene che l'espressione \"uccello elefante\" derivi dal \"Milione\" di Marco Polo, che parlando del Madagascar riferiva:\nGli \"Aepyornis\" furono molto probabilmente osservati dagli Arabi (che intrattenevano rapporti con le dinastie reali malgasce), e potrebbero essere correlati al mito del Roc (o alle sue evoluzioni pi\u00f9 recenti). In malgascio, questi animali venivano chiamati vorompatra, uccelli degli \"Ampatri\", un toponimo che identificava l'attuale regione di Androy, nel sud dell'isola. In Madagascar, tuttavia, non sono mai stati ritrovati esemplari fossili o viventi di elefanti, ed \u00e8 dubbio che lo stesso toponimo \"Madagascar\", utilizzato sul finire del XV secolo da Martin Behaim per indicare l'isola, sia in realt\u00e0 nel \"Milione\" una corruzione di \"Mogadiscio\". Inoltre, la descrizione della tecnica predatoria del grifone contrasta col fatto che l\"'Aepyornis\" \u00e8 inadatto al volo.\nSpecie.\nQuattro sono le specie attualmente ascritte al genere:\nLa validit\u00e0 di queste specie \u00e8 ancora in fase di discussione, in quanto alcuni autori vorrebbero l'unificazione di tutte le specie a sottospecie di \"A. maximus\".\nBiologia.\nNon essendo stati ritrovati resti fossili di foresta pluviale in Madagascar, non si pu\u00f2 dire con certezza se questi animali amassero (come i casuari) vivere nelle foreste, o se invece (come struzzi, em\u00f9 e nand\u00f9) amassero gli spazi aperti.\nL'esistenza di frutti con endocarpo spesso e liscio (come quelli della palma \"Voanioala gerardii\"), o con colori rosso-violacei (come quelli di \"Ravenea louvelii\" e di \"Satranala decussilvae\") darebbero per buona la prima ipotesi; infatti, un endocarpo liscio e spesso non ferirebbe l'esofago di un eventuale uccello che se ne cibi, n\u00e9 verrebbe danneggiato dai suoi succhi gastrici. Di colore rosso-bluastro, invece, sono anche i frutti di alcune specie di palma di cui si nutrono i casuari.\nDescrizione.\nCome i loro parenti ancora viventi, gli \"Aepyornis\" erano inadatti al volo, ma le loro ossa non avevano midollo.\nSiccome il Madagascar si stacc\u00f2 dal continente africano tempo prima della nascita dei ratiti, si pensa che gli \"Aepyornis\" abbiano perso la capacit\u00e0 di volare e raggiunto dimensioni enormi \"in situ\", per un fenomeno di gigantismo insulare; questi animali cominciarono probabilmente a differenziarsi dallo struzzo 85 milioni di anni fa, quando il Gondwana era unito da un istmo all'isola. Tuttavia, il DNA mitocondriale dei resti fossili di quest'animale non \u00e8 ancora stato sequenziato ed analizzato, quindi al riguardo vi possono essere solo ipotesi.\nIl ritrovamento di presunti fossili appartenenti ad \"Aepyornithidae\" sulle Isole Canarie orientali hanno ulteriormente infittito il mistero; queste isole, infatti, si erano gi\u00e0 staccate dall'Africa quando gli uccelli elefante avrebbero potuto raggiungerle.\nDurante le ere glaciali, con l'abbassamento del livello del mare, si sarebbe potuto sviluppare un istmo di terra fra Lanzarote e la costa africana, che avrebbe potuto consentire a questi grandi uccelli inadatti al volo di raggiungere le isole.\nIn ogni caso, non si ha notizia dell'evoluzione degli \"Aepyornis\" in ambienti al di fuori del Madagascar, quindi si ritiene che i frammenti di uova ritrovati alle Canarie siano appartenuti a grandi uccelli nordafricani ormai estinti, che avrebbero potuto addirittura non essere nemmeno ratiti (\"Eremopezus\", \"Psammornis\", o addirittura dei \"Pelagornithidae\").\nEstinzione.\nSi \u00e8 sempre ritenuto che l'estinzione di questi animali sia stata causata da fattori umani, poich\u00e9 essi erano un tempo diffusi su tutta l'isola, e ovunque abbastanza comuni.\nRicerche recenti hanno scoperto numerosi frammenti di uova di \"Aepyornis\" fra le ceneri di fuochi preistorici, segno che tali uova venivano utilizzate come cibo per intere famiglie: non si sa, tuttavia, se anche gli adulti venissero predati, o se su di essi vigesse un tab\u00f9 (\"fady\") anche se, dalle analisi su alcuni resti fossili, sono stati rinvenuti chiari segni di macellazione.\nLa data precisa dell'estinzione di questi grossi uccelli \u00e8 incerta e per ricavarla non si pu\u00f2 fare conto sul folklore locale, nel quale le storie su questi animali si sono propagate per secoli dopo la loro scomparsa.\nOltre alla caccia da parte dell'uomo, all'estinzione di questi colossi avrebbero potuto contribuire le malattie portate dagli uccelli introdotti dall'Africa, come faraone e polli ed i cambiamenti climatici in atto, come la progressiva perdita di umidit\u00e0 del Madagascar nell'Olocene."}
{"id": "447", "revid": "287204", "url": "https://it.wikipedia.org/wiki?curid=447", "title": "Aloe", "text": ""}
{"id": "453", "revid": "31886", "url": "https://it.wikipedia.org/wiki?curid=453", "title": "Americio", "text": "L'americio \u00e8 l'elemento chimico di numero atomico 95 e il suo simbolo \u00e8 Am.\nL'americio \u00e8 un elemento metallico radioattivo sintetico della famiglia degli attinidi, ottenuto bombardando il plutonio con neutroni. \u00c8 stato il quarto elemento transuranico ad essere scoperto. Prende il nome dall'America, in analogia con l'europio.\nCaratteristiche.\nL'americio metallico appena preparato presenta una lucentezza bianco-argentea (pi\u00f9 argenteo del plutonio o del nettunio) e, a temperatura ambiente, diventa opaco lentamente in aria secca. L'emissione alfa dell'241Am \u00e8 circa il triplo di quella del radio. Pochi grammi di 241Am emettono radiazione gamma intensa che crea seri problemi di esposizione a chi deve maneggiare l'elemento.\nApplicazioni.\nL'americio pu\u00f2 essere prodotto in quantit\u00e0 dell'ordine dei chilogrammi, principalmente sotto forma dell'isotopo 241Am.\nTrova applicazioni domestiche in alcuni modelli di rivelatori di fumo, dove viene usato in qualit\u00e0 di sorgente di radiazioni ionizzanti.\nL'americio \u00e8 stato usato per costruire alcuni tipi di parafulmine (ora in progressivo smantellamento in Italia), grazie proprio a questa capacit\u00e0 di ionizzare l'aria circostante favorendo cos\u00ec il passaggio di corrente. 241Am \u00e8 stato anche usato come sorgente portatile di raggi gamma per l'uso in radiografia e come mezzo per misurare lo spessore del vetro.\n242Am \u00e8 un emettitore di neutroni ed ha trovato uso nella radiografia a neutroni; \u00e8 tuttavia un isotopo estremamente costoso da produrre in quantitativi utilizzabili.\nStoria.\nL'americio fu sintetizzato per la prima volta da Glenn Seaborg, Leon O. Morgan, Ralph A. James e Albert Ghiorso nel tardo 1944 nel \"Metallurgical Laboratory\" dell'Universit\u00e0 di Chicago (oggi noto come \"Argonne National Laboratory\").\nIl gruppo prepar\u00f2 241Am sottoponendo 239Pu a successive reazioni di cattura neutronica in un reattore nucleare. Questo produsse prima 240Pu e poi 241Pu che a sua volta si convert\u00ec in 241Am tramite un decadimento beta.\nIl premio Nobel per la fisica Carlo Rubbia ha teorizzato (Progetto 242) l'utilizzo di un reattore alimentato con l'isotopo 242Am che potrebbe (in teoria) rivelarsi pi\u00f9 promettente degli attuali in uso.\nIsotopi.\nDell'americio sono noti 18 isotopi radioattivi aventi masse comprese tra 231,046 e , di cui i pi\u00f9 stabili sono 243Am (con un'emivita di 7370 anni) e 241Am (432,2 anni). Tutti gli altri isotopi hanno emivite inferiori alle 51 ore e la maggior parte di essi inferiori a 100 minuti. L'americio possiede inoltre 8 metastati, di cui il pi\u00f9 stabile \u00e8 242mAm (emivita di 141 anni)."}
{"id": "458", "revid": "125671575", "url": "https://it.wikipedia.org/wiki?curid=458", "title": "Acqualagna", "text": "Geografia fisica.\nIl paese dall'aspetto moderno \u00e8 situato nella confluenza del torrente Burano nel Candigliano lungo la statale Flaminia oltrepassata la gola del Furlo a da Fano in direzione di Roma.\nOrigini del nome.\nL'origine del toponimo Acqualagna \u00e8 sconosciuta. L'ipotesi che questo derivasse dalla battaglia combattuta nei dintorni fra i Goti di Totila e i Bizantini di Narsete, per cui Acqualagna da \"Acqua Lanea\" ossia \"acqua macello\", \u00e8 caduta di fronte all'individuazione del vero luogo della battaglia presso Gualdo Tadino (cos\u00ec Thomas Hodgkin). Un'altra ipotesi vorrebbe che il nome della localit\u00e0 (in antico Aquelame) derivasse da \"Acqua-lama\", cio\u00e8 acqua pantano, acqua melmosa, per via degli acquitrini presenti un tempo nell'area di confluenza del Burano nel Candigliano.\nStoria.\nDal Medioevo al XVII secolo.\nL'ipotesi pi\u00f9 probabile sull'origine del villaggio di Acqualagna \u00e8 che derivi dalla trasformazione, dai monaci dell'abbazia di San Vincenzo a Furlo, dalla cappella di Santa Maria Maddalena ad un ospedale.\nIl 24 settembre 1506 papa Giulio II rimase ad Acqualagna e ordin\u00f2 la costruzione della chiesa di Santa Lucia consacrata nel 1537.\nIl XIX secolo.\n20 aprile 1849 Acqualagna aderisce alla Repubblica romana. 17 settembre 1860 Acqualagna entra nel regno di Savoia. Il 18 settembre, dopo la battaglia di Castelfidardo, dove l'esercito francese viene sconfitto, le Marche non sono pi\u00f9 sotto il dominio del Papa.\nIl XX secolo.\nNel 1901 fu catturato, nella frazione di Farneta, il brigante Giuseppe Musolino. I due carabinieri che l'arrestarono, erano comandati dal brigadiere Antonio Mattei (padre di Enrico).\nDurante il periodo della prima guerra mondiale, il sindaco Brigidi, nonostante la crisi economica del paese, riusc\u00ec a fornire servizi essenziali per la popolazione, come la costruzione della strada di Pietralata. Il 29 ottobre venne eletto il sindaco socialista Pasquale Ciampiconi che realizz\u00f2 l'acquedotto del Furlo, la strada per Farneta e quella dei Prati, che ancora oggi collega Acqualagna a Urbania, completata nel 1932.\nFu in quel periodo che inizi\u00f2 la costruzione della diga di Furlo per la costruzione di una centrale idroelettrica gestita dall'Unione Esercizi Elettrici di Milano. La diga in cemento che si trova al Furlo \u00e8 un esempio del modello con diga ad arco con concavit\u00e0 rivolta a valle, per scaricare tutto il peso sulle pareti rocciose laterali delle montagne di Pietralata e Paganuccio.\nTra il 1930 e il 1935 la crisi economica provoca un aumento del tasso di disoccupazione e un calo dei salari e negli scioperi di Acqualagna sono organizzati. In occasione del \"giorno dell'alleanza\", istituito dal regime fascista il 18 dicembre 1935, che richiedeva agli italiani di dare il loro oro per la patria, Acqualagna la raccolta avviene di fronte al monumento ai morti della prima Guera Mondiale. Nonostante la crisi economica, gli abitanti della citt\u00e0 resistettero.\nSimboli.\nLo stemma del comune di Acqualagna \u00e8 stato riconosciuto con D.P.C.M. del 20 maggio 1960.\nIl falco posato su un monte di tre cime deriva dal blasone dei conti Accomanducci di Monte Falcone (\"d'oro, al falco al naturale, posato su un monte di tre cime di rosso\") che dominarono la localit\u00e0 dal XV secolo.\nNel 1867 il falco venne rappresentato coronato e tenente con la zampa uno scudetto d'argento, caricato di una scala a pioli di rosso che, secondo le intenzioni del Comune, voleva ricordare la famiglia dei conti Della Scala. Quando nel 1960 venne concesso lo stemma civico ufficiale il palo venne blasonato \"scaccato d'azzurro e di rosso\".\nIl gonfalone municipale, concesso con decreto del presidente della Repubblica del 14 luglio 1960, \u00e8 costituito da un drappo di azzurro.\nSociet\u00e0.\nTradizioni e folclore.\nFiera Nazionale del tartufo.\n\u00c8 la pi\u00f9 importante manifestazione dell'Italia centrale dedicata al Tartufo. \u00c8 un evento di rilievo che rappresenta la citt\u00e0 anche all'estero, durante la quale \u00e8 possibile degustare e acquistare tartufi. Durante l'anno ci sono tre eventi del tartufo, ma l'evento pi\u00f9 rappresentativo \u00e8 quello di ottobre-novembre, dove vengono proposte le novit\u00e0 dell'anno, la qualit\u00e0 del prodotto e Acqualagna \u00e8 diventata la capitale del tartufo. Le altre due fiere si svolgono a febbraio, dedicate al prezioso tartufo nero, e l'altra ad agosto, dedicata al tartufo nero d'estate. Queste fiere attirano molti turisti, anche stranieri. La fiera del tartufo offre anche il \"Salone del test\" e il \"Cooking Show\", durante i quali \u00e8 possibile degustare piatti e partecipare a gare gastronomiche tra personaggi famosi. Sono inoltre organizzati seminari, mostre temporanee e presentazioni di prodotti. Il Palazzo del gusto accoglie le eccellenze del territorio. I tartufi prodotti ad Acqualagna sono: tartufo bianco, tartufo nero, tartufo nero estivo. I cani del tartufo sono: puntatore e puntatore italiano.\nEconomia.\nAcqualagna \u00e8 uno dei maggiori centri d'Italia per il commercio dei tartufi: dal pregiato bianco di Acqualagna al nero di Norcia, al bianchetto e allo scorzone.\nTipica \u00e8 l'industria di lavorazione della pietra del Furlo e anche la produzione dei camini.\nL'attivit\u00e0 del settore terziario pi\u00f9 sviluppata ad Acqualagna \u00e8 il turismo, in particolare in occasione della Fiera del Tartufo. Il turismo enogastronomico \u00e8 importante: un gran numero di turisti stranieri visita Acqualagna per mangiare piatti a base di tartufo. L'ecoturismo riguarda la gola del Furlo con il suo parco e i suoi meravigliosi paesaggi.\nSport.\nCalcio.\nLa squadra locale di calcio milita in Seconda Categoria e ha il nome di Falco Acqualagna. A met\u00e0 anni 2000 ha disputato il campionato di Eccellenza.\nIl Pole Calcio, squadra dell'omonima frazione, milita anch'essa in Seconda Categoria.\nIl Furlo, squadra di un'altra frazione di Acqualagna, milita invece in Terza Categoria.\nLa squadra di calcio a 5, denominata Acqualagna C5, invece gioca in Serie D.\nPallacanestro.\nLa squadra di pallacanestro si chiama Pallacanestro Acqualgna e milita nella stagione 2019-20 nella Serie C Silver.\nPallavolo.\nLa squadra maschile \"Avis Acqualagna volley I Viaggi di Peter Pan\" \u00e8 nella stagione 2019-2020 nella Serie D per la prima volta nella loro storia. La squadra femminile ASD Volley Acqualagna \u00e8 anch'essa in Serie D (pallavolo femminile).\nVoci correlate.\nEnrico Mattei"}
{"id": "459", "revid": "125685899", "url": "https://it.wikipedia.org/wiki?curid=459", "title": "Andorno Micca", "text": "Andorno Micca (\"Andorn\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nIl comune dista circa sei chilometri dal capoluogo, Biella, e sorge attorno all'antico nucleo di Andorno Cacciorna, sul versante sinistro della bassa valle Cervo (che prende il nome dal torrente omonimo), in una piana alluvionale situata ai piedi delle Prealpi biellesi.\nIn tempi remoti, il locale territorio si estendeva, a ovest, fino alla Valle del Lys (o Valle di Gressoney) e, a nord-est, alla Valsesia, ed era attraversato da un'antica via di epoca romana che conduceva, attraverso la Valle d'Aosta, fino in Gallia.\nStoria.\nL'antichit\u00e0.\nLa zona di Andorno, gi\u00e0 in epoca romana doveva gi\u00e0 avere degli insediamenti, attestati sia dal toponimo, sia dal ritrovamento di settanta monete antoniniane a Passo Breve, lungo un percorso che conduceva attraverso i vari passi sino in Valle d'Aosta e poi nelle Gallie.\nIl comune prende il nome da Pietro Micca, eroe dell'assedio di Torino del 1706, il cui luogo di nascita \u00e8 in realt\u00e0 conteso fra la stessa Andorno e la confinante cittadina di Sagliano Micca, dove si trova quella che si ritiene sia stata la casa natale del patriota.\nIl Medioevo.\nIl nome di Andorno ricorre dall'epoca medievale, e compare sotto la forma di \"Andurnum\" o \"Andornum\" in un atto di donazione del 29 gennaio 963, quando la corticula venne donata dall'allora imperatore Ottone I al conte Aimone di Cavagli\u00e0. Donazione che venne confermata il 22 ottobre 985 da Ottone II a suo figlio Manfredo; il 7 maggio 999 lo stesso Ottone concesse il borgo a Leone, vescovo di Vercelli, insieme a Molinara, regione Molinetto, privandone i Conti di Cavagli\u00e0, partigiani del suo nemico Arduino d'Ivrea.\nL'Arcidiocesi di Vercelli mantenne il dominio sul comune e sulla valle grazie a nuove conferme della donazione, il 1\u00ba novembre 1000 e il 15 ottobre 1152, firmate da Federico Barbarossa. Dopo questo diploma troviamo ancora la dominazione vescovile in statuti del 1263 e del 1290, conservati in due pergamene custodite presso l'archivio comunale di Biella, che testimoniano la promulgazione di norme imposte prima dal gastaldo del vescovo Martino Avogadro e in quello pi\u00f9 recente dai membri eletti dai consoli e dai gastaldi in accordo fra diocesi e comuni.\nIl Rinascimento.\nNel 1371 si verific\u00f2 un forte attrito tra gli abitanti e il vescovo, quando Giovanni Fieschi esasper\u00f2 gli animi degli andornesi, divenuti ormai troppo insofferenti di fronte alle sue pretese. Per questo assalirono il castello posto su di un'altura e imprigionarono il Fieschi, rubandone i beni qui custoditi. Nel 1378 il vescovo Ibleto Fieschi concedeva il feudo per 4.000 ducati al conte Federico di Challant, e convinse gli andornesi a sottomettersi ai Savoia. Dopo la dedizione del 29 ottobre 1379 il conte Amedeo VI di Savoia divenne proprietario del castello e lo affid\u00f2 a Giovanni Duco di Moncalieri, a Giraudo de Cresto, Francescino Tua di Mongrando, Sibueto Rivoire, Bonifacio de Strada de Vallice, e dopo la morte di questi ai suoi diretti familiari e fece parte del mandamento di Biella.\nDopo la met\u00e0 del Quattrocento gli andornesi, stanchi di subire violenze, vessazioni e attacchi di ogni tipo da parte di Biella, inviarono suppliche e memoriali a casa Savoia. Nel 1488 Giuseppe Orsi, favorevole ai Biellesi, scrisse una cronaca dedicata a tali contrasti. Finalmente il 17 maggio 1561 Emanuele Filiberto I di Savoia accord\u00f2 lo smembramento del territorio, con la formazione di una comunit\u00e0 indipendente con un proprio podest\u00e0 eletto da una terna di andornesi, ufficiali e magistrati. Infine con il diritto di avere un proprio mercato settimanale.\nLa Guerra per il Mercato.\nLa valle si poteva considerare un Comune unico, gi\u00e0 allora ricco di piccoli centri. Vi erano chiesa fiorenti ad Andorno, Campiglia, Montesinaro e a Rosazza. La Valle ricca allora di boschi e acque, attrasse legnaioli della Valsesia che per l'epoca permise buoni pascoli e buona agricoltura. Questi prodotti erano poi importati e venduti nel mercato di Biella, ma tanti venivano invece venduti ad Andorno in un pi\u00f9 modesto mercatino che fioriva gi\u00e0 da tempo, proprio negli stessi giorni in cui si svolgeva il mercato di biella. La peste che ci fu nell'anno del signore 1348 e le lotte contro Giovanni Fieschi, un vescovo battagliero che avanzava diritti e pretese sul Biellese e Andorno, e ricorrendo anche alla violenza, si era fatto costruire un solido castello, per giunta tutto questo era servito a risvegliare nella gente del comune sentimenti di indipendenza che erano sfociati, poi, nella dedizione di Andorno ai Savoia. Nel 1443 scoppiarono forti dissensi per il pedaggio imposto dai Bertodano e per l'obbligo di recarsi a Biella ad amministrare la giustizia, la quale tendeva soprattutto ad impedire il Mercato di Andorno, divenuto ormai una consuetudine e ingranditosi troppo.\nDopo proibizioni e concessioni, si giunse ad una svolta, nel 1485, quando da Carlo I la Valle Cervo ottenne un mercato da tenersi il lunedi. Gli abitanti del Comune festeggiarono l'avvenimento e giunsero a invitare gli abitanti di Biella a esporre le loro merci ad Andorno, Scandalo e scalpore, per questo evento i biellesi ottennero l'annullamento del decreto di Carlo I. Ma gli Andornesi fecero sapere che avrebbero preferito la morte e cos\u00ec , quando da Biella un manipolo di soldati accompagn\u00f2 Pietro Gromo e Giacomo Bertodano, signore di Tollegno, ad affliggere il decreto di annullamento del mercato, il centro del Comune, apparve misteriosamente deserto.\nNel momento in cui il primo colpo di mazza afflisse il Comune, sito in piazza Chiesa (chiesa di san Lorenzo, che hai giorni d'oggi non esiste pi\u00f9 il comune l\u00ec), le campane suonarono e gli abitanti balzarono con bastoni e arnesi da lavoro. I biellesi a quel punto dovettero ritirarsi. La notizia di quella battaglia procur\u00f2 la confisca dei beni e la caccia degli Andornesi, i quali, per risposta si ribellarono e organizzarono un motivo partigiano, detto allora \"Banda dei Gal\u00f9pp\".\nNell'agosto del 1486 il Capitano Faciotto, per ordine del Duca, al mattino si scontr\u00f2 presso il cervo con gli Andornesi che, armati impedirono ai nemici di passare il torrente. Il giorno dopo i biellesi, passata la notte a Tollegno, attaccando da Lorazzo, ma mentre salgono lo scoscendimento che porta al cimitero di Andorno, vengono accolti dal tiro di un'arma segreta...si trattava di un bastone, roteato, che colpendo un sasso lanciato in aria lo scaraventava lontano. mentre la sorpresa ferma gli avanzati, un suono di corno mette in moto gli uomini dell'Alta Valle Cervo, cos\u00ec facendo scendendo da Sagliano, giungono alle spalle dei biellesi, e una squadra di soldati di ventura di S. Germano, assoldati in gran segreto dagli Andornesi, scendono da dietro la Colma a compiere l'accerchiamento. I Biellesi a quel punto confidano in una ritirata strategica, giunti presso Tollegno, attesero l'assalto da tre parti.\nNell'ottobre del 1487, il duca mand\u00f2 il Cap. Antonio Foresta a stabilire ad ogni costo la pace. Egli tent\u00f2 prima con la persuasione e poi, fece occupare di sorpresa da un esercito di 2.500 uomini la Rovella, le colline sopra Miagliano e la terra di Pavignano. All'avanzata delle tre colonne gli andornesi si rifugiarono nell'Alta Valle Cervo e verso il Bocchetto Sessera. Poi intavolarono trattative di resa tramite i concittadini.\nIl 10 febbraio 1488 il Duca Carlo Emanuele I approvava la convenzione tra le parti e concedeva agli andornesi, previo pagamento di 2.500 fiorini di multa, il mercato al luned\u00ec, il diritto di macellazione e di osteria, nonch\u00e9 l'esenzione dalle gabelle per il passaggio delle derrate nei suoi territori. Non ottenevano per\u00f2 gli andornesi un loro potest\u00e0 sempre residente a Biella, ma solo dei consoli di loro nomina.\nTuttavia il mercato, causa di tanta lotta, c'era e c'\u00e8 ancora oggi e si svolge ogni luned\u00ec mattina di fianco alla chiesa principale di San Lorenzo.\nIl Seicento ed il Settecento.\nII 18 maggio 1621 il borgo venne elevato al rango di marchesato in favore di don Emanuele Filiberto, figlio illegittimo di Carlo Emanuele I, e ceduto nel 1674 ai conti Parella di San Martino. Nel 1649 l'arrivo degli spagnoli port\u00f2 morte e distruzione. Provenienti da Biella, misero a ferro e fuoco il paese spargendosi per le valli. La resistenza posta dagli andornesi fu vana, a causa del superiore numero degli assalitori e della scarsit\u00e0 di munizioni.\nPer evitare il saccheggio il comune pag\u00f2 in denaro e beni, oltre a consegnare in ostaggio tre cittadini che furono rilasciati solo dopo due settimane. Nel 1649 il comune, che comprendeva in realt\u00e0 un territorio molto pi\u00f9 ampio di quello attuale, venne smembrato. La valle si stacc\u00f2 e nel 1700 si formarono diversi comuni. Il 1720 vide la soppressione del marchesato per ordine del re Vittorio Amedeo II di Savoia e Andorno fu, prima, ceduto al conte Ibleto di Challant e poi, nel 1722, a Tommaso Mathis di Bra, con il titolo di Conte di Cacciorna.\nLa rivoluzione francese e l'era moderna.\nLa storia del borgo e del territorio circostante non ebbe pi\u00f9 grandi scossoni fino al 14 dicembre 1798 quando venne eretto l'albero della Libert\u00e0 a seguito dei moti rivoluzionari francesi. All'epoca si distinsero i fratelli Galliari, Bernardino, Fabrizio e Giovanni Antonio, figli di Giovanni, pittore di capacit\u00e0 modeste. Il pi\u00f9 noto, comunque, rimane Bernardino, vissuto tra il 1704 ed il 1794 scenografo di professione, pittore alla corte di Prussia a Berlino.\nNel 1898, Don Lorenzo Perosi compose in questa localit\u00e0 \u2013 come ricorda una lapide affissa sulla casa parrocchiale \u2013 la maggior parte del suo oratorio \"La Risurrezione di Cristo\".\nNel 1929 nasce il comune di Andorno Micca dall'unione di Andorno Cacciorna con alcuni comuni limitrofi, tra cui Sagliano (luogo natio di Pietro Micca poi diventato Sagliano Micca), Tavigliano, Miagliano (luogo natio di Giovanna Monduro, bruciata viva nei pressi di un ruscello il 17 agosto 1471 con l'accusa di stregoneria) e San Giuseppe di Casto (non pi\u00f9 ricostituito nel dopoguerra).\nDurante la seconda guerra mondiale Andorno fu uno dei numerosi comuni oggetto di rastrellamenti da parte di nazifascisti attaccati dai partigiani biellesi. Da qui furono condotti a Biella dodici ostaggi, mentre una staffetta partigiana, Walter Ramella, fu uccisa di fronte al Palazzo comunale. Dopo il conflitto mondiale alcune frazioni \u2013 come Sagliano Micca appunto, Tavigliano e Miagliano \u2013 tornarono ad essere comuni autonomi.\nIl poeta Franco Massino cos\u00ec descriveva Andorno Micca in una poesia dei primi anni cinquanta:\nSimboli.\nLo stemma del Comune \u00e8 raffigurato in un catasto del 1594. Il consegnamento dello Stato Sabaudo del 1614, con le disposizioni in materia araldica, lo descriveva: \"D'argento, all'albero di faggio verde, sostenuto da due orsi al naturale, affrontati\". \u00c8 stato ufficialmente concesso con decreto del Presidente della Repubblica del 30 giugno 1963 e si blasona:\nLo stemma \u00e8 pressoch\u00e9 identico a quello di San Paolo Cervo.\nMonumenti e luoghi d'interesse.\nArchitetture religiose.\nChiesa parrocchiale di San Lorenzo.\nLa Chiesa parrocchiale di San Lorenzo \u00e8 il monumento principale del comune: spicca con il suo campanile seicentesco, il pi\u00f9 alto del Biellese; alla sua base sorgono la sacrestia e l'archivio parrocchiale. La chiesa fu edificata, secondo quanto riportano le edizioni Bonechi, nel 1464; secondo altre fonti nel 1483, su una precedente struttura risalente al IX-X secolo; \u00e8 stata poi pi\u00f9 volte rimaneggiata, l'ultima nel XVIII secolo con la costruzione di una nuova facciata, opposta a quella originale.\nPer avere la giusta percezione del cambiamento, si deve osservare la precedente facciata cinquecentesca con il suo ingresso murato e gli ornati in cotto smaltato, oggi con il ruolo di lato posteriore della chiesa. La facciata monocuspidale, suddivisa da lesene, realizza tre navate interne, un portone d'ingresso e due aperture laterali. Da notare: le decorazioni in cotto degli spioventi formati da archetti gotici, il cotto policromo del rosone centrale e delle due finestre ogivali, i putti e le foglie verdi che si rincorrono creando un'armoniosa cornice, paragonabile alle maioliche rinascimentali fiorentine.\nAl suo interno sono conservate le spoglie del pittore e scenografo Bernardino Galliari. Tra i dipinti presenti nella parrocchiale troviamo una tela raffigurante il \"Martirio di San Lorenzo\", opera di Bernardino Galliari, il pulpito scolpito durante la seconda met\u00e0 del XVII secolo e proveniente dalla chiesa di Santa Maria delle Grazie e la cappella intitolata a San Giulio edificata verso il 1680 in occasione della donazione del corpo del santo.\nAltre chiese.\nTra gli altri edifici di rilievo ad Andorno Micca troviamo: la Commenda di Malta, la Chiesa parrocchiale di San Giuseppe di Casto (XVI secolo) con la sua torre campanaria, la Cappella degli Eremiti (nei boschi al confine con Selve Marcone).\nArchitetture civili.\nPinacoteca civica.\nUna piccola pinacoteca risalente agli anni novanta, situata presso il palazzo comunale.\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti ad Andorno erano 244. Le nazionalit\u00e0 pi\u00f9 numerose erano:\nRaccolta differenziata.\nVige il sistema di raccolta differenziata dei rifiuti urbani. Dati:\nEconomia.\nConosciuta in passato come centro termale, Andorno Micca centra da decenni la propria economia sull'industria tessile, soprattutto cappellifici. Altre attivit\u00e0 riguardano la costruzione di casseforti, serrature di sicurezza e serramenti in alluminio.\nProdotto tipico locale \u00e8 il liquore Ratafi\u00e0, preparato nell'originale con ciliegie nere ma anche nelle varianti con albicocche o noci. L'origine del nome \u00e8 controversa, alcuni lo fanno derivare da un termine francese altri lo ritengono di origine creola. Nel 1700 il farmacista Pietro Rapa avvi\u00f2 la produzione e nel 1880 un pronipote, Giovanni Antonio Rapa riusc\u00ec a produrre un prodotto gradevole fabbricato con ciliegie nere, ginepro e noci.\nA Carnevale viene prodotto un dolce rustico con farina gialla ed uvetta chiamato \"fiac\u00e0\".\nGiorno di mercato.\nOgni luned\u00ec feriale si tiene il mercato cittadino settimanale.\nInfrastrutture e trasporti.\nFra il 1891 e il 1958 ad Andorno erano attive due stazioni della ferrovia Biella-Balma, denominate una \"Andorno Micca\" e l'altra \"Andorno Bagni\".\nAmministrazione.\nAltre informazioni amministrative.\nAndorno fece parte a cominciare dal 1973 della \"Comunit\u00e0 montana Bassa Valle Cervo\". Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Alta Valle Cervo\", andando a formare la \"Comunit\u00e0 Montana Valle Cervo\", che aveva sede ad Andorno e fu anch'essa soppressa assieme alle altre comunit\u00e0 montane.\nSport.\nTrail running.\nDal 2006 la societ\u00e0 sportiva A.S.D. Trail monte Casto organizza il trail monte Casto. La gara si disputava originariamente su due percorsi, uno da 21\u00a0km ed uno da 42. La partenza e l'arrivo sono al \"parco della Salute\" di Andorno; si tratta di una gara che, oltre ad essere un evento sportivo, ha l'obiettivo di far conoscere la zona agli appassionati degli sport all'aria aperta. Dal 2009 il pi\u00f9 lungo dei percorsi previsti (portato a 44\u00a0km) \u00e8 diventato una prova qualificativa per la partecipazione all'Ultra-Trail du Mont-Blanc. Alle due gare competitive si \u00e8 inoltre affiancato un \"minitrail\" non competitivo di 9\u00a0km."}
{"id": "463", "revid": "363629", "url": "https://it.wikipedia.org/wiki?curid=463", "title": "Anatomia", "text": "Lanatomia \u00e8 la branca della biologia che studia la struttura degli organismi viventi. \nTale disciplina deve il suo nome al metodo principale d'indagine, la dissezione, rimasta di fondamentale importanza anche in epoca moderna, per quanto integrata da altri moderni e perfezionati metodi di indagine. La dissezione \u00e8 uno dei mezzi di studio di questa scienza, che in maniera pi\u00f9 esatta potrebbe essere chiamata anatomia settoria, che \u00e8 la branca dell'anatomia macroscopica (chiamata in inglese \"gross anatomy\") che si avvale del metodo della dissezione del cadavere o delle parti di esso, a fresco o opportunamente preparate. Nonostante la nascita delle nuove tecniche di conservazione, come la plastinazione, e le tecnologie virtuali tridimensionali, la dissezione resta il metodo elettivo per lo studio della disciplina anatomica.\nL'anatomia viene suddivisa in anatomia animale (zootomia) e vegetale (fitotomia).Lo studio delle relazioni tra esseri diversi o organi di esseri diversi viene detta anatomia comparata; quando \u00e8 limitata a una sola specie animale, viene detta anatomia speciale.\nPrima rappresentante dell'anatomia speciale \u00e8 l'anatomia umana; questa pu\u00f2 essere approcciata da diversi punti di vista. \nDal punto di vista medico consiste nella conoscenza dell'esatta forma, posizione, misura, varianti, sviluppo e interrelazione delle varie parti del corpo umano in salute, e a questo studio vengono dati i termini anatomia umana descrittiva o topografica. Una conoscenza accurata di tutti i dettagli anatomici necessita anni di osservazione ed \u00e8 posseduta solo da pochi medici che dedicano la loro vita alla ricerca in questo ambito. L'anatomia topografica deve essere appresa da ogni aspirante anatomico tramite la ripetuta dissezione ed ispezione dei cadaveri. \nDal punto di vista morfologico, l'anatomia umana \u00e8 uno studio scientifico che ha come oggetto la scoperta delle cause che hanno portato all'attuale struttura dell'essere umano, e necessita la conoscenza di altre scienze: l'istologia, la citologia, l'embriologia e la fisiologia.\nL'anatomia patologica \u00e8 lo studio degli organi malati. Mentre le varie discipline della normale anatomia, che si applicano a vari scopi ricevono una denominazione particolare come anatomia medica, chirurgica, ginecologica, artistica e superficiale, la comparazione anatomica delle differenti etnie fa parte della scienza dell'antropologia fisica o dell'anatomia antropologica.\nStoria.\nMondino nel 1315 a Bologna pubblic\u00f2 \"Anothomia\", in cui aveva indicato lo studio dell'anatomia come base di ogni progresso medico e chirurgico, fissando un preciso protocollo per la pratica autoptica, protocollo che viene seguito ancora oggi. \nProprio a Bologna nel 1316, per la prima volta, l'anatomia umana avrebbe assunto dignit\u00e0 di insegnamento accademico."}
{"id": "464", "revid": "533647", "url": "https://it.wikipedia.org/wiki?curid=464", "title": "Agrigento", "text": "Agrigento (, : , \"Giurgenti\" in siciliano) \u00e8 un comune italiano di abitanti, capoluogo del libero consorzio comunale di Agrigento in Sicilia.\nFondata intorno al 581 a. C., Agrigento sorge in un territorio in cui si insediarono i vari popoli che lasciarono traccia nell'isola. Gi\u00e0 sede di popoli indigeni che mantenevano rapporti commerciali con egei e micenei, il territorio agrigentino vide sorgere la polis di Akragas (\u1f08\u03ba\u03c1\u03ac\u03b3\u03b1\u03c2), fondata da geloi di origine rodio-cretese.\nRaggiunse il massimo splendore nel V secolo a.C., prima del declino avviato dalla guerra con Cartagine. Nel corso delle guerre puniche venne conquistata dai Romani, che latinizzarono il nome in \"Agrigentum\".\nSuccessivamente cadde sotto il dominio arabo, con il nome di Kerkent, e nel 1089 fu conquistata dai Normanni, che la ribattezzarono Girgenti, nome che mantenne sino al 1927 quando fu rinominata con il toponimo attuale.\nFino al 1853 il suo territorio comprendeva anche l'odierno comune di Porto Empedocle.\n\u00c8 nota come \"Citt\u00e0 dei templi\" per la sua distesa di templi dorici dell'antica citt\u00e0 greca posti nella cosiddetta valle dei Templi, inserita, nel 1997, tra i patrimoni dell'umanit\u00e0 dall'UNESCO.\nGeografia fisica.\nClima.\nIl clima \u00e8 mite in inverno, quando insieme all'autunno sono concentrate all\u2019incirca tutte le precipitazioni annuali, in estate \u00e8 caldo torrido.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +11,0\u00a0\u00b0C; quella del mese pi\u00f9 caldo, agosto, \u00e8 di +28,5\u00a0\u00b0C.\nOrigini del nome.\nNella sua storia millenaria la citt\u00e0 ha avuto ben quattro nomi: \"\u1f08\u03ba\u03c1\u03ac\u03b3\u03b1\u03c2\" per i Greci, \"Agrigentum\" per i Romani, \"Kerkent\" o \"Gergent\" per gli Arabi; per i Normanni era \"Girgenti\", e con questo nome la ritroviamo per esempio in \"Della nuova grande illuminante face del mare\" ossia il terzo volume, dedicato al Mediterraneo e redatto in italiano, del monumentale \"Nieuwe Groote Lichtende Zee-Fakkel\", pubblicato ad Amsterdam da J. van Keulen in cinque volumi tra il 1681 e il 1684 ai quali, nel 1753, se ne aggiunse un sesto per la navigazione lungo le coste asiatiche.\nParimenti ritroviamo il toponimo, nella forma Gergenty, nel \"Nouveau Receuil \u2026 de la Mer M\u00e9diterran\u00e9e \u2026\", G\u00eanes 1848, chez Yves Gravier, Libraire derri\u00e8re la Loge de Banchi, 179 tavole.\n\"Girgenti\" fu il nome ufficiale della citt\u00e0 fino al 1927, quando, durante il periodo fascista, venne utilizzata un'italianizzazione del nome che aveva la citt\u00e0 durante il dominio romano. Agrigento assunse l'attuale denominazione con regio decreto-legge n.1143 del 16 giugno 1927.\nStoria.\nAgrigento fu fondata su un altopiano affacciato sul mare, compreso tra due fiumi, l\u2019Hypsas e l'Acragas, da cui originariamente l'insediamento prese il nome. Un crinale, che offriva un certo grado di fortificazione naturale, collega un colle a nord denominato Colle di Girgenti con un altro, denominato Rupe Atenea, a est. Secondo Tucidide, fu fondata intorno al 582-580 a.C. da coloni greci provenienti da Gela, citt\u00e0 della Sicilia sud-orientale, con altri coloni provenienti da Creta e Rodi. I fondatori (\"oikistai\") della nuova citt\u00e0 furono Aristonous e Pystilus. Fu l'ultima delle principali colonie greche in Sicilia ad essere fondata.\nPeriodo arcaico.\nIl territorio sotto il controllo di Acragas si espanse fino a comprendere l'intera area compresa tra il Platani e il Salso, arrivando in profondit\u00e0 nell'entroterra siciliano. Fonti letterarie greche collegano questa espansione a campagne militari, ma l'evidenza archeologica indica che fu piuttosto un lungo processo che raggiunse il suo apice solo all'inizio del V secolo a.C.. La maggior parte degli altri insediamenti greci in Sicilia speriment\u00f2 un'espansione territoriale simile in questo periodo. Scavi in una serie di siti in questa regione abitata dalle popolazioni indigene Sicani, come Sabucina, Gibil Gabib, Vassallaggi, Sant'Angelo Muxaro e Mussomeli, mostrano segni di adozione della cultura greca. \u00c8 controverso quanto di questa espansione sia avvenuta ricorrendo alla violenza e quanto grazie al commercio e l'acculturazione. L'espansione territoriale diede ai coloni greci nuove terre, e il controllo della via terrestre da Acragas alla citt\u00e0 di Himera sulla costa settentrionale della Sicilia. Questa era la principale via terrestre dallo Stretto di Sicilia al Mar Tirreno, e il suo controllo fu un fattore chiave per la prosperit\u00e0 economica della citt\u00e0 nel VI e V secolo a.C., divenuta proverbiale. Si racconta che Platone, vedendo il tenore di vita degli abitanti, avesse osservato che \"costruiscono come se volessero vivere per sempre, eppure mangiano come se fosse il loro ultimo giorno\". Forse a causa di questa ricchezza, Acragas fu una delle prime citt\u00e0 in Sicilia a battere moneta, intorno al 520 a.C.\nIntorno al 570 a.C., la citt\u00e0 pass\u00f2 sotto il controllo di Falaride, una figura semi-leggendaria, ricordata come l'archetipo del tiranno, che si dice uccidesse i suoi nemici facendoli bruciare vivi all'interno di un toro di bronzo. Nelle fonti letterarie antiche \u00e8 legato alle campagne militari di espansione, ma questo \u00e8 probabilmente anacronistico. Govern\u00f2 fino al 550 a.C. circa. La storia di Acragas nella seconda met\u00e0 del VI secolo \u00e8 sconosciuta, fatta eccezione per i nomi di due leader, Alcamenes e Alcander. Acragas si espanse anche verso ovest nel corso del sesto secolo, rivaleggiando con Selinunte, la citt\u00e0 greca a ovest pi\u00f9 vicina. I Selinuntini fondarono la citt\u00e0 di Eraclea Minoa presso la foce del fiume Platani, a met\u00e0 strada tra i due insediamenti, verso la met\u00e0 del VI secolo a.C. Gli Acragantini la conquistarono intorno al 500 a.C.\nPeriodo Emmenide.\nTerone, un membro della famiglia Emmenide, divenne tiranno di Acragas intorno al 488 a.C. Strinse un'alleanza con Gelone, tiranno di Gela e Siracusa. Intorno al 483 a.C., Terone invase e conquist\u00f2 Himera, vicino. Il tiranno di Himera, Terillo si un\u00ec a suo genero, Anassila di Reggio, e i Selinuntini invitarono i cartaginesi a intervenire per restaurare il potere di Terillo. I Cartaginesi intervennero nel 480 a.C., dando inizio la prima delle Guerre greco-puniche, ma furono sconfitti dalle forze congiunte di Terone e Gelone nella Battaglia di Himera.\nIn questo periodo furono realizzati numerosi enormi progetti di costruzione nella Valle dei Templi, tra cui il Tempio di Zeus Olimpio, uno dei pi\u00f9 grandi templi greci mai costruiti, e la costruzione dell\u2019imponente bacino idrico della Kolymbethra. Secondo Diodoro Siculo, furono costruiti per celebrare la vittoriosa battaglia di Imera, utilizzando come schiavi i prigionieri catturati in guerra. L'evidenza archeologica indica che il boom delle costruzioni monumentali inizi\u00f2 effettivamente prima della battaglia, ma continu\u00f2 nel periodo successivo. In questo periodo ebbe inizio anche l'importante ricostruzione della cinta muraria su scala monumentale. Terone invi\u00f2 atleti ai giochi olimpici e alle altre competizioni panelleniche della Grecia continentale. Diverse poesie di Pindaro e Simonide celebrano le vittorie di Terone e di altri Acragantini, fornendo approfondimenti sull'identit\u00e0 e l'ideologia di Acragas in questo momento. Le fonti letterarie greche generalmente lodano Terone come un buon tiranno, ma accusano suo figlio Trasideo, che gli successe nel 472 a.C., di violenza e oppressione. Poco dopo la morte di Terone, Ierone I di Siracusa (fratello e successore di Gelone) invase Acragas e rovesci\u00f2 Trasideo. Le fonti letterarie affermano che Acragas divenne poi una democrazia, ma in pratica sembra essere stata dominata dall'aristocrazia cittadina\nPeriodo classico e periodo ellenistico.\nIl periodo successivo alla caduta degli Emmenidi non \u00e8 ben documentato. Un collegio oligarchico, chiamato \"i mille\", fu al potere per alcuni anni a met\u00e0 del V secolo a.C., ma fu rovesciato. La tradizione letteraria ascrive al filosofo Empedocle un ruolo decisivo in questa rivoluzione, ma alcuni studiosi moderni ne dubitano. Nel 451 a.C., Ducezio, capo di uno stato siculo ostile all'espansione dei greci nell'interno della Sicilia, invase il territorio di Acragas, conquistando un avamposto chiamato Motyum. Ducezio fu sconfitto nel 450 a.C., ma la decisione siracusana di lasciar andare Ducezio indign\u00f2 gli Acragantini, che entrarono in guerra con Siracusa. Furono sconfitti in una battaglia sul fiume Salso, che lasci\u00f2 a Siracusa l\u2019egemonia sulla Sicilia orientale. La sconfitta fu talmente grave che Acragas cess\u00f2 di coniare monete per diversi anni.\nLe fonti antiche consideravano Acragas una citt\u00e0 molto grande in questo momento. Diodoro Siculo dice che la popolazione era di 200.000 persone, di cui 20.000 erano cittadini. Diogene Laerzio forn\u00ec l\u2019incredibile cifra di 800.000 abitanti. Alcuni studiosi moderni hanno accettato i numeri di Diodoro, ma sembrano essere troppi. Jos de Waele suggerisce una popolazione di 16.000-18.000 cittadini, mentre Franco De Angelis stima una popolazione totale di circa 30.000-40.000.\nQuando Atene intraprese la spedizione siciliana contro Siracusa, tra il 415 e il 413 a.C., Akragas rimase neutrale.\nDopo la conquista e il saccheggio dei cartaginesi nel 406 a.C. Acragas non recuper\u00f2 mai pi\u00f9 il suo potere.\nFu ripopolata in seguito all'invasione di Timoleonte e nel periodo ellenistico ebbe luogo la costruzione di molti edifici imponenti. All'inizio del III secolo a.C., un tiranno di nome Finzia si proclam\u00f2 re di Akragas, e giunse a controllare altre citt\u00e0. Il suo regno tuttavia fu di breve durata.\nPeriodo romano.\nLa citt\u00e0 fu contesa tra Romani e Cartaginesi durante la Prima Guerra Punica. I romani misero la citt\u00e0 sotto assedio nel 262 a.C. e la conquistarono dopo aver sconfitto una forza di soccorso cartaginese nel 261 a.C., riducendone la popolazione in schiavit\u00f9. Sebbene i Cartaginesi riconquistassero la citt\u00e0 nel 255 a.C. l\u2019accordo definitivo di pace cedette la Sicilia punica, e con essa Akragas, a Roma. La citt\u00e0 fu duramente toccata dalla Seconda Guerra Punica (218\u2013201 a.C.), quando sia Roma che Cartagine combatterono per controllarla. Alla fine i romani conquistarono Akragas nel 210 a.C. e la ribattezzarono \"Agrigentum\", anche se rimase per secoli una comunit\u00e0 in gran parte di lingua greca. Divenne di nuovo prospera sotto il dominio romano e i suoi abitanti ricevettero la piena cittadinanza romana dopo la morte di Giulio Cesare nel 44 a.C.\nMedioevo.\nDopo la caduta dell'Impero Romano d'Occidente, la citt\u00e0 pass\u00f2 successivamente nelle mani del Regno Vandalico, del Regno Ostrogoto d'Italia e poi dell\u2019Impero bizantino. Durante questo periodo gli abitanti di Agrigentum abbandonarono i quartieri bassi della citt\u00e0 e si trasferirono nell'ex acropoli, in cima alla collina. Le ragioni di questo spostamento non sono chiare, ma probabilmente erano legate alle distruttive incursioni costiere dei saraceni e di altri popoli. Nell'828 i saraceni conquistarono ci\u00f2 che rimaneva della citt\u00e0; la forma araba del suo nome divenne (Kirkant) o (Jirjant).\nIn seguito alla conquista normanna della Sicilia, la citt\u00e0 cambi\u00f2 il suo nome in \" Girgenti \" Nel 1087, il Gran Conte Ruggero I stabil\u00ec un vescovato latino nella citt\u00e0. I normanni costruirono il castello di Agrigento per controllare l'area. La popolazione diminu\u00ec durante gran parte del periodo medievale, ma si riprese un po\u2019 dopo il XVIII secolo.\nPeriodo moderno.\nNel 1860, come nel resto della Sicilia, gli abitanti sostennero l'arrivo di Giuseppe Garibaldi durante la Spedizione dei Mille (uno degli eventi pi\u00f9 importanti dell'Unit\u00e0 d'Italia) che segn\u00f2 la fine della dinastia dei Borbone.\nNel 1927 Benito Mussolini con il \"Decreto Legge n. 159 del 12 luglio 1927\" introdusse l'attuale versione italianizzata del nome latino. Tale decisione rimane controversa, in quanto simbolo del fascismo e dell'eradicazione della storia locale. Su suggerimento di Andrea Camilleri, scrittore siciliano di origine agrigentina, il centro storico della citt\u00e0 \u00e8 stato ribattezzato nel 2016 con il nome siciliano di \"Girgenti\". La citt\u00e0 sub\u00ec una serie di devastanti bombardamenti durante la seconda guerra mondiale.\nSimboli.\nLo stemma storico e il gonfalone sono stati ufficialmente riconosciuti con il decreto del capo del governo del 28 novembre 1941 e concessi con i nuovi ornamenti da Citt\u00e0 con il decreto del presidente della Repubblica del 25 novembre 2019.\nMonumenti e luoghi d'interesse.\nIl centro storico di Agrigento \u00e8 individuabile sulla sommit\u00e0 occidentale della collina dell'antica Girgenti. Risalente all'et\u00e0 medioevale del XI e XV, conserva ancora oggi vari edifici medioevali (chiese, monasteri, conventi e palazzi nobiliari).\nDa aprile del 2016 \u00e8 tornato a chiamarsi ufficialmente Girgenti.\nNel centro storico sono presenti significative testimonianze dell'arte arabo-normanna, tra cui in particolare la cattedrale di San Gerlando, il Palazzo Steri sede del seminario, il palazzo vescovile, la Basilica di Santa Maria dei Greci ed il complesso monumentale di Santo Spirito e le porte delle cinta muraria.\nArchitetture religiose.\nCimiteri.\nIn esso sono ospitate tombe monumentali risalenti ai secoli precedenti, veri e propri capolavori scultorei. Tra i viali adombrati dagli alti cipressi vi sono statue, cappelle e mausolei delle confraternite agrigentine. Il maestoso Sacrario militare, dedicato ai caduti delle due guerre mondiali, sovrasta la piazza in fondo al cimitero. Sul perimetro sud, inoltre, vi \u00e8 la tomba del Capitano inglese Hardcastle.\nCimitero di Piano Gatta\nAltro.\nViadotti.\nNella valle dei Templi si trova il viadotto Akragas che collega le frazioni di Villaseta e Monserrato.\nLapidi commemorative.\nAgrigento \u00e8 ricca di lapidi e targhe commemorative dedicate a personaggi illustri o eventi storici significativi. La maggior parte di esse sono in marmo e si possono ammirare sulle facciate di palazzi nobiliari, chiese o piazze. Altre invece sono in bronzo. Tra esse le principali sono:\nBeni archeologici.\nIl sito archeologico pi\u00f9 importante \u00e8 la Valle dei Templi, risalente al periodo ellenico, con i resti di dieci templi in ordine dorico, tre santuari, una grande concentrazione di necropoli (Montelusa; Mos\u00e8; Pezzino; necropoli romana e tomba di Terone; paleocristiana; Acrosoli), varie opere idrauliche (giardino della Kolymbetra e gli ipogei), fortificazioni, parte di un quartiere ellenistico-romano costruito su pianta greca e due importanti luoghi di riunione: l'Agor\u00e0 inferiore (non lontano dai resti del tempio di Zeus Olimpio) e l'Agor\u00e0 superiore (che si trova all'interno del complesso museale); vi sono anche un Olympeion e un Bouleuterion (sala del consiglio) di epoca romana su pianta greca. Il Parco archeologico della Valle dei Templi \u00e8 il complesso archeologico pi\u00f9 vasto al mondo (c.a. 1300 ha).\nIl tempio di Zeus Olimpio era il pi\u00f9 grande tempio della Magna Grecia.\nAltro sito archeologico importante \u00e8 la Rupe Atenea, il punto pi\u00f9 alto dell'antica citt\u00e0 di Akragas, dove sono stati rinvenuti resti di un frantoio ellenistico, e sulle sue pendici sud-ovest \u00e8 conservato uno dei numerosi templi delle divinit\u00e0 ctonie, incorporato nella chiesetta medievale di San Biagio.\nIl sito dove poi sorse la citt\u00e0 di Akragas, potrebbe essere stato il luogo dove sorgeva la citt\u00e0 di Kamikos, prima e pi\u00f9 potente citt\u00e0 sicana guidata dal leggendario Kokalos, il re che ospit\u00f2 Dedalo dopo la sua fuga dal labirinto di Cnosso a Creta. La leggenda afferma che Minosse, rintracciato Dedalo alla corte di Kokalos, part\u00ec per la Sicania per farsi consegnare il geniale architetto e ucciderlo, venendo ucciso dalle figlie del re sicano dopo essere stato attirato con un tranello.\nSociet\u00e0.\nReligione.\nSebbene il patrono ufficiale della citt\u00e0 sia San Gerlando, \u00e8 a San Calogero che sono tributati gli onori maggiori. Per il Santo Nero la citt\u00e0 si mobilita le prime due domeniche di luglio: la processione, a spalla, \u00e8 accompagnata dalle grida dei fedeli, dai canti e dalla banda, sulle note incessanti della marcia \u201cLa Zingarella\u201d.\nA dicembre si svolgono le tradizionali novene per le strade della citt\u00e0.\nLa settimana Santa \u00e8 vissuta in citt\u00e0 con devozione e ammirazione dei fedeli verso i simulacri della Madonna Addolorata e del Ges\u00f9 agonizzante e la \"vara\" ovvero l'urna del Signore.\nLingue e dialetti.\nLa prima lingua parlata ad Agrigento fu lingua del popolo sicano ma di essa restano pochissime testimonianze. Il sicano fu abbandonato per il dialetto dorico, una delle variet\u00e0 del greco antico. I greci fondarono infatti la citt\u00e0 di Agrigento dandole il nome di (Akr\u00e0gas, terra elevata). Dopo molti tentativi falliti, i Cartaginesi riuscirono a impossessarsi della citt\u00e0, e da qui partirono le prime influenze arabe, influenze che si riscontrano anche oggi nel dialetto agrigentino. Successivamente pass\u00f2 ai Romani, per cui la conquista di Akr\u00e0gas fu molto importante. Essi la rinominarono \"Agrigentum\". La citt\u00e0 per loro era fonte di ricchezza perch\u00e9 dal territorio ricavarono tufo, salgemma, minerali, zolfo, spezie orientali e una grande quantit\u00e0 di grano, uva e olive. Gi\u00e0 da prima della caduta dell'Impero romano i Cartaginesi, gli arabi, i barbari asiatici e del medio oriente premevano sulla citt\u00e0 fino a quando l'Impero croll\u00f2 e questi conquistarono tutta la Sicilia. Gli arabo-berberi rifondarono la citt\u00e0 che venne chiamata prima \"Kerkent\" e poi \"Gergent\". In seguito la citt\u00e0 venne occupata prevalentemente dalla componente berbera dei dominatori, divenendone di fatto la \"capitale\" in Sicilia, sempre in contrapposizione con gli arabi di Palermo.\nTradizioni e folclore.\nLa citt\u00e0 di Agrigento durante l'arco dell'anno ospita varie manifestazioni molto interessanti tra le quali la \"Sagra del Mandorlo in Fiore\" una delle pi\u00f9 antiche di Sicilia. Nell'ambito dell'evento si svolgono diverse iniziative enogastronomiche ed eventi di promozione e valorizzazione delle tradizioni etniche dei popoli tra cui due importanti festival internazionali del folclore il primo ideato dal Prof. Enzo Lauretta ed il secondo denominato festival internazionale \" I bambini del mondo ideato da Giovanni Di Maida e Claudio Criscenzo. Ricco il programma di appuntamenti con spettacoli, sfilate dei gruppi folklorici, delle bande musicali e dei carretti siciliani, concerti. Mostre ed eventi enogastronomici legati alla mandorla come Mandorlara, e Mandorla Fest. La manifestazione si svolge a partire dalla prima decade del mese di febbraio fino al mese di marzo.\nIstituzioni, enti e associazioni.\nIl Centro Culturale Editoriale \"Pier Paolo Pasolini\" fu fondato dal bibliotecario Francesco La Rocca, con il patrocinio dell'Assessorato Regionale ai Beni culturali nel 1984.\nL'attivit\u00e0 del Centro Pasolini parte con una serie di iniziative inerenti al parco Archeologico ed il Centro Storico di Agrigento. Le iniziative abbracciano diversi campi della cultura: dalla pittura, alla fotografia ed alla letteratura.\nCultura.\nTra gli altri akragantini celebri si annoverano il filosofo Empedocle e l'atleta olimpico Esseneto, al quale \u00e8 dedicato il moderno stadio cittadino.\nLo scrittore agrigentino pi\u00f9 famoso \u00e8 Luigi Pirandello, insignito del premio Nobel per la letteratura nel 1934. Pirandello ambient\u00f2 ad Agrigento novelle e romanzi.\nIl poeta Salvatore Quasimodo dedic\u00f2 alla citt\u00e0 di Agrigento le poesie \"Strada di Agrigentum\" e \"Tempio di Zeus ad Agrigento\".\nNel 1987 la cantante Giuni Russo, dedic\u00f2 alla citt\u00e0 la canzone \u201cAlla luna\u201d. La canzone presenta espressioni in dialetto siciliano.\nAndrea Camilleri ha reso Vigata (Porto Empedocle, paese in provincia di Agrigento) e Montelusa (Agrigento) il teatro delle storie del commissario Montalbano.\nNell'ultima settimana di settembre ha luogo l\"'Efebo d'oro\" premio internazionale per il miglior film dell'anno tratto da un'opera letteraria. L\u2019evento \u00e8 organizzato dal Centro di Ricerca per la Narrativa e il Cinema.\nIstruzione.\nUniversit\u00e0.\nAgrigento, oltre ad essere sede di varie scuole medie superiori (alle quali sono iscritti anche studenti provenienti dalla provincia), ospita una sede distaccata dell'Universit\u00e0 degli Studi di Palermo.\nIl Polo territoriale di Agrigento ospita il corso di laurea in Economia che si svolge nella sede di Villa Genuardi - e di Servizio Sociale, Architettura e Giurisprudenza - le cui attivit\u00e0 si tengono nella sede di via Quartararo.\nI corsi di Laurea Magistrale in Giurisprudenza ed Architettura sono ad esaurimento.\nGeografia antropica.\nSuddivisioni storiche.\nAgrigento, a causa dell'irregolarit\u00e0 del territorio comunale, ha avuto negli anni uno sviluppo disordinato e in parte decentrato. Il centro cittadino infatti sorge su due colline, il colle di Girgenti e la Rupe Atenea, un tempo separate artificialmente dalla cosiddetta nave o taglio di Empedocle (che la leggenda vuole realizzata dal celebre filosofo akragantino al fine di agevolare, in presenza della malaria, la circolazione dei venti ed il ricambio d'aria nell'area in cui sorgeva l'antica citt\u00e0 greca). Ulteriore limite all\u2019espansione urbanistica \u00e8 stato rappresentato dalla vasta area archeologica che sorge a sud delle due colline e che si espande da est ad ovest. Per tale ragione i quartieri pi\u00f9 popolosi sorgono in direzione della costa, a sud del Parco Archeologico, e a nord del centro cittadino.\nQuartieri decentrati:\nQuartieri del centro della citt\u00e0:\nIn passato il territorio del Comune di Agrigento era suddiviso in cinque Circoscrizioni ognuna delle quali ricomprendeva quartieri situati in rapporto di contiguit\u00e0 o vicinanza. le circoscrizioni erano:\nOggi invece il territorio comunale \u00e8 diviso appunto in tre circoscrizioni.\nFrazioni.\nAl 15\u00ba censimento generale della popolazione e delle abitazioni dell'ISTAT (2011), il territorio di Agrigento risulta cos\u00ec suddiviso:\nEconomia.\nIl territorio del comune \u00e8 compreso nella zona di produzione del Pistacchio di Raffadali D.O.P..\nAgrigento \u00e8 un\u2019importante met\u00e0 turistica grazie al suo ricco patrimonio culturale. Zolfo e potassa furono estratti localmente dai tempi dei contatti con i minoici fino agli anni settanta, ed esportati in tutto il mondo dal vicino porto di Porto Empedocle. Nel 2010, il tasso di disoccupazione ad Agrigento era pari al 19.2%, quasi il doppio della media nazionale.\nUrbanizzazione.\nLa conurbazione di Porto Empedocle.\nFino al XIX secolo Porto Empedocle costituiva il borgo portuale di Girgenti noto come Molo di Girgenti. Esso costitu\u00ec il naturale sbocco portuale della citt\u00e0 fino al 1853, anno in cui il borgo ottenne l'autonomia amministrativa da Girgenti, mentre nel 1863 assunse la denominazione di Porto Empedocle, in omaggio al celebre filosofo. Le due citt\u00e0 condividono tradizioni e festivit\u00e0 come la devozione verso San Calogero, unico \u00e8 il santo patrono, San Gerlando, festeggiato il 25 febbraio. La conurbazione Agrigento - Porto Empedocle, peraltro, costituisce il centro di una pi\u00f9 ampia area urbana comprendente anche i comuni di Favara, Raffadali, Joppolo Giancaxio, Aragona, Comitini, Realmonte e Siculiana.\nInfrastrutture e trasporti.\nStrade.\nI collegamenti stradali tra Agrigento e le altre citt\u00e0 principali dell'isola sono assicurati tramite strade extraurbane secondarie:\nLa strada statale 118 Agrigentina Corleonese costituisce il vecchio collegamento con Palermo passando per Bivona e Corleone.\nLa strada statale 122 Agrigentina costituisce il vecchio collegamento con Caltanissetta e Enna passando per Favara e Canicatt\u00ec.\nFerrovie.\nAd Agrigento sono presenti tre stazioni ferroviarie: la stazione di Agrigento Centrale, la stazione di Agrigento Bassa e la stazione Tempio Vulcano, gestite da RFI. \nI treni turistici, organizzati da Fondazione FS Italiane che percorrono la Ferrovia turistica dei templi toccano tutte e tre le stazioni: tale servizio \u00e8 attivo prevalentemente nei mesi estivi e collega il capoluogo con la citt\u00e0 di Porto Empedocle ed il Parco archeologico.\nIl servizio ferroviario ordinario, invece, coinvolge le sole stazioni di Agrigento Centrale e Agrigento Bassa.\nPorti.\nNella frazione balneare di San Leone \u00e8 presente il porticciolo turistico intitolato a Cesco Tedesco.\nElisuperficie.\nIn contrada Consolida, posizionata a pochi metri dall'ospedale S. Giovanni di Dio, si trova un'elisuperficie di metri 33 x 33 utilizzata per il servizio di elisoccorso.\nLa struttura \u00e8 attrezzata per avere operativit\u00e0 sia diurna che notturna.\nNel complesso dell'ex ospedale San Giovanni di Dio \u00e8 presente un'ulteriore elisuperficie.\nMobilit\u00e0 urbana.\nI trasporti urbani nella citt\u00e0 di Agrigento vengono svolti con autoservizi di linea gestiti da T.U.A. (Trasporti Urbani Agrigento), che assicura un servizio di trasporto pubblico urbano con 12 linee. Sono inoltre garantite 2 linee turistiche con bus scoperti, una delle quali consente di collegare il centro anche con il terminal del porto di Porto Empedocle e con il sito naturalistico di Scala dei Turchi, nella vicina Realmonte.\nI collegamenti extraurbani sono garantiti da autoservizi di linea gestiti da operatori privati.\nAmministrazione.\nAltre informazioni amministrative.\nIl comune di Agrigento fa parte delle seguenti organizzazioni sovracomunali: regione agraria n.5 (Colline litoranee di Agrigento).\nSport.\nLo sport principale della citt\u00e0 \u00e8 il calcio. La squadra pi\u00f9 importante \u00e8 l'Akragas Calcio, che milita nel Campionato di Eccellenza. Ha disputato 17 campionati di Serie C e 20 di Serie D.\nNel basket la Fortitudo Agrigento milita in Serie A2. Nella stagione 2011-12 ha vinto la Coppa Italia Divisione Nazionale B.\nNel nuoto l'associazione pi\u00f9 importante \u00e8 la A.D.P. Nuoto Agrigento di Carlo Dess\u00ec, operante dal 2002. Negli anni ha portato atleti a piazzamenti importanti in campionati italiani ed internazionali, sotto la guida dell'allenatore Davide Dess\u00ec.\nL'atletica leggera \u00e8 rappresentate dal G.S. Valle dei Templi Agrigento che partecipa al Grand Prix Regionale di maratonine.\nOrganizza la \"Mezza Maratona della Concordia\", una delle gare su strada pi\u00f9 apprezzate e partecipate dell'isola.\nNel 1994 Agrigento \u00e8 stata sede del campionato mondiale di ciclismo su strada vinto dal francese Luc Leblanc davanti all'italiano Claudio Chiappucci ed all'altro francese Richard Virenque.\nIl 15 maggio 1999 il Giro d'Italia part\u00ec da Agrigento, con la tappa Agrigento-Modica di 115\u00a0km vinta da Ivan Quaranta. Il 9 maggio 2018 il Giro d'Italia part\u00ec da Agrigento, con la tappa Agrigento-Santa Ninfa (Valle del Belice) di 153\u00a0km vinta da Enrico Battaglin. Per cinque volte (1965, 1982, 1993, 2008 e 2020), Agrigento \u00e8 stata sede di arrivo di tappa:\nIl 3 gennaio 2016 la Valle dei Templi ospita la Sri Chimoy Oneness-Home Peace Run, la staffetta per la pace pi\u00f9 lunga del mondo, diventando il simbolo della pace nel mondo come il Fuji e le Cascate del Niagara."}
{"id": "467", "revid": "5", "url": "https://it.wikipedia.org/wiki?curid=467", "title": "Albero del Mopane", "text": ""}
{"id": "468", "revid": "466539", "url": "https://it.wikipedia.org/wiki?curid=468", "title": "Alessandro La Marmora", "text": "Grande figura del Risorgimento italiano, fu l'ispiratore della creazione del Corpo dei Bersaglieri. Era originario di una nobile famiglia, quella dei Ferrero della Marmora, e fratello di Alfonso.\nBiografia.\nOttavo nato e terzo dei maschi, nacque dal marchese Celestino Ferrero della Marmora, capitano nel Reggimento d'Ivrea, e dalla contessa Raffaella Argentero di Bersezio, che insieme ebbero sedici figli. Ebbe altri tre fratelli generali durante il Risorgimento: i senatori Carlo Emanuele e Alberto e il Presidente del Consiglio del Regno di Sardegna e poi del Regno d'Italia Alfonso. Diligente negli studi e particolarmente portato per le discipline scientifiche (studi\u00f2 un nuovo tipo di fucile a retrocarica), dopo aver ricevuto promozioni militari e onorificenze da parte del re Carlo Felice di Savoia, studi\u00f2 a lungo nelle valli del Biellese alla ricerca di nuovi metodi di difesa dei confini. In quel periodo intraprese viaggi in Francia, Inghilterra, Baviera, Sassonia, Svizzera e Tirolo al fine di studiare armi, ordini e istituzioni dei vari eserciti.\nIl Corpo dei Bersaglieri.\nNel 1831 Alessandro La Marmora formul\u00f2 una prima \"Proposizione per la formazione di truppe leggere della terza specie sotto la denominazione di Bersaglieri\". Il progetto avrebbe visto la luce per\u00f2 solo cinque anni dopo: nel 1835, infatti, il capitano La Marmora present\u00f2 al re Carlo Alberto di Savoia la sua \"Proposizione per la formazione di una compagnia di Bersaglieri e modello di uno schioppo per suo uso\" insieme al luogotenente Giuseppe Vayra, che vest\u00ec per primo la divisa del nuovo corpo e verr\u00e0 quindi ricordato come il primo bersagliere. Per il suo ruolo nella creazione dello storico corpo militare Alessandro viene ricordato come un grande riformatore dell'esercito sabaudo, a cui i Bersaglieri stessi daranno un enorme apporto sia nella prima che nella seconda e nella terza delle guerre d'indipendenza del Risorgimento.L'anno seguente furono create le \"compagnie di fanteria\" dette dei Bersaglieri, con lo scopo di compiere una \"guerra minuta\" e di \"disturbo\". Il 18 giugno 1836 il re istituiva nell'Armata un Corpo di Bersaglieri. Durante la convalescenza per la grave ferita al viso riportata nella battaglia di Goito del 1848, La Marmora scrisse le \"Istruzioni provvisorie per i Bersaglieri\" ed un \"Trattato di tiro ad uso dei Volontari\". Il 27 luglio 1848 ottenne la promozione a maggiore generale ed il 15 febbraio 1849 fu nominato capo dello stato maggiore dell'armata. il 25 luglio 1852 fu promosso luogotenente generale, mantenendo la carica di Ispettore dei Bersaglieri. A Genova per curarsi da una caduta da cavallo, nel 1852 conobbe Rosa Roccatagliata, che spos\u00f2 due anni dopo.\nNell'autunno del 1854 nel capoluogo ligure scoppi\u00f2 un'epidemia di colera e Alessandro si dedic\u00f2 all'assistenza negli ospedali; sulla malattia scrisse anche un opuscolo, intitolato \"Cholera Morbus\". Nonostante il fisico debilitato, il 22 marzo 1855, incoraggiato dal fratello Alfonso, pi\u00f9 giovane di cinque anni, il generale Alessandro La Marmora assunse il comando della seconda divisione del corpo di spedizione in Crimea, per quella che sarebbe stata la sua ultima spedizione. Sbarcato a Balaklava, odierno quartiere di Sebastopoli nella Penisola di Crimea, alla testa dei suoi uomini, come molti bersaglieri, mor\u00ec a causa del colera il 7 giugno 1855, all'et\u00e0 di 56 anni, a Kadik\u00f3y, a poche miglia a nord di Balaklava. Le sue spoglie, sepolte nel cimitero della marina di Balaklava e rimaste a lungo in Crimea, riposano dal 1911 nella cripta di famiglia della basilica di San Sebastiano a Biella. Un monumento e il giardino circostante lo ricordano a Torino, sua citt\u00e0 natale."}
{"id": "482", "revid": "1627355", "url": "https://it.wikipedia.org/wiki?curid=482", "title": "Angela e Luciana Giussani", "text": "Biografia.\nAngela Giussani, ideatrice del famoso personaggio dei fumetti Diabolik, il primo fumetto nero italiano formato tascabile, venne successivamente affiancata nella stesura delle storie dalla sorella Luciana Giussani; entrambe vi hanno poi dedicato tutta la loro vita professionale.\nAngela nasce a Milano il 10 giugno 1922; dopo avere fatto per un certo periodo la modella, sposa nel 1946 l'editore Gino Sansoni e lavora nella casa editrice del marito - la \"Astoria Edizioni\" - occupandosi di una collana che pubblica libri per ragazzi. Si licenzi\u00f2 poi dalla casa editrice Astoria per potersi dedicare a progetti propri. Con la liquidazione ottenuta fond\u00f2 l'Astorina; la sede fu installata in una porzione del vasto appartamento di Milano, in via Leopardi 25, che ospitava l'Astoria. Vi era una seconda entrata che dava nella cucina; Angela chiese al marito di poterla usare come studio per i disegnatori. Dopo il fallimento del primo tentativo\u00a0\u2013 la pubblicazione di un fumetto con le avventure di un pugile, \"Big Ben Bolt\" \u2013 durato solo due anni, ci riprova con un nuovo personaggio nato dalla lettura di un romanzo di Fant\u00f4mas, ritrovato casualmente su un treno. Nel novembre 1962 viene pubblicato il primo numero di \"Diabolik\" con la trama scritta dalla stessa Angela. Sar\u00e0 l'inizio di una lunga serie di successi.\nLe sorelle Giussani dichiararono pubblicamente di essersi ispirate a un fatto di cronaca nera accaduto a Torino per ideare il loro personaggio. Mercoled\u00ec 26 gennaio 1958 un uomo era stato brutalmente ucciso e il suo assassino s'era firmato Diabolich, sfidando la polizia attraverso lettere e indovinelli. Resta alla memoria come l'assassino di via Fontanesi.\nDopo tredici numeri del nuovo fumetto, Angela chiama a lavorare con s\u00e9 la sorella Luciana, diplomata ad una scuola tedesca e poi impiegata in una fabbrica di aspirapolvere; insieme iniziano ad occuparsi della casa editrice e a scrivere a quattro mani le avventure rocambolesche del \"Re del terrore\".\nIl 10 febbraio 1987 Angela muore a quasi 65 anni, e Luciana continua a gestire da sola la casa editrice, lasciando, nel 1992, per\u00f2, la conduzione di Diabolik, e, nel 1999, anche l'Astorina, continuando a scrivere per\u00f2 le storie del suo celebre fumetto (la sua ultima storia di Diabolik \u00e8 del dicembre 2000: \"Vampiri a Clerville\"). Muore nel marzo 2001 a 73 anni."}
{"id": "486", "revid": "6923", "url": "https://it.wikipedia.org/wiki?curid=486", "title": "Aeroplano", "text": "L'aeroplano (anche aereo) \u00e8 un aeromobile dotato di ali rigide, piane e solitamente fisse che, sospinto da uno o pi\u00f9 motori, \u00e8 in grado di decollare e atterrare su piste rigide e volare nell'atmosfera terrestre sotto il controllo di uno o pi\u00f9 piloti. Nonostante sia pi\u00f9 pesante dell'aria, \u00e8 in grado di volare grazie ai principi fisico-meccanici. Il termine risale alla seconda met\u00e0 dell'Ottocento e ha origine nel francese \"a\u00e9roplane\", composto dal greco antico \u1f00\u03ae\u03c1 (\"a\u00e8r\", aria) e dal latino \"planus\" (piatto). \u00c8 utilizzato, nelle sue svariate forme, dimensioni e configurazioni, come mezzo di trasporto di persone, di merci e come strumento militare.\nStoria.\nIl Flyer, il primo aeroplano propriamente detto, vide la luce nel 1903, quando i fratelli Wright riuscirono a far spiccare il volo ad una sorta di aliante dotato di un motore da 16 cavalli a Kill Devil Hill presso Kitty Hawk in Carolina del Nord, USA. Questo primo volo dur\u00f2 12 secondi, arrivando ad un'altezza di circa 120 piedi (40 metri), fu poco pi\u00f9 che un balzo che probabilmente non super\u00f2 l'effetto suolo.\nAlberto Santos-Dumont fu un ingegnere brasiliano (anche se non ha avuto una formazione accademica in questa area) e pioniere dell'aviazione. Progettista di dirigibili ed aeroplani, \u00e8 talvolta considerato il padre di entrambe le macchine volanti, in quanto i suoi primi voli furono i primi a svolgersi su circuiti chiusi in presenza di ampio pubblico. In particolare, il volo del 14 bis del 12 novembre 1906, primo volo riconosciuto ufficialmente in Europa dall'A\u00e8ro-Club de France di un apparecchio pi\u00f9 pesante dell'aria in grado di decollare autonomamente, a differenza dei primi Wright catapultati, \u00e8 considerata la prima dimostrazione pubblica di un aeroplano. Proprio per il decollo autopropellente Santos Dumont \u00e8 ritenuto da una parte della comunit\u00e0 scientifica e aeronautica, principalmente nel suo paese di origine, come il \"Padre dell'Aviazione\". Il primo aereo italiano fu costruito da Aristide Faccioli nel 1908.\nInizialmente l'aereo fu considerato una semplice curiosit\u00e0 per appassionati, ma a poco a poco si inizi\u00f2 a riconoscerne le capacit\u00e0 e nacquero i primi modelli capaci di prestazioni di volta in volta ritenute impossibili sino a poco tempo prima: sorvolare le Alpi, volare sopra il canale della Manica, o semplicemente, raggiungere altezze e velocit\u00e0 sempre pi\u00f9 elevate. Per questa ragione l'inizio dello sviluppo della tecnologia aeronautica \u00e8 legato ad eventi sportivi che miravano a segnare nuovi record. In questi primi anni gli aeroplani erano spinti da motori a pistoni collegati ad un'elica e la struttura era \"biplana\", ovvero con due piani alari. L'avvio di uno sviluppo pi\u00f9 scientifico avvenne in concomitanza con la prima guerra mondiale. Fino ad allora gli Stati si erano relativamente disinteressati alle potenzialit\u00e0 del nuovo mezzo ma la guerra innesc\u00f2 l'interesse di questi ultimi nel campo aeronautico.\nTra il 1914 e il 1918 nacquero moltissimi modelli di biplani destinati inizialmente a compiti di ricognizione, nei quali il nuovo mezzo eccelleva su tutti i precedenti. In seguito i piloti iniziarono a lanciare delle bombe a mano sul nemico in quello che pu\u00f2 essere definito l'antenato del bombardamento tattico. La naturale risposta fu di dotare i propri piloti di mitragliatrici con cui sparare ai velivoli nemici per impedirgli di attaccare le proprie linee, dando vita agli aerei da caccia.\nAlla fine della prima guerra mondiale, l'aeroplano usc\u00ec notevolmente migliorato, nonostante mantenesse la doppia ala e generalmente l'intera struttura non fosse particolarmente cambiata a prima vista. Erano stati sviluppati motori decisamente pi\u00f9 potenti che permettevano prestazioni inavvicinabili per i modelli precedenti al conflitto e inoltre erano stati aggiunti innumerevoli accorgimenti che permettevano una navigazione pi\u00f9 accurata.\nDagli anni venti si inizi\u00f2 a guardare al velivolo come un pacifico mezzo di trasporto. Nacquero cos\u00ec le prime compagnie aeree che richiedevano alle nascenti industrie aeronautiche modelli da trasporto con dimensioni, raggio d'azione e velocit\u00e0 adeguate alle nuove esigenze. Rispetto all'iniziale ricerca sportiva e poi militare, non c'era pi\u00f9 bisogno di aumentare specifiche come la maneggevolezza mentre erano posti in risalto i problemi delle dimensioni, che dovevano risultare sufficienti al trasporto di un certo numero di passeggeri, e l'aumento dell'autonomia.\nIn questi anni l'idrovolante sembr\u00f2 prendere il sopravvento sull'aereo a noi pi\u00f9 familiare: il primo infatti aveva maggior flessibilit\u00e0 d'impiego dal momento che non necessitava di piste preparate (per quanto allora gli aerei partissero da campi di terra battuta, relativamente semplici da realizzare). Inoltre l'idrovolante presentava l'indubbio vantaggio logistico di utilizzare la maggior parte delle infrastrutture portuali gi\u00e0 esistenti.\nLa pacifica (e a dire il vero rallentata) evoluzione dell'aeroplano sub\u00ec una nuova accelerazione con i nuovi venti di guerra che spiravano sul mondo alla met\u00e0 degli anni trenta. Rapidamente i velivoli biplani vennero resi obsoleti dai \"monoplani\", che fin dai primi voli dimostrarono di poter abbattere delle barriere che si erano dimostrate insuperabili per i biplani: la velocit\u00e0 pass\u00f2 rapidamente da poco pi\u00f9 di 300\u00a0km/h a pi\u00f9 di 500\u00a0km/h con evidenti possibilit\u00e0 di migliorare, e lo stesso accadde per l'altitudine raggiungibile, l'autonomia massima, la maneggevolezza e l'accelerazione.\nAllo scoppio della seconda guerra mondiale ciascuna delle potenze era dotata di una moderna aeronautica da caccia e da bombardamento; generalmente l'Arma aerea era ormai costituita in entit\u00e0 indipendente sia dall'Esercito che dalla Marina, configurando la tipica divisione in tre armi: Esercito, Marina, Aeronautica. Durante la seconda guerra mondiale divenne evidente la necessit\u00e0 dell'arma aerea per vincere un moderno conflitto nelle operazioni marine e terrestri.\nL'attacco contro bersagli terrestri si divise in strategico e tattico. I bombardamenti strategici furono una costante della guerra: gli attacchi aerei tedeschi su Londra che finirono con la vittoria britannica della battaglia d'Inghilterra (la prima battaglia combattuta solo da aerei e contraerea, vittoria ottenuta mediante l'utilizzo di aerei quali l'Hurricane e lo Spitfire) furono seguiti da quelli condotti da formazioni di bombardieri alleati su Germania e Giappone (che culminarono con lo sgancio della bomba atomica su Hiroshima e Nagasaki) e furono determinanti nello spezzare la resistenza dei Paesi dell'Asse danneggiandone irrimediabilmente la capacit\u00e0 produttiva.\nIn questo ruolo si distinsero i grossi bombardieri a eliche come il He 111, Ju 88, Do 17 per la Germania, mentre gli Alleati costruirono anche bombardieri pi\u00f9 grossi con 4 motori e con capacit\u00e0 di carico maggiori: i pi\u00f9 famosi sono i B-17, B-24, B29 statunitensi, i Lancaster britannici che bombardarono incessantemente le citt\u00e0 dell'Asse fino alla capitolazione.\nAnche le truppe di terra iniziarono presto a temere l'aeronautica nemica: nel ruolo di bombardiere tattico venivano usati i cacciabombardieri che davano supporto all'avanzata del proprio esercito mitragliando e lanciando bombe e razzi sulle postazioni e colonne nemiche, per alleggerire le difese prima dello scontro terrestre. In questo ruolo si distinsero i P-47 statunitensi, i Typhoon britannici, gli Ju 87 Stuka tedeschi e gli Il-2 \u0160turmovik sovietici (l'aereo costruito in pi\u00f9 esemplari nella storia). Questi ultimi due erano anche gli unici aerei specificamente concepiti per l'attacco al suolo, mentre gli altri erano caccia impiegati in tale ruolo, avendo la capacit\u00e0 di effettuare mitragliamenti a bassa quota sul nemico o sganciare bombe.\nIn mare diventava chiaro che l'epoca delle grandi corazzate dotate di cannoni formidabili era finita a favore della portaerei: i cacciabombardieri e gli aerosiluranti imbarcati decollati dalle portaerei costringevano le enormi corazzate ad un'umiliante navigazione passiva sotto l'incessante bombardamento dei piccoli e maneggevoli aerei, potendo opporre solo un insufficiente fuoco di contraerea, mentre la portaerei che aveva lanciato gli aerei poteva trovarsi anche a qualche centinaia di chilometri al di fuori del raggio dei cannoni della corazzata. Nel ruolo di pattugliamento delle coste e scorta ai convogli navali, gli idrovolanti dotati di siluri affiancavano spesso le corvette e fregate.\nDurante la guerra inoltre ci furono anche battaglie solamente aeree, in cui i caccia si scontravano con i velivoli dei loro avversari in diverse situazioni: intercettamento, caccia libera, pattuglia di combattimento aereo o a seguito di un ordine di \"scramble\". I caccia si dividevano in leggeri caccia monomotori e monoposto e caccia pesanti, bimotori e bi/tri-posto.\nIl primo era pi\u00f9 agile e leggero, di impiego per lo pi\u00f9 diurno, mentre il secondo era pi\u00f9 pesante e impacciato nel volo, di norma avrebbe avuto la peggio contro un monoposto-monomotore, ma era armato di cannoni di calibro maggiore e pi\u00f9 tardi nella guerra, grazie alle sue dimensioni, era capace di trasportare un radar autonomamente dalle postazioni terrestri che lo rendevano ideale nel ruolo di intercettore e caccia notturno.\nIn questi anni nacque anche il radar, invenzione britannica, ma velocemente esportato negli Stati Uniti e adottato anche in Germania. Era l'unico modo per prevedere con un certo anticipo un attacco aereo nemico e permettere ai propri caccia di decollare in tempo. Dapprima solo in postazioni terrestri, poi anche montato su aerei. Gli armamenti impiegati erano mitragliatrici, cannoni di piccolo calibro, bombe a caduta libera e con l'avanzare della guerra anche razzi non guidati aria-terra o aria-aria per spezzare le formazioni di bombardieri nemici.\nA fianco dell'Aeronautica si svilupparono anche accorgimenti a terra per limitare i danni degli attacchi aerei o per poter reagire autonomamente dalla propria aeronautica da caccia: nacquero i rifugi antiaerei, i bunker, i cannoni antiaerei di medio calibro (in tedesco detti FlaK, per \"Flugabwehrkanone\") che sparavano granate tipicamente da 88\u00a0mm che esplodevano ad una quota preprogrammata e i piccoli cannoni e mitragliatrici a tiro rapido per difesa ravvicinata, che a volte erano montati su veicoli semicingolati per poter assicurare alle forze meccanizzate un minimo di difesa antiaerea.\nMa alla fine della guerra, all'apice dello sviluppo degli aerei ad elica, una nuova invenzione sviluppata in quegli anni da tedeschi e britannici stava per rivoluzionare completamente l'aeroplano per la seconda volta dopo il passaggio alla produzione di monoplani: era il motore a getto. A questo punto, arrivati sul finire della seconda guerra mondiale, \u00e8 necessario dividere l'evoluzione delle tecnologie aeronautiche in militare e civile.\nCaratteristiche.\nComponenti.\nLe componenti principali sono: \nFunzionamento.\nIn base alla classificazione scientifica, gli aeroplani sono dei velivoli, insieme agli idrovolanti e agli anfibi. In quanto tali, sono in grado di volare utilizzando una forza aerodinamica (detta portanza), generata grazie al moto relativo dell'aria lungo una superficie fissa (chiamata ala). Differiscono dagli alianti, in quanto dotati di uno o pi\u00f9 motori e per questo motivo rientrano nella pi\u00f9 grande categoria delle aerodine a motore, a cui appartengono anche gli elicotteri e altri aeromobili, che per\u00f2 non hanno ali fisse.\nGli aerei sono divisi in due categorie, militari e civili. Quelli militari a loro volta si dividono in aerei da caccia, bombardieri, aerei da attacco al suolo, aerei da addestramento, aerei da ricognizione, aerei da trasporto. Quelli civili si dividono in aerei di linea, aerei per trasporto merci (detti anche \"cargo\"), \"jet executive\" e aerei da turismo (che nella pratica si pu\u00f2 dire che sostanzialmente ormai comprendono anche la categoria degli ultraleggeri). In generale poi si hanno aerei acrobatici che di solito sono aerei da caccia, da addestramento o da turismo, a volte modificati per adattarli alle particolari sollecitazioni del volo acrobatico.\nAltra suddivisione \u00e8 tra aerei \"treassi\", nei quali il pilota ha il controllo dell'asse di imbardata, asse di beccheggio e asse di rollio, e aerei \"pendolari\", nei quali l'imbardata \u00e8 assente.\nForze che agiscono sull'aereo.\nLe quattro forze che agiscono sull'aereo sono:\nL'aereo militare nel periodo postbellico.\nGli aerei militari possono essere sia di \"combattimento\" o di \"non-combattimento\".\nNegli ultimi mesi della seconda guerra mondiale apparvero i primi modelli di aerei a reazione: avevano lo schema degli aerei a eliche con le ali perpendicolari alla fusoliera e i motori a getto affogati nelle due semiali.\nPer la Germania, prima ad ideare il motore a getto, venne messo in servizio il Messerschmitt Me 262, mentre la Gran Bretagna rispose subito con il Gloster Meteor. Entrambi i velivoli si dimostrarono subito nettamente superiori per velocit\u00e0, capacit\u00e0 di carico e accelerazione di tutti i loro precursori a eliche, ma i numeri ridotti di produzione ne limitarono l'impiego bellico. Ma ormai la strada era segnata.\nSubito dopo la fine della guerra era chiaro che tutti i modelli che l'avevano combattuta erano ormai obsoleti: come al tempo del passaggio dal biplano al monoplano, cos\u00ec gli aerei a reazione erano capaci di prestazioni che per gli aerei a eliche erano semplicemente impossibili.\nLa seconda guerra mondiale venne chiusa con le due bombe atomiche sganciate sul Giappone, rendendo chiaro a tutte le potenze quanto fosse importante possedere armamenti atomici. Avere la bomba atomica per\u00f2 non era sufficiente: servivano anche i vettori adeguati a trasportarla su bersagli lontani migliaia di chilometri dalla madrepatria; la soluzione al trasporto della potenza nucleare di un Paese alla fine degli anni quaranta e inizio anni cinquanta era il bombardiere strategico.\nI bombardieri ad elica della seconda guerra mondiale divennero ancor pi\u00f9 velocemente obsoleti dei caccia ad elica. Gi\u00e0 dal 1946 vennero ritirati gran parte dei modelli di bombardieri che avevano martellato le citt\u00e0 dell'Asse. Solo il B-29 statunitense (che effettu\u00f2 il bombardamento di Hiroshima e Nagasaki) sembrava appropriato a trasportare tali armamenti: servivano infatti alte quote operative, alte velocit\u00e0 ed un carico bellico il pi\u00f9 possibile elevato. Sin dai primi anni cinquanta vennero sperimentati e poi introdotti i primi bombardieri strategici con motori a reazione, che in breve avrebbero equipaggiato tutte le flotte da bombardamento.\nL'aereo civile e il trasporto nel periodo postbellico.\nCon la fine della seconda guerra mondiale il Mondo si ritrov\u00f2 davanti ad una distruzione mai vista prima, ma arricchito di molte tecnologie utilizzate per la guerra e che diventavano interessanti da un punto di vista civile. L'ambito aeronautico fu uno dei principali beneficiari.\nPrima della guerra erano noti alcuni aerei civili ad elica e alcuni aerei che poi sarebbero diventati dei bombardieri erano stati sviluppati sotto la falsa immagine di aerei per il trasporto di persone. Di norma non potevano trasportare pi\u00f9 di 20-30 persone e come detto gli idrovolanti erano dei concorrenti molto validi dell'aereo classico (da ricordare gli idrovolanti tedeschi Dornier Wal degli anni 1920 e i pi\u00f9 famosi Do X degli anni 1930 capaci di trasportare fino a 100 passeggeri). Anche il raggio era limitato (1000 km circa), per non parlare delle velocit\u00e0 che si aggiravano sui 300\u2013400\u00a0km/h dei trasporti pi\u00f9 veloci.\nAl momento dell'entrata in guerra degli Stati Uniti, l'esercito statunitense si trov\u00f2 nella necessit\u00e0 di trasportare al di l\u00e0 degli oceani (Atlantico e Pacifico) grandi quantit\u00e0 di uomini e mezzi in breve tempo. Se per trasportare un'intera divisione corazzata con tutti i carri armati erano ovviamente necessarie le navi, cos\u00ec non lo era per compagnie di fucilieri, documenti importanti, pezzi di ricambio di vitale importanza, personalit\u00e0 di spicco e la posta. Cos\u00ec nacquero alcuni notevoli aerei ad elica di grandi dimensioni e con capacit\u00e0 di carico non indifferenti come i C-54 Skymaster (Douglas DC-4 per le compagnie civili dopo la guerra), i Lockheed Constellation (dopo la guerra saranno rinominati L049 mentre i nuovi costruiti gi\u00e0 come aerei di linea avranno il nome di L649), i C-74 Globemaster, C-97 (sviluppato durante la guerra, ma pronto in ritardo). Oltre a loro c'erano aerei cargo un po' pi\u00f9 piccoli, ma sicuramente pi\u00f9 famosi come i C-119 Flying Boxcar, ma soprattutto i C-47 (o DC-3 in ambito civile, \"Dakota\" per i britannici) e gli Junkers Ju 52 tedeschi. Gli ultimi tre tipi citati erano anche usati per il lancio di paracadutisti dietro le linee nemiche e in questo ruolo gli aerei alleati si resero famosi paracadutando sulla Francia occupata le divisioni aerotrasportate americane 82\u00ba e 101\u00ba e i Red Devils, paracadutisti britannici.\nDopo la guerra il grande quantitativo di materiale bellico prodotto, quando possibile, venne convertito a compiti civili. Cos\u00ec i trasporti militari a elica furono uno dei principali prodotti di guerra facilmente riadattabili ad un compito civile di aerei di linea e trasporto merci. Molte compagnie aeree, soprattutto americane si avvantaggiarono di questo usato di guerra per espandere ed arricchire la loro rete di collegamenti mondiali rendendo il mondo pi\u00f9 piccolo. In questo ruolo l'aereo insieme a tante altre cause ha dato il suo contributo ad evitare nuove guerre globali permettendo una pi\u00f9 facile e reale conoscenza tra i popoli del mondo. Ma anche nel ruolo di aerei di linea la strada della propulsione ad elica era ormai finita. Iniziava il trasporto di linea moderno, inteso come fenomeno di massa.\nGi\u00e0 dal 1943, nel Regno Unito si stava studiando una soluzione per un aereo di linea e da trasporto a propulsione a getto a medio-lungo raggio con una capacit\u00e0 di carico di 80 persone e velocit\u00e0 di 800\u00a0km/h. Da notare che queste specifiche erano da considerare qualcosa di fantascientifico negli anni 1940, e neanche i pi\u00f9 veloci caccia erano capaci di simili velocit\u00e0 per non parlare dell'autonomia e del carico al di l\u00e0 delle possibilit\u00e0 di qualunque trasporto ad eliche.\nInfine il 27 luglio 1949, nel Regno Unito spiccava il volo il primo aereo di linea con motori a getto: il de Havilland DH 106 Comet. Era un periodo di studi sull'aerodinamica, quindi \u00e8 normale che la sua struttura fosse leggermente diversa da quella che normalmente attribuiamo ad un aereo di linea: aveva 4 motori a getto incassati in coppia nelle due radici alari (non sporgevano come negli ultimi modelli costruiti) e la fusoliera non era esattamente circolare, ma presentava due rigonfiamenti nella parte sottostante.\nComunque in linea di massima aveva gi\u00e0 un design moderno e le dimensioni di un MD-80. Il Comet nonostante sia stato il primo aereo di linea con motori a getto non ha avuto la fortuna che ci si poteva aspettare: all'inizio degli anni 1950 si appur\u00f2 che aveva alcuni problemi strutturali che avevano portato ad incidenti legati a cedimenti. I problemi del Comet furono l'inizio del primo serio studio del cedimento a fatica dei metalli. Una volta risolti i problemi era ormai troppo tardi per recuperare la strada persa sui concorrenti statunitensi Boeing e Douglas che intanto avevano praticamente monopolizzato il mercato del mondo occidentale. Il Comet venne quindi sviluppato in versione militare per la RAF sotto il nome di Nimrod e negli anni ottanta ha cessato il servizio, dopo essere stato battuto ancora una volta dai rivali statunitensi di sempre per la scelta di un aereo radar per la RAF.\nNegli anni cinquanta, in Francia, la Sud Est mise sul mercato il Caravelle, un velivolo di forma moderna con due motori a getto in coda (delle dimensioni di un 737). Il Caravelle \u00e8 stato il primo aviogetto di linea di completo successo di vendita.\nIl successo del Caravelle e il successo solo parziale del Comet, segnarono praticamente la fine della produzione europea di aerei di linea (e come abbiamo visto neanche nel settore militare le cose andranno meglio). Il BAC One-Eleven, un aereo per tratte corte (interne e internazionali) prodotto in poche centinaia in Gran Bretagna (ma anche in licenza in Romania) sar\u00e0 l'ultimo velivolo di linea europeo fino alla collaborazione franco-britannica per arrivare al Concorde (di cui si discuter\u00e0 dopo), ma soprattutto fino alla costituzione del consorzio Airbus negli anni 1970.\nNegli Stati Uniti le aziende aerospaziali potevano contare su enormi capitali, grazie all'espansione avuta durante la guerra, se a questi si uniscono la rapida ricerca tecnologica e l'intuizione del fatto che ormai le aziende aerospaziali dovevano avere certe dimensioni, si capisce il successo della Boeing e della Douglas. In Europa infatti non si era capito, soprattutto per le striscianti rivalit\u00e0 tra gli Stati, non ancora pronti alla collaborazione, che ormai le piccole aziende nazionali non erano pi\u00f9 in grado di produrre grande innovazione.\nLa Douglas dopo aver ottenuto successo negli anni 1930 con i DC-2/3 (il DC-1 era solo dimostrativo) costru\u00ec i DC-4, velivoli a eliche, ma dalla forma moderna, con il carrello d'atterraggio come lo conosciamo e della capacit\u00e0 di 60 passeggeri. L'ultimo aereo di linea ad eliche di successo \u00e8 stato il DC-7 negli anni 1950, ma il suo sviluppo \u00e8 stato minato dal successo degli aviogetti.\nCos\u00ec, alla fine degli anni 1950, inizio 1960 la Douglas metteva in commercio il DC-8, un aereo del tutto moderno a propulsione a getto.\nInfine negli anni 1970, sono apparsi i velivoli moderni pi\u00f9 noti della Douglas: il DC-9 (un bimotore a medio-corto raggio, con motori in coda e impennaggi a T) e il DC-10, un trimotore a lungo raggio con un motore alla radice della coda e gli altri 2 sulle ali. Entrambi i progetti sono stati aggiornati quando la Douglas si \u00e8 fusa con la McDonnell dando origine alla McDonnell Douglas dando origine agli MD-80 (DC-9) e MD-11 (DC-10). Questi ultime due famiglie di aerei sono stati in produzione per diversi decenni, e sono stati ritirati dalla produzione solo in seguito alla fusione tra la McDonnell Douglas e la Boeing.\nQuando si sente parlare di aerei di linea non \u00e8 raro sentire frasi del tipo \"quando il Boeing \u00e8 atterrato\", \"un Boeing carico d'aiuti\", \"un Boeing \u00e8 precipitato\". Parlare di Boeing equivale a parlare di aereo civile, tanto che non \u00e8 raro nel settore dell'informazione sentire parlare erroneamente di \"boeing\" riferendosi a qualunque aereo di linea. Questo \u00e8 dovuto all'enorme successo della compagnia statunitense nel settore degli aerei di linea, tanto che negli anni 1990 la Boeing \u00e8 riuscita a comprare la rivale di sempre McDonnell Douglas.\nL'enorme successo dei modelli 7n7, come sono chiamati i velivoli di linea della Boeing, \u00e8 iniziato il 15 luglio 1954, quando il 707 (C-135 per l'USAF) spiccava il primo volo. Era un aereo per tratte medie-lunghe, quadrimotore con i motori sotto le ali. In breve il suo modello aerodinamico sarebbe stato riconosciuto come quello di maggiore successo per gli aerei di linea, tanto che \u00e8 stato ripreso su ogni aereo di linea successivo.\nFu progettato inizialmente per i militari e successivamente commercializzato sui mercati civili con la prima versione di linea 707-120 e seguito nel 1959 dal 707-320 Intercontinental che ne fece il primo aereo di linea per il volo intercontinentale come lo conosciamo noi. Il 707 e C-135 \u00e8 stato costruito fino al 1980, con 1850 esemplari costruiti (1000 per il mercato civile), sviluppato in numerosissime varianti civili e militari.\nInsieme al 707, all'inizio degli anni 1960, nasceva il 727, un aereo di linea per brevi e medie tratte con 3 motori in coda, ma condividendo l'aerodinamica del 707.\nSeguirono tutti i modelli che affollano ancora gli aeroporti e i cieli del mondo: 737, 747, 757, 767 e successivamente 777 e 787.\nNella panoramica delle aziende aerospaziali americane, nel mercato di aerei di linea manca la Lockheed.\nInfatti negli anni 1970 la Lockheed cerc\u00f2 di entrare nel mercato civile con la produzione del L-1011 TriStar: era molto simile al DC-10, ma oltre ad un limitato successo di vendite, il velivolo soffr\u00ec della recessione nel settore degli aerei di linea degli anni ottanta, per cui \"Lockheed Martin\" (nel frattempo c'\u00e8 stata la fusione tra la Lockheed e la Martin Marietta) rimane sinonimo esclusivamente di tecnologia aerospaziale militare.\nIn Europa, come nel caso degli aerei militari, il black-out totale nella produzione aerospaziale dur\u00f2 circa 20-30 anni e anche nel settore civile a dare l'impulso alla produzione di aerei europei fu la Francia: come abbiamo visto negli anni 1950 l'Europa si era ritirata dal settore lasciando agli Stati Uniti l'intero mercato.\nA partire da studi separati francesi e britannici degli anni 1950 e 1960, le due nazioni unirono gli sforzi per la produzione di un aereo commerciale con velocit\u00e0 supersonica e raggio intercontinentale. Nel 1969, il Concorde faceva il primo volo.\nMa l'ambizioso progetto Concorde fu in pratica un insuccesso visti i limitatissimi numeri di produzione e la mancata esportazione a paesi terzi. La causa \u00e8 nota: come nel caso della Lockheed con il TriStar, il Concorde, una macchina dai consumi e dal costo di gestione elevatissimi soffr\u00ec della crisi che invest\u00ec il settore aerospaziale dopo la crisi del petrolio degli anni 1970 provocata dalla guerra del Kippur (ottobre 1973) tra Israele e gli stati arabi.\nNonostante l'insuccesso concreto, il progetto Concorde ottenne un grande successo indiretto, proprio per ci\u00f2 che il suo nome auspicava: la \"concordia\": finalmente le nazioni dell'Europa Occidentale lasciarono da parte le rivalit\u00e0 e le gelosie nazionali e si unirono anche in campo aeronautico per la realizzazione di grandi aerei di linea che potessero competere con quelli della Boeing.\nFortemente voluto dalla Francia, negli anni 1970 nacque il consorzio Airbus Industries, dalla fusione di Aerospatiale francese, Hawker Siddley (poi BAe) britannica, Fokker VFW tedesca e CASA spagnola. Il primo aviogetto dell'Airbus \u00e8 stato l'A300, seguito da tutta una serie di A-3n0 con impieghi che coprono l'intera gamma di trasporto civile, dai voli interni fino a quelli intercontinentali.\nAll'inizio degli anni 2000, l'Airbus \u00e8 il nuovo rivale della Boeing, con un successo di vendite pari a quello del tradizionale gigante statunitense. La competizione si gioca essenzialmente su due prestazioni: la portata e l'autonomia, ossia il numero di passeggeri che l'aereo pu\u00f2 trasportare a pieno carico e quante ore pu\u00f2 volare con un pieno di carburante.\nDa notare la mancanza dell'Italia, sempre molto filoamericana dal punto di vista aeronautico tanto che sia Alitalia che l'Aeronautica Militare usano diversi velivoli made in USA.\nInfine si pu\u00f2 rilevare che essenzialmente le tecnologie principali dei trasporti aerei (propulsione, studio aerodinamico) siano ferme circa agli anni settanta (come del resto abbiamo visto per gli aerei militari), da quando l'innovazione nel settore civile si \u00e8 soffermata su risparmio di carburante, comfort per il passeggero, basso inquinamento, materiali leggeri e avionica settori in cui sono stati fatti decisi passi avanti:"}
{"id": "487", "revid": "1745361", "url": "https://it.wikipedia.org/wiki?curid=487", "title": "Alba (disambigua)", "text": "Alba pu\u00f2 riferirsi a:"}
{"id": "489", "revid": "7", "url": "https://it.wikipedia.org/wiki?curid=489", "title": "Almaviva, o sia l'inutile precauzione", "text": ""}
{"id": "492", "revid": "1566286", "url": "https://it.wikipedia.org/wiki?curid=492", "title": "Anna Maria Pierangeli", "text": "L'attrice Marisa Pavan \u00e8 sua sorella gemella.\nBiografia.\nCarriera.\nNata a Cagliari da Luigi ed Enrichetta Romiti, marchigiani originari di Pesaro, crebbe a Roma, con la sorella gemella Maria Luisa detta Marisa (anch'essa divenuta attrice) e la sorella minore Patrizia. Il padre Luigi, un architetto, un giorno accompagn\u00f2 Anna Maria nella casa che lui aveva realizzato a Roma per l'ex diva del cinema muto Rina De Liguoro, dove la giovane fu notata dal regista L\u00e9onide Moguy, che era alla ricerca di un volto nuovo per il suo nuovo film. Cos\u00ec, nonostante la contrariet\u00e0 del padre, la diciassettenne Pierangeli debutt\u00f2 al fianco di Vittorio De Sica nel \"mel\u00f2\" \"Domani \u00e8 troppo tardi\" diretto da Moguy e presentato alla Mostra del cinema di Venezia nel 1950.\nIl film registr\u00f2 un buon successo di pubblico e l'anno dopo le fece vincere il Nastro d'argento alla migliore attrice protagonista. Dopo la morte del padre e un analogo film per lo stesso regista, \"Domani \u00e8 un altro giorno\" (1951), Anna Maria fu invitata a Hollywood dove esord\u00ec con \"Teresa\", diretto dal premio Oscar Fred Zinnemann e girato in esterni a Roma. Di corporatura minuta e piccola di statura ma fresca, spontanea, garbata, Anna Maria ebbe un successo immediato.\nFu ribattezzata \"Pier Angeli\", divenendo una delle prime attrici italiane ad affermarsi anche a Hollywood. Firm\u00f2 un contratto di sette anni con la Metro-Goldwyn-Mayer, che non sempre la utilizz\u00f2 al meglio e la diede spesso in prestito ad altre \"majors\". Nel 1952 fu diretta da Richard Brooks in \"L'immagine meravigliosa\" e da Andrew Marton ne \"I lupi mannari\". Nello stesso anno fu premiata con il Golden Globe come miglior promessa femminile. L'anno dopo interpret\u00f2 \"Sombrero\" (1953) di Norman Foster, un film francese con Fernandel e un episodio di \"Storia di tre amori\". Il progetto di un \"Romeo e Giulietta\" accanto a Marlon Brando fu accantonato quando si seppe che un film analogo era gi\u00e0 in lavorazione in Italia. Il pi\u00f9 grande insuccesso commerciale della Pierangeli fu \"Il calice d'argento\", sontuoso \"kolossal\" del 1954, nonch\u00e9 esordio cinematografico di Paul Newman.\nNel 1955 fu candidata all'Henrietta Award come migliore attrice dell'anno. In seguito altern\u00f2 parti da protagonista in film importanti a ruoli secondari in pellicole commerciali e alcune apparizioni televisive. Particolarmente importanti furono \"Lass\u00f9 qualcuno mi ama\" (1956) di Robert Wise, con Paul Newman, e \"La tortura del silenzio\" (1960), diretto in Inghilterra da Guy Green, per cui fu candidata al premio BAFTA come migliore attrice straniera.\nNel 1958, prima di tornare in Europa, interpret\u00f2 il ruolo di Bernadette Soubirous in diretta per un canale TV statunitense, nel centenario delle apparizioni mariane a Lourdes. L'anno dopo incise le canzoni italiane pi\u00f9 popolari dell'epoca in un disco a 33 giri che ebbe una distribuzione internazionale. La seconda fase della sua carriera cinematografica, svoltasi per lo pi\u00f9 in Italia, non le offr\u00ec grandi opportunit\u00e0.\nVita privata.\nDopo una relazione sentimentale con l'attore Kirk Douglas, suo partner nel film \"Storia di tre amori\", nell'estate del 1954 la Pierangeli s'innamor\u00f2 dell'allora astro nascente James Dean. La relazione e un possibile matrimonio fra i due furono fortemente ostacolati dalla famiglia della giovane e soprattutto dalla madre per motivi religiosi, in quanto Dean non era cattolico.\nNel novembre del 1954, a sorpresa, la Pierangeli si un\u00ec in matrimonio con il cantante e attore Vic Damone, italo-americano e cattolico, da cui ebbe il suo primo figlio, Perry, nell'agosto 1955. Quattro anni dopo si separ\u00f2 da lui e avvi\u00f2 una lunga battaglia legale per la custodia del figlio. Quando torn\u00f2 a vivere a Roma, nel 1960, ebbe un \"flirt\" con l'attore Maurizio Arena, che aveva conosciuto anni prima quando lui faceva il cameriere in un bar. Il 14 febbraio 1962 si rispos\u00f2 a Londra con il compositore e direttore d'orchestra Armando Trovajoli. L'anno seguente la coppia ebbe un figlio, Howard Andrea, ma anche questo secondo matrimonio naufrag\u00f2.\nLa morte.\nAlla fine degli anni sessanta la Pierangeli era sola, con due divorzi alle spalle e professionalmente in declino mentre i suoi due figli, ancora piccoli, vivevano lontano da lei, in quanto la loro custodia era stata in entrambi i casi affidata ai rispettivi padri. A seguito di ulteriori fallimenti nella vita sentimentale, movimentate controversie con il fisco italiano e crescenti difficolt\u00e0 economiche, cadde in un grave stato depressivo che determin\u00f2 un ricovero in una clinica psichiatrica.\nPer necessit\u00e0 interpret\u00f2 altri film italiani ed europei di natura commerciale, nei generi western, bellico e fantascienza. Vani furono i tentativi dell'amica Debbie Reynolds e della sorella gemella Marisa di reintrodurla negli ambienti di Hollywood. Il 10 settembre 1971 fu trovata morta nel suo appartamento di Beverly Hills: aveva 39 anni. Il referto medico parl\u00f2 di \"intossicazione chimica\" da sovra-dosaggio di farmaci. Per volere della sorella gemella Marisa \u00e8 stata sepolta in Francia nel cimitero di Rueil-Malmaison, nei pressi di Parigi.\nDoppiatrici.\nPur essendo italiana, Anna Maria Pierangeli \u00e8 stata doppiata in alcuni dei suoi film, principalmente in quelli da lei girati a Hollywood. Le voci appartengono a:"}
{"id": "493", "revid": "843466", "url": "https://it.wikipedia.org/wiki?curid=493", "title": "Avola", "text": "Avola (pronuncia ; \"\u00c0vula\" in ) \u00e8 un comune italiano di abitanti del libero consorzio comunale di Siracusa in Sicilia.\nA pianta esagonale, si affaccia sulla costa ionica della Sicilia orientale nel golfo di Noto.\nStoria.\nStoria antica e medievale.\nSecondo taluni, l'origine della citt\u00e0 risale a Hybla Major sita in prossimit\u00e0 della costa sud-orientale della Sicilia. La zona, abitata precedentemente dai Sicani, fu invasa dai Siculi e divenne teatro di lotte per il predominio sulla regione.\nIl termine \"Hybla\" non \u00e8 greco ma pre-ellenico, probabilmente sicano, ed \u00e8 il nome di una Dea adorata da entrambe le popolazioni (identificata poi con l'Afrodite ellenica).\nI Siculi combatterono gli indigeni e si insediarono definitivamente sul territorio a cavallo fra il XIII e il XII secolo a.C. Dell'epoca dei Siculi sono testimonianza i numerosi reperti, soprattutto vasellame e stoviglie, rinvenuti in alcune tombe in quella che \u00e8 oggi la Riserva naturale orientata Cavagrande del Cassibile.\nSuccessivamente i Greci colonizzarono la zona intorno alla met\u00e0 dell'VIII secolo a.C. trovando una civilt\u00e0 gi\u00e0 influenzata e raffinatasi a contatto con i Fenici.\nDurante il IV sec. a.C. il sito conobbe la dominazione del tiranno Dionisio I di Siracusa. Nel III secolo a.C., a seguito della Prima guerra punica, il predominio greco-cartaginese pass\u00f2 ai Romani che costituirono la provincia di Sicilia (227 a.C.), pur lasciando un'ampia autonomia a Siracusa e a tutti i possedimenti di questa citt\u00e0 nella parte sudorientale dell'isola, fra cui anche la zona di \"Hybla Major\". La soppressione delle istituzioni statuali siracusane nel corso della seconda guerra punica, vide l'occupazione militare romana di tutta la Sicilia sud orientale attorno alla met\u00e0 del penultimo decennio del III secolo a.C. (definitiva dopo la caduta di Siracusa nel 212 a.C.).\nCon la dominazione romana, protrattasi fino al 450 circa, tutto il territorio perse il suo antico splendore. A seguito delle devastazioni e dei saccheggi operati dai Vandali che occuparono l'intera Sicilia attorno alla met\u00e0 del V secolo, venne cancellato persino il ricordo di \"Hybla major\" e la zona si tramut\u00f2 in una landa semideserta. Tale situazione si protrasse durante la dominazione ostrogota (V-VI secolo) e bizantina (VI-IX secolo). In epoca araba (IX-XI secolo) il territorio si and\u00f2 progressivamente ripopolando ma un modestissimo borgo, sul luogo di Avola vecchia, nacque con ogni probabilit\u00e0 solo durante la dominazione normanna o sveva (XI-XIII secolo).\nStoria moderna e contemporanea.\nDivenuta dal 1358 signoria della famiglia Aragona, si ebbe un certo risveglio demografico ed economico del paese che si intensific\u00f2 nel corso del XVI e del XVII secolo soprattutto durante la signoria di Carlo d'Aragona Tagliavia. Alla vigilia dei grandi sconvolgimenti tellurici del 1693, Avola, ancora abbarbicata sulle colline iblee, che si trovano alle spalle dell'attuale abitato, doveva avere una popolazione non inferiore ai seimila abitanti. Ma in quell'anno, ed esattamente il 9 e l'11 gennaio, un violento terremoto, che distrusse la cittadina e numerosi altri centri urbani della Sicilia orientale (fra cui anche Siracusa e Catania), costrinse la popolazione superstite a spostarsi nell'ampia costa sottostante, a otto chilometri di distanza, e a rifondare Avola nel luogo dove prima vi era solo un'estesa e deserta pianura affacciata sul mare, cos\u00ec che Avola da un paese di montagna, si trasform\u00f2 (a causa del terremoto) in una piana cittadina marittima. \nLa progettazione urbanistica dell'attuale citt\u00e0.\nI lavori di ricostruzione iniziarono negli anni immediatamente successivi al cataclisma per volere del Principe Nicol\u00f2 Pignatelli Aragona che affid\u00f2 la progettazione del nuovo abitato a padre Angelo Italia, noto architetto siciliano appartenente all'ordine dei Gesuiti. La citt\u00e0 fu edificata a pianta centrica e secondo una struttura geometrica e razionale che le confer\u00ec quel nobile aspetto che ancor oggi la caratterizza.\nNel corso del XVIII e XIX secolo Avola fu abbellita da alcune pregevoli costruzioni civili (\"Palazzo Ducale\", \"Palazzo di Citt\u00e0\", \"Teatro Comunale\" ecc.) e religiose (chiese di \"Sant'Antonio Abate\", \"Sant'Antonio di Padova\" e la fastosa \"Chiesa Madre\"). Nei primi decenni del XX secolo vennero eretti anche alcuni eleganti villini \"liberty\" che dettero, e continuano a dare, ulteriore lustro al centro cittadino.\nIl 505th Infantry Regiment degli Stati Uniti.\nAvola, confinante con Cassibile a nord-est e con Noto a sud-ovest, era stara la prima localit\u00e0 d'Italia a subire un tentativo di invasione, ancor prima dei giorni stabiliti per Husky: la sua spiaggia, Lido di Avola, era stata coinvolta all'alba del 4 luglio del 1943 in un incontro a fuoco con due cacciatorpediere britanniche e un gruppo di commandos che lasci\u00f2 sulla sabbia solo un gommone, ritirandosi a seguito del contrattacco della difesa costiera siciliana, che rispose con i propri cannoni.\nDopo che il nemico saggi\u00f2 con essa lo stato delle batterie costiere, Avola fu anche la prima citt\u00e0 del settore dell'8\u00aa Armata britannica a iniziare a combattere, il 9 luglio, poich\u00e9 i suoi difensori vennero impegnati fin dalle prime ore serali dall'assalto dei paracadutisti americani, finiti nell'area siracusana per errore: erano i componenti del 505th Infantry Regiment degli Stati Uniti, che invece di giungere a destinazione sul settore della piana di Gela, erano stati lanciati a parecchi chilometri di distanza dal loro obiettivo, a causa del forte maltempo. La venuta degli americani si rivel\u00f2 comunque di grande aiuto per i britannici (anche se vi fu tra essi un episodio di fuoco amico per via dell'inaspettata presenza statunitense in zona).\nTra le 21:00 e le 22:00 del 9 luglio (medesimo orario in cui i primi alianti entravano nel perimetro di Siracusa, ma con i suddetti disastri aerei che ne avrebbero ritardato o impedito l'azione) si paracadutarono sopra Avola 320 soldati statunitensi; lo scontro pi\u00f9 arduo con costoro avvenne presso una localit\u00e0 avolese chiamata Contrada Santa Venericchia; esso era uno dei posti di blocco assegnati dal generale D'Havet al 374\u00ba battaglione (del 146\u00ba reggimento: 206\u00aa divisione costiera), che difendeva tutta l'area di Avola (a nord Caponegro, Falaride, Tremoli; a sud Cicirata, Punta Giorgi, fino a Calabernardo), posto sotto le direttive del maggiore Umberto Fontemaggi.\nSanta Venericchia presidiava il ponte del torrente Mammaledi (attraversamento situato sulla SS 115, a pochi metri dalla stazione di Avola): un tempo questo torrente, che negli anni '40 si presentava fangoso e scarso d'acqua (odiernamente \u00e8 del tutto asciutto e la sua foce \u00e8 attraversata da una strada: via Elsa Morante), era un fiume dalla forte corrente e dal letto profondo, che giungeva al mare direttamente dal monte di Avola Antica; secondo diversi storici corrispondente allo storico Erineo, detto anche fiume di Avola. Il plotone del ponte era composto da 22 uomini, il tenente netino Luigi Ignazio Adorno era il loro comandante.\nGli americani erano atterrati in massima parte a nord-ovest della citt\u00e0, nelle vie che conducevano all'antico abitato: tra le contrade Bochini e Mutub\u00e9. Il primo scontro dei paracadutisti con gli italiani avvenne in contrada Archi, dove vi fu il primo caduto militare di Avola: il sottotenente Biagio Spina.\nSubito dopo entr\u00f2 in azione il plotone di Adorno, il quale ingaggi\u00f2 una lotta con gli statunitensi nei dintorni del torrente Mammaledi, all'interno di un fitto uliveto. La lotta volse decisamente a favore dei fanti del battaglione costiero, poich\u00e9 gli americani, alcuni di essi ancora incastrati sui rami degli alberi tramite il loro paracadute, non ebbero tempo di raggrupparsi.\nIn tutta quella zona, gli avolesi, mentre vi giungevano fuggendo dalle loro case poste sulla riva sotto assedio, videro una grande quantit\u00e0 di paracaduti appesi a carrubi e mandorli, oltre che sugli ulivi; vicino a quei tronchi, soldati con la faccia nera e con i mitra puntati verso punti imprecisati nell'oscurit\u00e0, si muovevano in coppia: i paracadutisti, nel tentativo di mimetizzarsi con la vegetazione e nascondere il pallore dei loro volti alla luce delle stelle, in assenza della luce lunare, si erano difatti cosparsi la faccia col fango.\nLa gente, passando, osserv\u00f2 i numerosi morti e feriti sulle strade ciottolate che conducevano ad Avola Antica. Il buio impenetrabile del boschetto, nel quale stava avvenendo lo scontro maggiore, rendeva gli attacchi per entrambe le parti pi\u00f9 difficoltosi.\nGiunti all'alba, il caposaldo di Santa Venericchia poteva dire di aver respinto con successo il tentato ingresso statunitense a nord della citt\u00e0. Circa 200 paracadutisti erano stati catturati ad Avola: scontri cruenti tra il 505th Infantry e gli uomini di Fontemaggi erano avvenuti inoltre presso il cimitero (posto anch'esso a pochi metri della stazione ferroviaria e divenuto il luogo nel quale gli avolesi avevano rinchiuso i militari americani). Ciononostante, l'arrivo dei britannici, che nel frattempo erano sbarcati sulle spiagge di fronte, rese vani gli sforzi compiuti nella notte; a Santa Venericchia si riprese quindi a combattere (sar\u00e0 per il piccolo plotone, ultimo ad arrendersi, una mattanza).\nFu in tali circostanze che gli inglesi, scambiando gli statunitensi superstiti della battaglia per tedeschi (a causa della somiglianza dei loro elmetti con quelli dei soldati del F\u00fchrer, che invece non erano presenti nel siracusano al momento dello sbarco), cominciarono a sparare loro contro; i paracadutisti non risposero al fuoco ma si ripararono nel boschetto del fiume. I britannici si sorpresero non poco:\nGli americani imprecarono a loro volta: \u00abmaledetti bevitori di t\u00e8\u00bb. Infine, i paracadutisti vennero liberati, rifocillati dal loro alleato e rispediti al campo base in Nord Africa (molti di quel reggimento avrebbero in seguito partecipato allo sbarco di Salerno e a loro, congiuntamente alla 23\u00aa brigata corazzata britannica, che sarebbe sbarcata da l\u00ec a poco anch'essa ad Avola, sarebbe stata consegnata la resa di Napoli). Altri di quei 320 uomini, quelli che erano sfuggiti alla cattura, si erano invece riversati tra le strade di Avola, prendendo parte alle operazioni che avrebbero portato alla conquista della cittadina iblea.\nIl bombardamento di Avola.\nAvola era uno dei centri urbani pi\u00f9 popolosi del siracusano: negli anni '40 contava oltre 20.000 abitanti (si consideri che Siracusa, il comune pi\u00f9 popoloso della sua provincia, nello stesso periodo sfiorava appena la cifra dei 50.000 abitanti), sorgendo inoltre a ridosso della spiaggia e confinando con il comune capoluogo, rappresentava un importante obiettivo strategico per gli Alleati.\nMentre Siracusa e Catania venivano bombardate, anche Avola, intorno alle 22:00 del 9 luglio, veniva pesantemente presa di mira dai bombardieri alleati: l'area intorno alla sua stazione ferroviaria fu il luogo pi\u00f9 colpito: 50 le vittime che si ebbero, soprattutto bambini (la maggior parte delle persone rimaste uccise dalle bombe aveva un'et\u00e0 compresa tra i 2 e i 17 anni). La tragedia spinse gli avolesi a sfollare in tutta fretta dalle loro case, che presto divennero esse stesse parte del teatro bellico, andandosi a sviluppare la guerriglia sul suolo urbano.\nGli sbarchi sul litorale avolese.\nI britannici sbarcarono presso due spiagge di Avola che essi chiamarono \"Jig Green Beach\" e \"Jig Amber Beach\" (conosciute anche pi\u00f9 semplicemente come \"Jig\", divise in \"North\" e \"South\"): la prima corrispondeva all'attuale spiaggia del Lungomare Tremoli, poco prima di Lido d'Avola, mentre la seconda si trovava tra Punta Giorgi e l'odierno villaggio di Calabernardo (dove si entra gi\u00e0 in territorio netino); nei pressi della foce dello storico fiume Asinaro.\nQui a toccare terra per primi furono gli uomini della 151\u00aa brigata, appartenenti alla 50\u00aa divisione fanteria \"Northumbria\", con i loro tre battaglioni: 6\u00ba , 8\u00ba e 9\u00ba battaglione della Durham Light Infantry, intorno alle 3:00 di notte, tra \"Jig Green\" e Marina D'Avola (nei pressi dell'antica tonnara). I fanti vennero accolti dalle mitragliatrici italiane, subendo diverse perdite; conquistarono le due spiagge alle 6:19 (il 6\u00b0 e il 9\u00b0 Durham si diressero al Mammaledi, andando a liberare, inaspettatamente per loro, gli americani).\nIl 10 luglio ad Avola sbarc\u00f2 anche la 69th Infantry Brigade (con altri due battaglioni, pi\u00f9 un reggimento: il 6\u00b0 e il 9\u00b0 Green Howards e il 5\u00b0 East Yorkshire Regiment). Obiettivo di questa brigata erano le alture dietro le spiagge di Avola e da l\u00ec muoversi in direzione Floridia.\nAbbattute le difese costiere, i primi battaglioni dovevano conquistare Avola; al 6\u00b0 Durham si un\u00ec per caso una compagnia del 1\u00ba battaglione del King's Own Yorkshire Light Infantry (5\u00aa divisione), che avendo smarrito la propria spiaggia assegnata per lo sbarco, dal settore di Cassibile era finita in quello di Avola.\nTra i tanti caduti, un nome in particolare \u00e8 rimasto impresso nella memoria degli avolesi, quello del mitragliere Giuseppe Borbone di Raddusa (decorato con medaglia d'argento alla memoria): egli faceva parte di un esiguo numero di difensori posti alle spalle di Lido d'Avola (tra via Nizza e vi Siracusa) - erano meno di un centinaio -, che avevano il compito di impedire al nemico di raggiungere il centro della citt\u00e0. I fucilieri di Sua Maest\u00e0 Britannica, sbarcati a Lungomare Tremoli, stavano risalendo da una via dritta e lunga, chiamata via Lido, che conduceva da est alla piazza principale, Umberto I, ma all'entrata del centro si trovava un fortino in cemento armato con mitragliatrice. I fanti italiani che lo circondavano caddero uno dopo l'altro (tra gli uccisi anche un carabiniere di Siracusa, Vincenzo Carrubba, di anni 47), ma riuscirono a tenere fermo il nemico per diverse ore. Giuseppe Borbone, rimasto solo e salito sul tetto del fortino, continu\u00f2 a sparare fino a quando non venne raggiunto da un inglese che gli arriv\u00f2 alle spalle; costui, puntandogli il fucile al lato della testa, lo uccise, trapassandogli l'elmetto.\nLa presa della citt\u00e0.\nLa lotta per la presa di Avola coinvolse vicoli e tetti delle case: tra i rastrellatori vi erano anche paracadutisti americani, uniti sotto il comando del loro tenente Charles E. \u201cPinkie\u201d Sammon, che tra quei vicoli andava inconsapevolmente incontro ad altri gruppi armati di britannici (Sammon era reduce da un attacco verificatosi nel cimitero di Avola, all'interno del quale i suoi uomini, reagendo all'attacco degli italiani, avevano ucciso tre serventi del cannone nemico). Spari e lanci di bombe a mano, che distrussero numerose abitazioni, vennero fatti cessare solo quando gli inglesi ebbero timore di ferirsi a vicenda (essendo Avola ormai circondata dai loro battaglioni).\nAlle 8 del mattino, il comando britannico del 6\u00b0 Durham Light Infantry era riuscito a insediarsi all'interno di Avola, nonostante vi fossero ancora dei cecchini a sparargli contro. Sul Mammaledi il plotone di Adorno perse 14 uomini; i restanti 8 feriti. Nonostante fosse stato soccorso da un gruppo di finanzieri giunti da Fontane Bianche, il caposaldo di Santa Venericchia dovette dichiarare la resa alle 10:00 del mattino: Adorno, in un primo momento colpito al petto e catturato, lanci\u00f2 una bomba a mano su un carro armato inglese, uccidendone gli occupanti; per tale motivo i britannici lo uccisero, concedendogli per\u00f2 l'onore delle armi; cos\u00ec avevano gi\u00e0 fatto con altri caduti nel siracusano quel giorno e quella notte. (Adorno fu insignito di medaglia d'oro al valor militare). Senza pi\u00f9 difese (erano rimasti circa 70 soldati contro interi battaglioni avversari), il maggiore Fontemaggi si asseragli\u00f2 con i suoi uomini nella sede di comando del battaglione, posto in via Venezia: qui ci furono altri tre caduti. Dichiararono la resa quando finirono le munizioni, alle 14:30 del pomeriggio (anche il maggiore Fontemaggi, per il coraggio mostrato da tanti degli uomini del suo singolo battaglione costiero, venne insignito di medaglia militare; argento al valore).\nLa popolazione civile di Avola pat\u00ec anch'essa le varie fasi della conquista bellica. In questo caso la gente non venne perseguita in massa fin nei rifugi improvvisati (pure qui dati essenzialmente dalle grotte sulle alture iblee) e incolonnata a mo' di prigionieri, ma si verificarono ugualmente gli eccessi: ad esempio un civile, che si trovava insieme a molta altra gente in cerca di riparo nei pressi del cimitero, venne ucciso da due paracadutisti americani, perch\u00e9 reo di portare con s\u00e9 un fucile: si chiamava Salvatore Piccione; i due gli spararono alle spalle e spezzarono il suo fucile, facendo scappare via i civili terrorizzati.\nPure ad Avola vi furono casi di stupri e violenze da parte dei soldati ai danni delle donne: mentre a Cassibile la colpa ricadde del tutto sulle truppe indiane, gli avolesi parlarono in maniera pi\u00f9 generica di soldati di colore (riferendosi probabilmente ad altre truppe coloniali dell'Impero britannico: come gli aborigeni della Nuova Zelanda o del Sudafrica) e di americani. Tuttavia, parlando di americani, va considerato che l'inaspettata presenza statunitense ad Avola contribu\u00ec a creare in gran parte della popolazione l'errato ricordo di un'invasione unicamente americana anche nel siracusano. Per cui, per i testimoni, che all'epoca dei fatti erano anche molto giovani, i soldati di lingua inglese diventavano tutti americani, occultando o dimenticando piuttosto la presenza britannica, che nel siracusano, data la severa divisione attuata al principio dalle due armate, era assolutamente maggioritaria, rispetto anche alla presenza canadese. La popolazione femminile di Avola, per sfuggire alle violenze, si nascose in luoghi impervi, ma come pi\u00f9 volte accadde per i cassibilesi, non sempre nascondersi funzionava. Nei primi giorni post-conquista si verificarono episodi di resistenza e ritorsione sui soldati, attuati dai familiari delle vittime: soldati vennero trovati annegati nei pozzi o uccisi in altre maniere; per contro, persero la vita anche diversi avolesi nel tentativo di difendere le donne. Questo inquietante fenomeno, cos\u00ec come successe a Cassibile, e pi\u00f9 avanti anche a Siracusa (i cui problemi di ordine pubblico saranno invece legati alla presenza massiccia di marinai), venne fortunatamente arginato quasi subito dalla polizia militare, che non tollerava tali eccessi e castigava severamente gli aggressori.\nEccidio di Avola.\nIl 2 dicembre 1968, a causa di un'ondata di scioperi, organizzati dai lavoratori agricoli di Avola e provincia per l'eliminazione delle \"gabbie salariali\", del \"caporalato\", e la istituzione della Commissione Sindacale per il Controllo del Collocamento della manodopera, fu attuato dai lavoratori agricoli un blocco stradale (il blocco fu effettuato sulla S.S. 115 che consentiva sia allora che oggi l'entrata e l'uscita di Avola) che provoc\u00f2 l'intervento delle forze dell'ordine.\nLa polizia ordin\u00f2 ai manifestanti di liberare la strada, ma al loro rifiuto scoppi\u00f2 una rivolta. La polizia cominci\u00f2 a sparare ad altezza d'uomo cos\u00ec che uccise due persone e ne fer\u00ec quarantotto, di cui cinque in modo grave. Gli scontri (da un lato la polizia armata di mitra e pistole, dall'altro i manifestanti con pietre che venivano staccate dai muretti ai bordi della strada) furono molto brevi, ma molto violenti. Dopo questi fatti la trattativa venne rapidamente conclusa, seppur al prezzo di vite umane. I tragici avvenimenti di quei giorni fecero da scintilla ad alcune rivolte studentesche ed operaie sfociate nelle settimane successive su tutto il territorio nazionale, nell'ambito dei movimenti di massa del Sessantotto.\nDopo gli scontri rimasero uccisi sull'asfalto Giuseppe Scibilia, di quarantasette anni, di Avola e Angelo Sigona, di ventinove, di Cassibile.\nIl deputato del PCI Antonino Piscitello, che si trovava sul posto al momento degli scontri, raccolse oltre due chili di bossoli.\nSimboli.\nLo stemma e il gonfalone sono stati concessi con decreto del presidente della Repubblica del 14 marzo 2002; lo stemma ha origine negli anni immediatamente successivi al 1860.\nMonumenti e luoghi d'interesse.\nDolmen.\nAd un periodo certamente precedente a quello siculo appartiene un dolmen scoperto nel 1961 in contrada Borgellusa, di fronte all'ospedale civico. L'edificio \u00e8 costituito apparentemente da una enorme tavola che poggia su due pilastri, modellato seguendo il profilo naturale della roccia, tanto da valergli l'appellativo di \"pseudo-dolmen\". Gli interventi umani sono visibili sia nell'ampliamento che nella geometrizzazione della cavit\u00e0, oltre che nella forma conferita ai due piedritti laterali. Il pavimento dell'area interna del monumento fu realizzato asportando i materiali arenitico-sabbiosi sottostanti, seguendo la superficie di stratificazione inferiore\nEconomia.\nL'economia del paese \u00e8 legata soprattutto ai prodotti agricoli ed alle coltivazioni, marginale \u00e8 la pesca. Rinomata \u00e8 la pasticceria, legata alla coltivazione nelle zone limitrofe alla citt\u00e0 di Noto di una particolare variet\u00e0 di mandorla, la Pizzuta d'Avola. Da Avola prende il nome anche il famoso vino, il Nero d'Avola, la cui origine \u00e8 legata ai vitigni della cittadina e, nonostante oggi sia prodotto soprattutto in altre localit\u00e0, rende Avola famosa in tutto il mondo. Inoltre ad Avola si \u00e8 molto sviluppato anche il turismo.\nCultura.\nIstruzione.\nBiblioteche.\nAvola dispone della biblioteca comunale \"Giuseppe Bianca\", la quale occupa i locali dell'antico mercato comunale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "497", "revid": "125907083", "url": "https://it.wikipedia.org/wiki?curid=497", "title": "Anguillara Sabazia", "text": "Anguillara Sabazia \u00e8 un comune italiano di abitanti della citt\u00e0 metropolitana di Roma Capitale nel Lazio.\nSito a a nord-ovest della capitale, il comune si affaccia sul lago di Bracciano; nel 2001 \u00e8 stato insignito del titolo di citt\u00e0.\nGeografia fisica.\nTerritorio.\nAnguillara, posta sui rilievi Sabatini, si estende su un promontorio sulla sponda sud-orientale del Lago di Bracciano, il terzo per estensione fra i laghi dell'Italia centrale, dopo il Lago Trasimeno e il Lago di Bolsena. Ci\u00f2 ne fa un importante centro turistico e balneare. Nel territorio comunale, ricadono anche le sponde del lago di Martignano, condivise con i comuni di Roma e Campagnano di Roma.\nClima.\nA causa della vicinanza del paese al lago Sabatino, il clima \u00e8 mite con frequenti piogge in inverno ed estati calde e afose.\nStoria.\nI primi insediamenti umani documentati nel comune di Aguillara sono di epoca neolitica, presso la Localita' la Marmotta \u00e8 stato rinvenuto sotto le acque del Lago un villaggio datato a circa 8.000 anni fa, tra i pi\u00f9 antichi del mediterraneo, il pi\u00f9 antico del continente Europeo conosciuto. \nIl lago, prima di chiamarsi \"di Bracciano\" si chiamava \"di Anguillara\" e, prima ancora, \"di Tarquinia\".\nUna ricca patrizia romana, Rutilia Polla, possedeva una villa sulle sponde del lago, proprio sotto la Collegiata, ed allevava pesce di lago per rifornire il mercato di Roma. La villa era a forma di angolo, e perci\u00f2 detta \"Angularia\"; da qui deriverebbe il nome Anguillara.\nDi Anguillara si ha poi notizia certa da un documento che assegnava i diritti di pesca nel lago al figlio del conte Bellisone, per il quale si sa che nel 1019 esisteva un borgo fortificato (\"castrum\"), citato anche in una bolla di Papa Innocenzo III del 1205, e in un documento del 1320 che riporta le pretese del notaio \"Pietro di Amadeo\" sul \"castrum Anguillariae\".\nDivenuta contea (\"Contea di Anguillara\") con la famiglia degli Orsini nel XV secolo, Angullara fu incorporta nel 1560 nel Ducato di Bracciano, retto sempre dagli Orsini, fino a che questi la vendettero al marchese Francesco Grillo nel 1693.\nDivenne comune autonomo nel 1790, per distacco da Roma.\nIl suffisso Sabazia, derivante dal nome della zona, serve a distinguerlo da un omonimo centro del padovano, Anguillara Veneta.\nMonumenti e luoghi d'interesse.\nAltro.\nAd Anguillara \u00e8 presente la sorgente di acqua effervescente naturale \"Clavdia\" (Claudia). Lo stabilimento di imbottigliamento \u00e8 gestito dalla Tione s.r.l., mentre la fonte \u00e8 in gestione al comune. Dal marzo 2009 la fonte comunale \u00e8 chiusa per la presenza di arsenico e manganese, mentre lo stabilimento funziona regolarmente grazie ad un appropriato depuratore\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione e l'arte del ferro.\nInfrastrutture e trasporti.\nFerrovie.\nAnguillara Sabazia \u00e8 servita dall'omonima stazione ferroviaria che dista circa 3,5\u00a0km dal centro cittadino, nella quale fermano i treni della ferrovia Roma-Capranica-Viterbo. Il collegamento con il centro cittadino \u00e8 garantito da un servizio bus-navetta a pagamento, la cui frequenza si aggira intorno alla mezz'ora; l'acquisto del biglietto \u00e8 possibile a bordo del mezzo.\nPorti.\nAnguillara Sabazia \u00e8 inoltre collegata a Bracciano e Trevignano Romano, ad eccezione del periodo invernale, per mezzo della motonave Sabazia II, gestita dal Consorzio Lago di Bracciano.\nAmministrazione.\nNel 1872 cambia denominazione da Anguillara ad Anguillara Sabazia."}
{"id": "498", "revid": "1543377", "url": "https://it.wikipedia.org/wiki?curid=498", "title": "Abraham Wald", "text": "Contribu\u00ec alla teoria delle decisioni, all'analisi sequenziale, alla geometria e all'econometria.\nBiografia.\nNon potendo frequentare la scuola il sabato in quanto ebreo, ademp\u00ec all'obbligo scolastico studiando a casa. Grazie all'istruzione ricevuta, venne ammesso alle locali scuole superiori. Nel 1927 inizi\u00f2 l'universit\u00e0 a Vienna dove consegu\u00ec nel 1931 il Ph.D. in matematica. In seguito alle persecuzioni dei nazisti seguite all'annessione dell'Austria nel Terzo Reich del 1938, emigr\u00f2 negli Stati Uniti d'America. Wald, il cui figlio \u00e8 il fisico teorico Robert Wald, mor\u00ec in un incidente aereo in India, paese nel quale si era recato per tenere dei seminari di statistica su invito del governo indiano."}
{"id": "500", "revid": "125848663", "url": "https://it.wikipedia.org/wiki?curid=500", "title": "Storia di Alitalia", "text": "La storia di Alitalia descrive gli eventi che hanno caratterizzato l'esistenza della compagnia aerea, dalla sua creazione sino alla chiusura.\nLa creazione e le prime attivit\u00e0.\nA seguito della revoca del veto alleato alla ricostituzione dell'aviazione civile italiana, il 16 settembre 1946 venne fondata \"Aerolinee Italiane Internazionali - ALII\"; tra i sottoscrittori dei 900 milioni di lire del capitale sociale, era presente British Overseas Airways Corporation (di propriet\u00e0 del governo del Regno Unito) con il 40%, il Governo Italiano con l'IRI (47%) ed il resto del capitale era diviso tra investitori privati. Come simbolo adotta una \"freccia alata\".\nLa flotta iniziale \u00e8 costituita da 4 Fiat G.12 ed un Savoia Marchetti SM.95 ricevuti in prestito dall'Aeronautica Militare Italiana.\nNel 1947 si trasforma in Alitalia - Aerolinee Italiane Internazionali S.p.A.\nGiuseppe De Michelis \u00e8 il primo presidente e dal 1948 al 1968 sar\u00e0 invece in carica Nicol\u00f2 Carandini, che diede un grande contributo per mantenere in vigore i diritti di traffico Alitalia nei collegamenti con gli Stati Uniti.\nL'avvio dell'operativit\u00e0 commerciale avviene il 5 maggio del 1947 con un trimotore Fiat G.12 \"Alcione\" (I-DALH), pilotato da Virgilio Reinero, con un volo da Torino a Roma Urbe (allora base d'armamento Alitalia) e poi a Catania, con 18 passeggeri a bordo e al prezzo di 7.000 lire, circa 140 euro odierni). Il 6 luglio dello stesso anno, il Savoia-Marchetti S.M.95 \"Marco Polo\" effettua il primo collegamento internazionale, da Roma a Oslo con a bordo 38 marinai norvegesi. A marzo dell'anno successivo (1948), con un Lancastrian viene inaugurata la prima tratta intercontinentale, un volo di 36 ore: Milano, Roma, Dakar, Natal, Rio de Janeiro, San Paolo, Buenos Aires..\nNel primo anno di attivit\u00e0, Alitalia trasporta 10.306 passeggeri, 92 tonnellate di merce e 18 di posta.\nVerso la fine del 1949, la flotta viene completamente rinnovata con quattro Douglas DC-4, acquistati dalla Pan Am ed un network di 7 rotte (Roma-Catania-Malta-Tripoli, Roma-Cairo-Asmara, Roma-Parigi, Roma-Londra, Roma-Milano-Londra, Roma-Nizza-Ginevra, Roma-Dakar-Natal-Rio de Janeiro-Montevideo-Buenos Aires. \nNel 1950, entrano in servizio le prime hostess, che indossano delle divise create dalle sorelle Fontana e acquisisce flotta e personale di Linee Aeree Transcontinentali Italiane, che collegava Italia e Sudamerica.\nDal 1951 vengono introdotti i pasti caldi a bordo su piatti di ceramica Richard Ginori e nel 1952 chiude il suo primo bilancio in utile.\nLa sua principale concorrente, in quel periodo, era Linee Aeree Italiane, controllata sempre da Iri insieme a TWA, la quale, effettivamente, almeno all'inizio, era meglio dimensionata, organizzata e strutturata rispetto ad Alitalia, grazie al maggior contributo apportato dal socio americano, sia in termini di dotazione finanziaria che di flotta aerea a disposizione; in particolare, venivano utilizzati esclusivamente velivoli di produzione italiana o britannica, mentre LAI poteva beneficiare anche di apparecchi di fabbricazione americana (entreranno poi in servizio nei primi anni cinquanta 4 Douglas DC-4 nella flotta Alitalia).\nLa fusione con \"Linee Aeree Italiane\" e il rafforzamento.\nIl 31 ottobre 1957, l'IRI impone la fusione tra l'Alitalia e la LAI - Linee Aeree Italiane, altra compagnia di propriet\u00e0 statale, nasce cos\u00ec l'Alitalia-Linee Aeree Italiane, la \"nuova\" compagnia diventa quindi l'unica compagnia aerea di bandiera italiana, la base d'armamento \u00e8 all'aeroporto di Roma-Ciampino, forte di 37 aerei e 3.000 dipendenti.\nIl 1960 \u00e8 un anno che segna la definitiva affermazione della compagnia, che diventa anche il vettore ufficiale delle Olimpiadi di Roma. Sempre nello stesso anno, entrano in flotta i primi aerei a reazione (Douglas DC-8 e Sud Aviation Caravelle) e per la prima volta vengono trasportati un milione di passeggeri, che diventeranno 5 milioni entro il 1969. La base d'armamento viene trasferita presso l'aeroporto di Roma-Fiumicino, aperto ufficialmente l'11 gennaio del 1961, e vengono inaugurati anche il \"Centro Addestramento Personale Navigante\" e la \"Citt\u00e0 del Volo\".. IRI diventa azionista unico dell'azienda.\nIl 3 giugno 1964 nasce a Napoli l'ATI Aero Trasporti Italiani, filiale di Alitalia, per operare sulla rete nazionale. Nel 1965, la compagnia supera i tre milioni di passeggeri trasportati ed entrano in flotta i DC-9/30. \nNello stesso anno, con il 49% delle azioni, fonda Somali Airlines, nel cui azionariato rimarr\u00e0 fino al 1977.\nNel 1967, Alitalia abbandona la sede \"storica\" di via Maresciallo Pilsudski e si trasferisce al grattacielo dell'EUR. ed acquisce il 40% di Air Zambia.\nCome riportato nella trasmissione radiofonica Il Mix delle Cinque, condotta da Giovanni Minoli, nel 1967 Alitalia \u00e8 la settima compagnia aerea del mondo, la terza d'Europa, con 70 nazioni servite, 140 miliardi di fatturato e 10.000 dipendenti.\nNel 1969, l'Alitalia \u00e8 la prima compagnia aerea europea a volare con una flotta di soli velivoli a reazione, e contestualmente decide di rinnovare la propria identit\u00e0 visiva: in questi anni, gli aerei della flotta presentano una livrea bianca e grigia, con una fascia composta da cinque linee azzurre e due nere che corre all'altezza dei finestrini. Gli impennaggi presentano i colori della bandiera italiana e la dicitura Alitalia (scritta in caratteri maiuscoli) \u00e8 apposta al centro della fusoliera, al di sopra della fascia dei finestrini. L'incarico di rinnovare l'immagine della compagnia viene affidato allo studio grafico Landor &amp; Associates di San Francisco, il cui lavoro \u00e8 destinato ad avere una lunga fortuna: il vecchio logo della freccia alata viene sostituito dalla lettera A, modellata a somiglianza dell'impennaggio di un aereo, e colorata nelle tinte della bandiera italiana. Le fusoliere degli aerei vengono ridipinte di bianco, con una larga fascia verde (in gergo \"cheatline\") all'altezza dei finestrini, che si allunga dallo stabilizzatore di coda fino al muso.\nSecondo una interessante analisi condotta da Ugo Arrigo su Il Sussidiario, Alitalia ha sostanzialmente chiuso in utile tutti i bilanci dei primi 23 anni di esistenza, eccezion fatta per il periodo di start up (1947-1951) e 1958 (post-integrazione con Lai), per controvalore cumulato ad oggi pari a 600 milioni di euro.\nGli Anni Settanta e l'austerity.\nIl 5 giugno 1970 entra in servizio il primo Boeing 747, chiamato \"Neil Armstrong\", che viene impiegato sulla tratta Roma-New York. Nel 1973, entrano in servizio i trimotori McDonnell Douglas DC-10 per le tratte intercontinentali. Sempre nello stesso anno, la compagnia inizia a volare verso l'Estremo Oriente, aprendo una rotta verso Tokyo. \nIl decennio \u00e8 purtroppo contrassegnato dall'austerity, che ha portato ad un aumento del prezzo del petrolio e una recessione economica mondiale.\nIn America, la deregolamentazione porta alla nascita delle prime compagnie aree low cost, che si affacceranno in Europa qualche decennio pi\u00f9 tardi.\nNel 1980 nasce la scuola di volo di Alghero. Nel 1982, l'Alitalia trasporta 10 milioni di passeggeri. Negli stessi anni entrano in flotta i McDonnell Douglas MD-80 e gli Airbus A300/B4.\nNel 1993 trasporta il 38,7% dei passeggeri di voli internazionali ed \u00e8 la terza compagnia aerea europea dopo Lufthansa e British Airways.\nNel giugno del 1991, la sede dell'Alitalia si trasferisce al Nuovo Centro Direzionale (NCD) alla Magliana, lasciato per circa 10 anni (2012-2021) in totale stato di abbandono, ora \u00e8 in fase di demolizione, mentre uno dei palazzi viene ancora usato come sede dell'agenzia LeasePlan. Nel dicembre dello stesso anno entrano in flotta i McDonnell Douglas MD-11 e nel 1994 gli Airbus A321, per lo sviluppo del medio raggio. In questi anni la compagnia raggiunge i 20 milioni di passeggeri trasportati.\nNel 1995 ha trasportato il 50% di tutti gli italiani che hanno preso un aereo. Nel 1996, viene creata la societ\u00e0 operativa \"Alitalia Team\" per la gestione di collegamenti a medio e lungo raggio a basso costo. Sempre nel 1996, nasce il primo sito web di Alitalia. Nel 1997 viene creata Alitalia Express, per sviluppare il trasporto regionale.\nLe prime riorganizzaizoni e la tentata alleanza con KLM.\nNegli anni novanta, Alitalia trasporta quasi 28 milioni di passeggeri annui, ma le tensioni sindacali e l'eccessivo piano di investimenti producono risultati di bilancio assai deludenti. Inoltre, la deregulation americana \u00e8 approdata nel vecchio continente, cambiando il contesto di riferimento. Sembrerebbe che Alitalia non si sia attivata per coglierne le nuove opportunit\u00e0 e sfide; il mercato si \u00e8 aperto ad altri concorrenti, in particolare le compagnie low cost, attive anche e soprattutto sulle rotte nazionali. Ma la compagnia ha ridotto le tratte intercontinentali operate e non ha effettuato investimenti per adeguare la propria offerta alla domanda crescente (in particolare l'ampliamento della flotta, poich\u00e9 il mercato \u00e8 cresciuto a fronte di una azienda che ha mantenuto la stessa dimensione, vedendo cos\u00ec ridotta la propria market share). Nel 1993 comincia un dialogo con Air France, ma questa interrompe le trattative a causa delle proteste sindacali che bocciano il piano di tagli per 4.000 posti e causano le dimissioni dell'allora presidente della compagnia di bandiera francese, Bernard Attali. Nel 1996 l'amministratore delegato Domenico Cempella assume il timone dell'azienda e riesce a chiudere i successivi bilanci in utile, passando dai 1,217 miliardi di perdite del 1996 ai 438 miliardi di utile del 1997. Dopo 11 anni, nel 1998 ridistribuisce il dividendo ai soci, grazie a 408 miliardi di utili.\nQuesti risultati sono stati prodotti grazie a:\nInoltre, Cempella ritiene che Alitalia non possa sopravvivere senza un\u2019alleanza internazionale che ne ottimizzi rotte e feederaggio. Si concretizzano i contatti con KLM, la compagnia ritenuta pi\u00f9 complementare ad Alitalia. Gli olandesi si sarebbero occupati del lungo raggio sul Nord America e Asia, Alitalia del breve, medio e lungo sul Sud America e Africa. Il tutto, unito all'apertura del nuovo Hub a Malpensa, ritenuto strategico da KLM per via del suo bacino d'utenza: nel 1999 nascono due accordi di collaborazione con KLM, l'area passeggeri ed area cargo che, nei piani dei dirigenti, dovevano fare da preludio a una fusione.\nI piani prevedevano la nascita di una compagnia dotata di 300 aeromobili in grado di far viaggiare 40 milioni di passeggeri per un giro d'affari di miliardi di lire. In questo modo Alitalia-KLM mirava ad essere il pi\u00f9 grande vettore aereo europeo. \nMa il progetto stenta a decollare, prima a causa dei ritardi derivanti dalla costruzione dell'hub di Malpensa (e delle infrastrutture di collegamento) e poi per via delle polemiche politiche per la rivalit\u00e0 che sarebbe nata con Linate e Fiumicino. Cempella stima che il mancato trasferimento dei voli da Linate a Malpensa abbia comportato la perdita di 2,6 milioni di passeggeri per un totale di 60 miliardi di ricavi in meno, ogni mese. Questa situazione, unita al caro petrolio e alla guerra nei Balcani che ha ridotto il traffico aereo, ha portato Alitalia a chiudere il 1999 in pareggio (un leggero attivo), contro i 200 miliardi di lire di utili previsti dal piano industriale.\nProprio in seguito alle questioni relative a Malpensa, insieme a lentezze nella privatizzazione completa di Alitalia, KLM recede unilateralmente dalla joint venture. Dal 1\u00ba settembre 2000, i voli condotti congiuntamente torneranno ad essere svolti separatamente dai due vettori (ed il bilancio rivide le perdite). Questo porta Cempella (che poi diede le dimissioni) ad esercitare un'azione legale che termina due anni pi\u00f9 tardi, quando l'arbitrato internazionale condanna KLM a pagare una penale netta all'Alitalia di 250 milioni di euro, grazie ai quali Alitalia supera il rosso da 50 milioni di euro e chiude in positivo il bilancio 2002 (peraltro ancora oggi \u00e8 l'ultimo della sua storia ad aver avuto il segno verde).\nL'ingresso in SkyTeam e l'acquisto di Volare.\nNel 2001, anno nero per l'aviazione civile mondiale, Alitalia paga pi\u00f9 della concorrenza la flessione della domanda per la sua precedente crisi strutturale, in particolar modo per la concorrenza agguerrita delle compagnie a basso costo. Nello stesso anno Alitalia stipula un'alleanza con Air France ed entra a far parte di SkyTeam, una delle principali alleanze aeree, i cui membri, all'epoca, oltre a Air France, erano Aerom\u00e9xico, Delta Air Lines, Korean Air e CSA Czech Airlines. L'accordo con la compagnia francese prevede anche uno scambio azionario del 2%, in virt\u00f9 del quale i due capi azienda Francesco Mengozzi e Jean-Cyril Spinetta entrano a far parte dei reciproci consigli di amministrazione. Mengozzi, confermato dal governo Berlusconi II, aveva in animo una fusione con Air France e aveva ottenuto che la fusione fosse fatta attribuendo ad Alitalia il 30-35% del capitale della rete francese, ma il governo italiano per\u00f2 respinse la proposta\nIl 2002 \u00e8 anche l'anno in cui entrano in flotta i Boeing 777-200ER in sostituzione dei Boeing 747, noti anche come \"Jumbo\". Nel gennaio 2004, l'Alitalia aveva dipendenti (tra cui 4418 assistenti di volo) e una flotta di 157 aerei (pi\u00f9 3 in ordine); la maggioranza del pacchetto azionario era in mano allo Stato Italiano (62,4%), altri azionisti (tra cui i dipendenti) avevano il 35,6% e Air France il 2%; aveva come sussidiarie e societ\u00e0 partecipate: Alitalia Express (100%),\nAlitalia TEAM (100%), Eurofly (20%).\nNel 2005 Alitalia si aggiudica l'asta per il Gruppo Volare (che controllava la compagnia aerea a basso costo Volareweb.com, e la compagnia aerea charter Air Europe) in amministrazione straordinaria. Sempre nel 2005 la compagnia aggiorna ulteriormente la propria identit\u00e0 visiva: lo studio Saatchi &amp; Saatchi ridisegna il logo del 1969, addolcendone gli spigoli e inclinando i caratteri verso destra. La livrea degli aerei viene aggiornata con tale nuovo simbolo e modificata: la \"cheatline\" verde viene rimpicciolita e spostata al di sotto della linea dei finestrini, mentre la \"A\" sull'impennaggio viene ingrandita. Secondo \"Il Sole 24 ORE\" dell'11 settembre 2008 che ha controllato il valore patrimoniale di Alitalia, insieme alla banca dati della Thomson Financial che ne ha certificato l'esattezza, un'azione di Alitalia in Borsa valeva circa 10 euro nel 2001 e solo 1,57 euro nel 2006.\nI tentativi di privatizzazione.\nA fine 2006 il governo Prodi decide di cedere la compagnia, vendendo il 30,1% (poi innalzato al 39,9%) del capitale azionario, facendo cos\u00ec scattare l'obbligatoriet\u00e0 dell'OPA per il nuovo compratore. La gara per\u00f2, dopo otto mesi, fallisce per il ritiro progressivo di tutti i concorrenti. Tra i partecipanti alla gara i pretendenti pi\u00f9 autorevoli erano AP Holding di Carlo Toto (\"Finanziaria\" che controlla Air One), Texas Pacific Group (fondo americano che ha gi\u00e0 lavorato nel rilancio di Continental Airlines e Ryanair) e la compagnia russa Aeroflot.\nIl 1\u00ba agosto 2007 il presidente Libonati si dimette a pochi mesi dall'incarico ricevuto e il Ministero dell'Economia e delle Finanze designa come successore Maurizio Prato, a cui vengono delegati pieni poteri per la gestione aziendale e l'individuazione del percorso per proseguire con la privatizzazione.\nNel successivo consiglio di amministrazione del 30 agosto viene approvato il piano di \"sopravvivenza\" 2008/2010 che prevede il ritorno a un unico hub (Roma Fiumicino) e il conseguente drastico ridimensionamento della base di Malpensa. Decisione molto contestata dai vertici istituzionali lombardi e che nei mesi a seguire comporter\u00e0 l'avvio di una causa civile da parte della SEA, con richiesta di un risarcimento danni per 1,25 miliardi di euro.\nAl secondo tentativo di privatizzazione manifestano interesse Air France-KLM (partner di Alitalia in SkyTeam), Lufthansa, AP Holding (controllante di Air One), Aeroflot, e una cordata con rappresentante legale Antonio Baldassarre (gi\u00e0 amministratore delegato della RAI durante il secondo governo Berlusconi).\nIl 21 dicembre 2007 il consiglio d'amministrazione Alitalia individua in Air France-KLM l'interlocutore con cui avviare una trattativa in esclusiva. Scelta avallata, una settimana pi\u00f9 tardi, anche dall'azionista principale.\nIl 15 marzo 2008, Alitalia accetta l'offerta vincolante di Air France-KLM che prevede un'offerta pubblica di scambio sul 100% delle azioni di Alitalia con una permuta di 160 azioni Alitalia per ogni azione Air France-KLM e un'offerta pubblica di acquisto sul 100% delle obbligazioni convertibili Alitalia. Il valore dell'offerta sar\u00e0 di 1,7 miliardi di euro e comprende la ricapitalizzazione di 1 miliardo, 138,5 milioni per l'acquisto delle azioni Alitalia, valutate singolarmente 0,099 euro, e 608 milioni per le obbligazioni convertibili. L'offerta \u00e8 vincolata da una serie di condizioni, tra cui: il raggiungimento di un accordo con i sindacati, l'impegno scritto del governo a mantenere il portafoglio dei diritti di traffico di Alitalia, la sottoscrizione di un accordo con Aeroporti di Roma sui livelli di servizio necessari per l'attuazione del Business Plan 2008-2010, un accordo con Fintecna e Alitalia Servizi che preveda il rientro in Alitalia di attivit\u00e0 come la manutenzione e i servizi di terra e la rinegoziazione di alcune clausole dei contratti di servizio, il ritiro del contenzioso in essere con la SEA. Tutte condizioni che si devono risolvere entro il 31 marzo 2008. Alitalia manterr\u00e0 per\u00f2 un ruolo autonomo, identit\u00e0 italiana e proprio marchio, logo e livrea. Si prevedono tra l'altro esuberi per 2100 unit\u00e0 (solo per Alitalia Servizi). Se il ministero dell'Economia aderir\u00e0 all'offerta, lo Stato italiano avr\u00e0 una quota dell'1,4% nel capitale del gruppo franco-olandese e un consigliere italiano indicato dal Ministero delle economie e delle finanze italiano per 6 anni nel consiglio d'amministrazione di Alitalia. La flotta Alitalia si ridurr\u00e0 a 149 aerei. Il nuovo gruppo si baser\u00e0 su tre basi, Amsterdam, Parigi e Roma.\nA fine marzo, Alitalia diventa uno dei principali temi della campagna elettorale.\nIl 2 aprile 2008 Maurizio Prato si dimette a causa del mancato accordo con le parti sociali. Questa decisione, anche a seguito del rifiuto di Silvio Berlusconi a garantire che (in caso di una sua nuova elezione a Palazzo Chigi) avrebbe proseguito un eventuale accordo, garanzia richiesta da Prodi per poter concludere la trattativa, porta il 21 aprile il presidente francese Jean-Cyril Spinetta ad annunciare il ritiro dell'offerta di acquisto di Air France-KLM.\nIl giorno dopo il Consiglio dei ministri, su richiesta di Berlusconi, approva un decreto legge che concede un prestito ad Alitalia di 300 milioni da restituire entro il 31 dicembre. Iniziativa contestata dalla Commissione Europea che ravvisa degli illeciti aiuti di stato. Il caso \u00e8 seguito dal commissario ai Trasporti Antonio Tajani. Il 21 maggio, il Governo Berlusconi IV converte il prestito ponte in patrimonio netto per la societ\u00e0.\nL'arrivo della cordata italiana e il commissariamento.\nIl governo e la compagnia affidano un ruolo di consulente a Intesa Sanpaolo (gi\u00e0 partner di AP Holding nei due precedenti tentativi di vendita della compagnia) affinch\u00e9 individui il percorso da seguire per una nuova iniziativa di privatizzazione. Secondo ampie anticipazioni di stampa, il progetto allo studio della banca prevederebbe il ricorso al commissariamento (legge Marzano) e successiva fusione con Air One. Il mandato dell'istituto di credito scadr\u00e0 a met\u00e0 agosto.\nIl 30 luglio il \"Piano Fenice\" della consulente viene discusso dal consiglio d'amministrazione della compagnia aerea. Il progetto prevede la costituzione di una nuova societ\u00e0, dove far confluire parte della \"vecchia\" compagnia. Il numero di esuberi sarebbe pari a unit\u00e0. Nella nuova societ\u00e0 confluirebbe anche Ap Holding S.p.A. la societ\u00e0 del Gruppo Toto che controlla Air One.\nA fine agosto il consiglio di amministrazione della compagnia si riunisce per esaminare la situazione finanziaria. Vengono comunicati i dati di cassa aggiornati a luglio, non viene approvata la semestrale.\nDopo un'analisi sulle recentissime modifiche introdotte dal governo alla Legge Marzano, il consiglio di amministrazione chiede la dichiarazione di insolvenza al Tribunale di Roma.\nLa sentenza viene ottenuta pochi giorni dopo. Nel frattempo la compagnia passa in amministrazione straordinaria e viene nominato Augusto Fantozzi commissario della compagnia.\nLa sera di luned\u00ec 1\u00ba settembre 2008 la nuova arrivata CAI - Compagnia Aerea Italiana, guidata da Roberto Colaninno, recapita al commissario un'offerta per l'acquisizione di attivit\u00e0 da Alitalia S.p.A. dando inizio a una lunga trattativa tra C.A.I., il Governo e i sindacati.\nIl 18 settembre, nonostante l'assenso di CISL, UIL e UGL, ma a seguito del rifiuto della CGIL e dei sindacati di piloti e assistenti di volo a controfirmare il contratto proposto, l'assemblea dei soci C.A.I. ritira l'offerta d'acquisto.\nIl 22 settembre il commissario Fantozzi pubblica un nuovo bando per l'acquisto di Alitalia su tre quotidiani italiani e sul sito Internet della compagnia, ma non vengono presentate offerte da nessun acquirente. Il 29 settembre 2008, per\u00f2, tutte le sigle sindacali di tutti i lavoratori della compagnia aerea accettano di firmare l'intesa che permetterebbe dal primo novembre 2008 di far entrare C.A.I. nella gestione della societ\u00e0. A questo punto restavano ancora da definire i contratti da stipulare col personale; poco prima della mezzanotte del 31 ottobre 2008 Compagnia Aerea Italiana riesce a trovare un'intesa solamente con CGIL, CISL, UIL e UGL, mentre le altre sigle autonome degli assistenti di volo e dei piloti rifiutano di firmare. C.A.I. allora sembra propendere in un primo momento per il ritiro dell'offerta di acquisto (comunque senza darne comunicato ufficiale), ma in serata si aprono nuovi spiragli: su pressione del sottosegretario alla presidenza del consiglio, Gianni Letta, C.A.I. decide che sul tema dei contratti si accorder\u00e0 volta per volta con i singoli dipendenti, in maniera autonoma dalle loro sigle di rappresentanza..\nIl 3 agosto 2011 il precedente commissario \u00e8 stato sostituito dalla terna commissariale composta dai professori e avvocati Stefano Ambrosini, Gianluca Brancadoro e Giovanni Fiori.\nNel frattempo \u00e8 stata aperta un'inchiesta penale per bancarotta di Alitalia-Linee Aeree Italiane che nel 2015 \u00e8 concluso in primo grado con quattro condanne (tra cui quella dell'ex presidente e amministratore delegato Giancarlo Cimoli) e tre assoluzioni.\nLa privatizzazione.\nL'11 dicembre 2008 C.A.I. sottoscrive con AP Holding l'accordo per l'acquisto di Air One, EAS (European Avia Service) e Air One Technic che, dopo l'integrazione con gli asset che CAI rilever\u00e0 da Alitalia, daranno vita alla \"nuova\" compagnia aerea di bandiera.\nIl 12 dicembre 2008 Compagnia Aerea Italiana S.p.A. sottoscrive con il Commissario straordinario Augusto Fantozzi il contratto per l'acquisto degli asset di volo Alitalia - Linee Aeree Italiane S.p.A. al prezzo di 1,052 miliardi con versamento di 100 milioni di euro. \u00c8 previsto che C.A.I. riassuma lavoratori della \"vecchia\" Alitalia e che la gestione della stessa rimanga in capo ai nuovi azionisti fin da inizio dicembre, con il versamento di 24 milioni stimati per la gestione nei primi 12 giorni di dicembre, che \u00e8 rimasta in capo al commissario. Dal 12 dicembre 2008 al 12 gennaio 2009 tutti gli oneri e i ricavi connessi al servizio di trasporto aereo sono a carico di C.A.I.\nL'ultimo volo di Alitalia-Linee Aeree Italiane ad atterrare \u00e8 stato l'AZ329 decollato alle 20:10 da Parigi-Charles de Gaulle e atterrato a Roma-Fiumicino alle 22:15 del 12 gennaio 2009. Alle 21:00 il commissario straordinario Fantozzi insieme ai vertici dell'Ente nazionale aviazione civile e Alitalia-Compagnia Aerea Italiana hanno iniziato a trasferire l'attivit\u00e0 alla \"nuova\" Alitalia. La morte della \"vecchia\" Alitalia e la nascita della \"nuova\" hanno comportato una messa a terra di tutti gli aeromobili per circa 7 ore nella notte fra il 12 e il 13 gennaio 2009.\nIl costo diretto per lo stato italiano della vendita a C.A.I. ammonta a 1700 milioni per la mancata vendita ad Air France, pi\u00f9 1200 milioni di debiti rimasti (al 2012) alla cosiddetta \"bad company\" statale Alitalia LAI dopo la vendita di tutte le attivit\u00e0, pi\u00f9 i 300 milioni del cosiddetto \"prestito-ponte\", dichiarato aiuto di stato illegittimo dalla Corte di giustizia europea.\nIl calcolo non considera i costi sociali per i licenziamenti, le societ\u00e0 aeroportuali pubbliche come SEA e i risparmiatori.\nIl 12 gennaio 2009 Air France-KLM aveva acquistato il 25 per cento del capitale della compagnia per una somma vicina ai 322 milioni di euro. L'accordo con la compagnia franco-olandese prevedeva la creazione di un sistema multi-hub a livello europeo focalizzato su Amsterdam Schipol, Parigi Charles De Gaulle e Milano Malpensa, a condizione che fosse razionalizzato il ruolo di Linate come city airport specializzato nella tratta Milano-Roma e che fossero rispettati i tempi previsti per la realizzazione delle infrastrutture di collegamento tra Milano e Malpensa; per quanto riguarda invece l'Aeroporto di Roma-Fiumicino, l'accordo ne prevedeva l'utilizzo come polo operativo da cui massimizzare la presenza sulle rotte verso il Mar Mediterraneo, l'Estremo Oriente e il Sud America. Inoltre, l'accordo fiss\u00f2 in 4 anni il termine del \"lock-up\" per gli azionisti della \"nuova\" Alitalia. Nell'arco di questi 4 anni, ai soci italiani sarebbe stato concesso di vendere azioni ad altri soci italiani in possesso del diritto di prelazione. Il patto prevedeva anche nel caso in cui le sinergie definite per i successivi tre anni non fossero state realizzate almeno per il 50%. Il consiglio di amministrazione fu allargato a 19 componenti, di cui 3 designati da Air France; venne istituito un Comitato esecutivo - composto da 9 amministratori, di cui 2 nominati da Air France - cui furono riservate le decisioni strategiche di gestione e ampi poteri di amministrazione (approvazione dei piani industriali e strategici, approvazione degli accordi di collaborazione, investimenti per soglie di valore superiori ai 50 milioni). Infine, per il socio che intendesse superare il 50% delle azioni con diritto di voto, fu previsto l'obbligo di lanciare un'Opa su tutte le azioni detenute dagli altri soci che intendano vendere.\nNello stesso giorno nella sede dell'Enac venne stipulato il contratto di cessione degli asset, con il rilascio della licenza di operatore aeronautico per l'inizio delle operazioni della \"nuova\" societ\u00e0.\nNel gennaio 2009, Alitalia-C.A.I. si presentava con un network pi\u00f9 piccolo rispetto a quello di Alitalia-L.A.I., con un taglio di 30 destinazioni straniere tra cui 6 capitali europee, ma con una maggiore presenza nel mercato domestico pari al 52% del traffico, quattro volte pi\u00f9 grande di Meridiana e sei volte pi\u00f9 grande di Wind Jet. La base d'armamento si trovava presso l'aeroporto di Roma-Fiumicino ed altre basi operative si trovavano presso gli aeroporti di Milano-Linate, Milano-Malpensa, Venezia, Napoli, Catania e Torino.\nLa propriet\u00e0 della CAI.\nIl primo volo intercontinentale della \"nuova\" compagnia decoll\u00f2 il 13 gennaio alle ore 6:10, dall'Aeroporto di Milano-Malpensa, in Italia, diretto a San Paolo-Guarulhos, in Brasile (volo Alitalia 676); alla stessa ora era decollato il primo volo nazionale, il Palermo-Roma Fiumicino operato con aeromobile AirOne (AP2853); il primo volo a partire da Linate invece fu l'AZ7911 diretto a Napoli alle 6:25, mentre il primo nazionale a decollare da Roma-Fiumicino, alle 6:30, fu l'AZ 2008, diretto a Milano-Linate. E ancora, il primo volo internazionale a partire dal Leonardo da Vinci fu un collegamento in decollo alle 7 diretto a Parigi-Charles de Gaulle, in Francia. Sempre da Fiumicino, il primo aeromobile in partenza per una destinazione intercontinentale avvenne alle 7, destinazione Buenos Aires-Ezeiza, in Argentina.\nIl 7 aprile 2009 venne annunciato il potenziamento della base italiana di Venezia, che divent\u00f2 quindi il terzo aeroporto della compagnia.\nAd agosto 2009, Alitalia-C.A.I. era la prima compagnia aerea per traffico domestico in Italia, detenendo quasi il 50% del mercato (tre volte pi\u00f9 di Meridiana e quattro pi\u00f9 di Ryanair), e la terza compagnia aerea per traffico internazionale europeo da/per l'Italia (dopo Ryanair, poco sotto easyJet e poco sopra Lufthansa/Lufthansa Italia).\nIl 26 ottobre 2009, in concomitanza con l'inaugurazione del terminal unico Alitalia, il Terminal 1 (ex Terminal A), all'aeroporto di Roma-Fiumicino dedicato ai voli nazionali e \"Schengen\", venne anche svelato il nuovo \"brand\" per il collegamento tra Roma-Fiumicino e Milano-Linate che fu denominato \"RomaMilano - MilanoRoma\".\nIl 10 novembre 2009, Air France-KLM Cargo annunci\u00f2 attraverso la sua newsletter periodica inviata a tutti i clienti la comunicazione in cui annunciava di essere, a partire dal 16 novembre, nuovo \"GSA\" (Agente Generale di Vendita) di Alitalia Cargo: Alitalia CAI ha quindi ceduto ad Air France-KLM Cargo la rete commerciale di vendita dello spazio riservato alle merci nella stiva degli aerei passeggeri dei voli di linea (il cosiddetto \"belly\").\nIl 15 dicembre 2009 Alitalia, in collaborazione con il Comune di Torino, la Provincia di Torino e la Regione Piemonte, inaugur\u00f2 4 nuove rotte internazionali dall'aeroporto di Caselle per Amsterdam, Berlino, Istanbul e Mosca, operate con un Airbus A319, che si aggiunse agli altri Airbus Alitalia basati a Torino.\nIl 18 dicembre 2009 Alitalia ed Etihad Airways sottoscrissero un Memorandum of Understanding (MOU) con l'obiettivo di finalizzare accordi di code-share a partire dalla stagione estiva 2010. Alla fine del 2009 Alitalia aveva trasportato pi\u00f9 di 21 milioni di passeggeri con un coefficiente di riempimento medio del 65,5%\nRiorganizzazione e accordi di code-share.\nDal 28 marzo 2010, Air One, nell'ambito della strategia di Alitalia, venne trasformata in uno \u201cSmart Carrier\u201d, a seguito dell'esigenza di differenziare l'offerta su alcuni mercati italiani tipicamente caratterizzati da un profilo di domanda pi\u00f9 attenta al prezzo con un brand, un modello operativo e un'offerta di servizi semplificati e pi\u00f9 economici.\nIl 7 luglio 2010 Alitalia strinse un accordo di code-share (valido fino a marzo 2022) con Air France-KLM e Delta Air Lines per i voli transatlantici, andando a coprire una quota di mercato pari al 26% dell'offerta totale sull'asse Europa-Nord Atlantico. L'accordo riguardava oltre posti giornalieri distribuiti su circa 250 voli, che attraverso 7 hub danno accesso a 300 destinazioni negli Stati Uniti e 200 in Europa.\nSecondo il \"Document de r\u00e9f\u00e9rence 2009-10\" di Air France-KLM (p.\u00a0228), pubblicato l'11 giugno 2010, il gruppo Air France-KLM dava un valore estimativo alla sua partecipazione nella \"Compagnia Aerea Italiana S.p.A.\" pari a 188 milioni di euro, ma lasciava invariato il valore contabile uguale al prezzo di acquisto dell'anno precedente, pari a 323 milioni di euro. Il valore estimativo \u00e8 pari al 41% in meno rispetto al valore prezzo di acquisto dell'anno precedente dal momento che il valore contabile della partecipazione (25%) \u00e8 rimasto invariato. L'intera Alitalia, prendendo in considerazione i valori dati da Air France-KLM circa la sua partecipazione del 25%, valeva milioni di euro nel gennaio 2009, scesi a 752 milioni di euro nel marzo 2010. Tale contrazione \u00e8 stata definita comunque parte di un contesto di perdita dovuto alla fisiologica riconquista del mercato, alla crisi compartimentale del settore ed alle perdite dovute alla situazione meteorologica del primo semestre del 2010.\nIl 22 ottobre 2010 Alitalia e Jet Airways sottoscrissero un Memorandum of Understanding (MOU) a conferma dell'intenzione delle compagnie di operare voli in code-share a partire dalla stagione invernale 2010. Questo accordo, oltre a rafforzare l'offerta di Alitalia su Malpensa, serv\u00ec a determinare vantaggi in grado di sviluppare la crescita di Alitalia e di SkyTeam in Estremo Oriente. Oltre agli accordi di code-share, la collaborazione tra Alitalia e Jet Airways prevedeva partnership sui programmi frequent flyer, sulle attivit\u00e0 di scalo e sui servizi cargo.\nAlla fine del 2010 i ricavi registrarono un aumento del 14,1% passando a 3,225 miliardi di euro, facendo raggiungere il target predefinito del dimezzamento del debito, a fronte di un profondo rinnovamento della flotta che, se da un lato prevedeva ingenti investimenti iniziali, perlopi\u00f9 verso societ\u00e0 di leasing, dall'altro garantiva un'omogeneit\u00e0 nel campo della manutenzione, dell'efficienza nel risparmio dei consumi e nella manutenzione.\nNel marzo 2012 si verific\u00f2 un cambio parziale di gestione, con la nomina di Andrea Ragnetti a nuovo amministratore delegato. A ottobre si \u00e8 conclusa la dismissione degli MD-80 e dei Boeing 767 che operavano per Alitalia rispettivamente dal 1994 e dal 1996. Il 27 ottobre 2012 l'MD-82 I-DATI, l'ultimo MD-80 di Alitalia, ha compiuto il suo ultimo volo da Catania a Fiumicino.\nA met\u00e0 del 2012, in seguito alla grave crisi internazionale Alitalia si trov\u00f2 nuovamente a fare i conti, a distanza di 3 anni dalla costituzione, con gravi problemi di perdite: la compagnia perdeva in media euro al giorno. Nonostante le importanti riforme introdotte nella compagnia, Alitalia ha perso in tre anni i 735 milioni di euro ottenuti in seguito alla ricapitalizzazione del 2009. Air France, che nel 2009 aveva offerto 1,7 miliardi di euro per assorbire la compagnia ed i relativi debiti, in seguito ai propri problemi finanziari perse interesse nella compagnia italiana. Tra le soluzioni disponibili, vi erano la vendita di Alitalia all'emiratina Etihad Airways o una ricapitalizzazione da parte di alcuni privati italiani tra cui l'ex premier Berlusconi. Nessuna delle due alternative fu attuata.\nNell'aprile 2013 venne nominato nuovo amministratore delegato Gabriele Del Torchio, proveniente da Ducati.\nIl 3 luglio 2013 venne presentato il nuovo piano industriale 2013-2016, che prevedeva una ridefinizione del ruolo di Air One e Alitalia nel breve e medio raggio, uno sviluppo dell'attivit\u00e0 intercontinentale, lo sviluppo di accordi di tipo infrastrutturale (specialmente per il trasporto ferroviario) e lo sviluppo di Alitalia Loyalty (societ\u00e0 spin-off nata per gestire il settore \"Millemiglia\").\nAd ottobre 2013 viene fatta una nuova ricapitalizzazione varata dal CDA a cui partecipa come nuovo azionista anche Poste Italiane con 75 milioni di euro.\nLa partecipazione di Etihad.\nNel novembre 2013 il governo italiano facilit\u00f2 la ripresa dei colloqui tra Alitalia e Etihad Airways, grazie anche alla visita negli Emirati Arabi Uniti del consigliere del Premier Enrico Letta Fabrizio Pagani e di alcuni azionisti di Alitalia, durante l'Abu Dhabi Air Show.\nIl 19 dicembre 2013 Etihad Airways conferm\u00f2 ufficialmente le trattative in corso con Alitalia, menzionando un investimento di oltre 500 milioni di Euro attraverso il quale la societ\u00e0 araba avrebbe acquisito la quota di maggioranza. L'attenzione degli addetti ai lavori si focalizz\u00f2 sui conti della compagnia italiana e sul nuovo piano industriale presentato dall'amministratore delegato Del Torchio.\nChistoph Franz, CEO di Lufthansa, consigli\u00f2 di non vendere le quote della compagnia a Etihad, per le presunte intenzioni della stessa di far diventare Alitalia una navetta con cui connettere Roma ad Abu Dhabi, ma piuttosto di farla diventare una \"low cost di qualit\u00e0\" come Aer Lingus. Molti esperti identificarono in questo \"falso consiglio\" di Lufthansa la speranza di allontanare Etihad dal vettore italiano, che potrebbe insidiare la posizione della compagnia tedesca rubandogli parecchi passeggeri (Lufthansa \u00e8 gi\u00e0 attaccata dalla massiccia presenza di Emirates, l'altra compagnia di bandiera degli Emirati Arabi, sul suolo tedesco).\nIl 2 febbraio 2014 venne reso noto che tra Alitalia ed Etihad era in corso un negoziato giunto nella fase finale che avrebbe potuto portare la compagnia di Abu Dhabi a investire in quella italiana. L'8 agosto dello stesso anno venne siglato a Roma l'accordo che prevedeva l'acquisizione del 49% delle quote di Alitalia da parte della compagnia di bandiera degli Emirati Arabi Uniti Etihad Airways.\nParte del piano per ottimizzare le spese prevedeva la chiusura totale dello smart carrier Air One a partire dal 30 settembre, con la sospensione delle rotte in partenza dalle basi di Palermo e Venezia. Le destinazioni servite dalle basi di Verona, Pisa, Milano-Malpensa e alcune fra quelle da Catania sono state ereditate da Alitalia. L'intera flotta AirOne verr\u00e0 venduta per far fronte ai debiti della capofila.\nIl 14 ottobre 2014, fu annunciata una collaborazione con il vettore tedesco Airberlin, che prevedeva il code-share di voli tra l'Italia e la Germania operati dalle due compagnie. Oltre agli accordi di code-share, la collaborazione prevede una partnership sui programmi frequent flyer e lo spostamento dei voli Airberlin da Milano Malpensa a Linate.\nL'ingresso di Etihad nel capitale di Alitalia era subordinato alla decisione dell'Antitrust della Commissione Europea, che si espresse favorevolmente a met\u00e0 novembre 2014, dando di fatto il via alla fase finale dell'integrazione.\nDal 1\u00ba gennaio 2015 viene ufficialmente costituita Alitalia - Societ\u00e0 Aerea Italiana S.p.A., joint venture tra Alitalia-CAI, con una quota maggioritaria del 51% tramite MidCo S.p.A., ed Etihad Airways, con una quota minoritaria del 49%. Alla \"nuova\" Alitalia, la CAI ha trasferito i propri asset operativi, tra cui Alitalia CityLiner, e il marchio Alitalia, che dallo stesso giorno conducono le operazioni di volo della nuova compagnia.\nIl 1\u00ba gennaio 2015 atterra all'aeroporto di Milano-Malpensa il primo volo di Alitalia-SAI alle 10:40 del mattino proveniente dall'aeroporto internazionale di New York-JFK operato con un Airbus A330-200 in livrea speciale Expo Milano 2015-Etihad Airways.\nIl 4 giugno 2015, nel corso di una conferenza tenuta all'interno di un hangar dell'aeroporto di Roma-Fiumicino, Alitalia presenta la sua nuova identit\u00e0 visiva, comprendente una nuova livrea per gli aeromobili (applicata per l'occasione sull'Airbus A330-200 I-EJGA): l'impennaggio mantiene lo storico disegno con i colori nazionali italiani adottato nel 1969 (verde-bianco-rosso), che si ingrandisce fino a colorare completamente l'impennaggio e si estende oltre il timone stesso andando a ricongiungersi con il lato opposto nella parte inferiore della fusoliera.\nSparisce la banda verde lungo la fusoliera, che assume un colore bianco perlato per tutta la fusoliera tendente a sfumare in bande oblique bianche man mano che ci si avvicina alla coda tricolore. Il logo ricalca quello precedentemente in uso, ma adotta un nuovo carattere tipografico, una colorazione cangiante e delle striature nella parte rossa della A: sugli aeromobili esso appare sui fianchi della fusoliera (al di sotto della linea dei finestrini), sulla \"pancia\" della stessa (nella zona fra i carrelli principali) e sul lato superiore delle ali.\nNel maggio 2015 \u00e8 stato annunciato che non verr\u00e0 rinnovata la partnership, e i relativi accordi di joint venture, con il gruppo Air France-KLM quando questi giungeranno a scadenza a gennaio 2017. La partnership prevedeva la vendita e la distribuzione dei servizi belly cargo (merci trasportate nelle stive degli aerei passeggeri) di Alitalia in gestione ad Air France-KLM, la cessione di slot su Linate, il feederaggio sugli hub di Parigi e Amsterdam.\nAlitalia ha chiuso il primo semestre 2015 con un risultato netto di -130 milioni di euro, stimando in circa 80 milioni di euro il danno causato dall'incendio di Fiumicino. Il load factor si \u00e8 attestato al 75% nel periodo, trasportando 10,3 milioni di passeggeri. Il 30 luglio 2015, la societ\u00e0 ha emesso un bond del valore nominale di 375 milioni di euro, con scadenza a cinque anni.\nLa societ\u00e0 ha chiuso il 2015 con perdite per 199 milioni di euro, in miglioramento rispetto alle perdite per 580 milioni registrate l'anno precedente. Il management ha quindi confermato l'obiettivo di ottenere un utile entro il 2017. Nel 2016 le perdite sono state di circa 600 milioni di euro.\nIl ritorno in amministrazione straordinaria.\nNel 2017 a causa del bilancio disastroso il 14 aprile \u00e8 stato stilato un pre-accordo tra i sindacati e l'amministrazione (per evitare il fallimento) che prevedeva, tra le altre cose: 980 esuberi, tagli medi degli stipendi dell\u20198% e la diminuzione delle ferie. Tale accordo \u00e8 stato successivamente sottoposto al personale dell'azienda con un referendum e bocciato con il 67% di \"no\".\nIl 2 maggio 2017 il consiglio di amministrazione ha deciso all\u2019unanimit\u00e0 di presentare l'istanza di ammissione alla procedura di amministrazione straordinaria come disposto dalla legge.\nIl Ministero dello sviluppo economico ha scelto tre commissari, rispettivamente Luigi Gubitosi, Enrico Laghi e Stefano Paleari per gestire l'amministrazione straordinaria di Alitalia.\nLa chiusura di Alitalia e la nascita di ITA Airways.\nCon il decreto-legge 18/2020 (c.d. \"Cura Italia\") il Ministero dell'economia e delle finanze acquisisce il 100% delle azioni della nuova compagnia di bandiera destinata a subentrare ad Alitalia.\nIl 29 giugno 2020 il presidente del Consiglio Giuseppe Conte annunciata la nomina di Francesco Caio alla carica di presidente e Fabio Lazzeroni ad amministratore delegato, ponendo termine al commissariamento.\nLa nuova societ\u00e0 pubblica ha assunto il nome di \"ITA Airways\".\nIncidenti e inconvenienti.\nDi questi, 10 hanno causato 598 vittime:"}
{"id": "501", "revid": "1861950", "url": "https://it.wikipedia.org/wiki?curid=501", "title": "Air France", "text": "Air France \u00e8 la compagnia aerea di bandiera della Francia, nonch\u00e9 la principale compagnia aerea del paese, di propriet\u00e0 del gruppo Air France-KLM; l'hub principale della compagnia \u00e8 l'Aeroporto di Parigi Charles de Gaulle, l'Aeroporto di Parigi Orly \u00e8 l'hub per i voli domestici, inclusi i voli verso i territori d'oltremare francesi.\nIn passato di propriet\u00e0 completamente pubblica, oggi \u00e8 parzialmente privatizzata: a seguito dell'integrazione con KLM, la partecipazione dello Stato francese nell'azionariato di Air France avviene attraverso la capogruppo Air France-KLM, dove lo Stato francese detiene (al 2014) il 15,9% delle quote. Il business di Air France \u00e8 suddiviso in tre settori: trasporto passeggeri, trasporto cargo, assistenza e manutenzione aeromobili.\nStoria.\nFondazione e primi anni.\nAir France venne costituita il 7 ottobre 1933 da una fusione di Air Orient, Air Union, Compagnie G\u00e9n\u00e9rale A\u00e9ropostale, Compagnie Internationale de Navigation A\u00e9rienne (CIDNA) e Soci\u00e9t\u00e9 G\u00e9n\u00e9rale des Transports A\u00e9riens (SGTA). Di queste compagnie aeree, SGTA \u00e8 stata la prima compagnia aerea commerciale in Francia, essendo stata fondata come Lignes A\u00e9riennes Farman nel 1919. I membri costitutivi di Air France avevano gi\u00e0 costruito ampie reti in tutta Europa, verso le colonie francesi in Nord Africa e oltre. Durante la seconda guerra mondiale, Air France trasfer\u00ec le sue operazioni a Casablanca (Marocco).\nNel 1936, Air France aggiunse alla sua flotta velivoli bimotore Potez 62 di costruzione francese, dotati di una cabina a due compartimenti che poteva ospitare da 14 a 16 passeggeri. Monoplano ad ala alta, aveva una fusoliera in legno con rivestimento composito mentre le ali erano rivestite in tessuto con un bordo d'attacco in metallo. Dotati di motori a V Hispano-Suiza, venivano utilizzati su rotte in Europa, Sud America ed Estremo Oriente. Anche se volava a sole 175 miglia orarie, il Potez 62 era un cavallo di battaglia robusto e affidabile per l'Air France e rimase in servizio fino alla seconda guerra mondiale con uno utilizzato dalla Free French Air Force.\nIl 26 giugno 1945, tutte le compagnie di trasporto aereo francesi furono nazionalizzate. Il 29 dicembre 1945, un decreto del governo concesse ad Air France la gestione dell'intera rete di trasporto aereo francese. Air France nomin\u00f2 i suoi primi assistenti di volo nel 1946. Lo stesso anno la compagnia aerea apr\u00ec il suo primo terminal aereo a Les Invalides, nel centro di Parigi. Era collegato all'aeroporto di Parigi Le Bourget, la prima base operativa e di ingegneria di Air France, in pullman. A quel tempo la rete copriva 160.000\u00a0km, dichiarata la pi\u00f9 lunga del mondo. La Soci\u00e9t\u00e9 Nationale Air France venne costituita il 1\u00ba gennaio 1946.\nLe rotte europee erano inizialmente gestite da una flotta di Douglas DC-3. Il 1\u00ba luglio 1946, Air France inizi\u00f2 i voli diretti tra Parigi e New York tramite scali di rifornimento a Shannon e Gander. I Douglas DC-4 coprivano la rotta in poco meno di 20 ore. Nel settembre 1947, la rete di Air France si estendeva a est da New York, Fort de France e Buenos Aires fino a Shanghai.\nNel 1948, Air France gestiva 130 aeromobili, una delle flotte pi\u00f9 grandi del mondo. Tra il 1947 e il 1965 la compagnia aerea oper\u00f2 Lockheed Constellation su servizi passeggeri e merci in tutto il mondo. Nel 1946 e nel 1948, rispettivamente, il governo francese autorizz\u00f2 la creazione di due compagnie aeree private: Transports A\u00e9riens Internationaux e SATI. Nel 1949, quest'ultima entr\u00f2 a far parte della Union A\u00e9romaritime de Transport (UAT), una compagnia aerea internazionale privata francese.\nLa Compagnie Nationale Air France venne creata con atto del parlamento del 16 giugno 1948. Inizialmente, il governo deteneva il 70%. Negli anni successivi, le partecipazioni dirette e indirette dello Stato francese raggiunsero quasi il 100%. A met\u00e0 del 2002, lo stato deteneva il 54%.\nIl 4 agosto 1948, Max Hymans fu nominato presidente. Durante i suoi 13 anni di mandato implement\u00f2 pratiche di modernizzazione incentrate sull'introduzione di aerei a reazione. Nel 1949, la compagnia divenne cofondatrice della Soci\u00e9t\u00e9 Internationale de T\u00e9l\u00e9communications A\u00e9ronautiques (SITA), una compagnia di servizi di telecomunicazioni aeree.\nRiorganizzazione dell'era dei jet.\nNel 1952, Air France trasfer\u00ec le sue operazioni e la base di ingegneria al nuovo terminal dell'aeroporto di Orly Sud. A quel punto la rete copriva 250.000\u00a0km. Air France entr\u00f2 nell'era dei jet nel 1953 con l'originale de Havilland Comet serie 1 di breve durata, il primo aereo di linea al mondo.\nDurante la met\u00e0 degli anni '50 operava anche il turboelica Vickers Viscount, con dodici servizi in entrata tra maggio 1953 e agosto 1954 sulle rotte europee. Il 26 settembre 1953, il governo incaric\u00f2 Air France di condividere rotte a lunga distanza con nuove compagnie aeree private. Ci\u00f2 fu seguito dall'imposizione da parte del Ministero dei lavori pubblici e dei trasporti di un accordo su Air France, Aigle Azur, TAI e UAT, in base al quale alcune rotte verso l'Africa, l'Asia e la regione del Pacifico sono state trasferite a vettori privati.\nIl 23 febbraio 1960, il Ministero dei lavori pubblici e dei trasporti trasfer\u00ec il monopolio nazionale di Air France ad Air Inter. Per compensare la perdita della sua rete domestica, Air France ricevette una partecipazione in Air Inter. Il giorno successivo, Air France ricevette istruzioni di condividere le rotte africane con Air Afrique e UAT.\nLa compagnia aerea inizi\u00f2 le operazioni di volo ininterrotte nel 1960 con il Sud Aviation Caravelle e il Boeing 707; gli aerei di linea dimezzarono i tempi di viaggio e migliorarono il comfort. Air France in seguito divenne uno dei primi operatori di Boeing 747 e alla fine ebbe una delle flotte di Boeing 747 pi\u00f9 grandi al mondo.\nIl 1\u00ba febbraio 1963, il governo formalizz\u00f2 la divisione delle rotte tra Air France e i suoi concorrenti del settore privato. Air France dovette ritirare i servizi per l'Africa occidentale (eccetto il Senegal), l'Africa centrale (eccetto Burundi e il Ruanda), l'Africa meridionale (compreso il Sud Africa), la Libia in Nord Africa, il Bahrain e l'Oman in Medio Oriente, lo Sri Lanka (allora noto come Ceylon) in Asia meridionale, Indonesia, Malesia e Singapore nel sud-est asiatico, Australia, Nuova Zelanda, Nuova Caledonia e Tahiti. Queste rotte vennero assegnate alla nuova Union de Transports A\u00e9riens (UTA), una compagnia aerea privata nata dalla fusione di TAI e UAT. UTA ottenne anche i diritti esclusivi tra il Giappone, la Nuova Caledonia e la Nuova Zelanda, il Sud Africa e l'isola della Riunione nell'Oceano Indiano, cos\u00ec come Los Angeles e Tahiti.\nDal 1974, Air France inizi\u00f2 a trasferire la maggior parte delle operazioni al nuovo aeroporto Charles de Gaulle a nord di Parigi. All'inizio degli anni '80, solo Corsica, Martinica, Guadalupa, la maggior parte dei servizi per la Guyana francese, La Riunione, la regione del Maghreb, l'Europa orientale (eccetto l'URSS), l'Europa meridionale (tranne la Grecia e l'Italia) e un servizio giornaliero per New York (JFK) era rimasto a Orly. Nel 1974, Air France divenne anche il primo operatore al mondo del bimotore a fusoliera larga Airbus A300, il primo aereo di linea commerciale di Airbus Industrie per il quale era un cliente di lancio.\nConcorde e rivalit\u00e0.\nIl 21 gennaio 1976, Air France ha operato il suo servizio inaugurale di trasporto supersonico (SST) sulla rotta Parigi (Charles de Gaulle) a Rio (via Dakar) con l'anglo-francese BAC A\u00e9rospatiale Concorde F-BVFA. I servizi supersonici da Parigi (CDG) all'aeroporto internazionale di Washington Dulles iniziarono il 24 maggio 1976, anche con F-BVFA. Il servizio per New York (JFK), quello rimasto fino alla fine, inizi\u00f2 il 22 novembre 1977. La rotta Parigi-New York fu volata in 3 ore e 23 minuti, a circa il doppio della velocit\u00e0 del suono. L'approvazione per i voli per gli Stati Uniti venne inizialmente negata a causa delle proteste contro il rumore. Alla fine, furono avviati i servizi per Citt\u00e0 del Messico via Washington DC. Air France divenne una delle uniche due compagnie aeree - British Airways \u00e8 l'altra - ad operare regolarmente servizi supersonici e continu\u00f2 il servizio quotidiano transatlantico Concorde fino alla fine di maggio 2003.\nNel 1983, Air France contava pi\u00f9 di 34.000 dipendenti, una flotta di circa 100 aerei a reazione (inclusi 33 Boeing 747) e la sua rete di 634.400\u00a0km serviva 150 destinazioni in 73 paesi. Ci\u00f2 rese Air France la quarta pi\u00f9 grande compagnia aerea di linea al mondo, nonch\u00e9 la seconda pi\u00f9 grande compagnia di trasporto merci di linea. Air France condivideva anche codice con le compagnie aeree regionali francesi, TAT era la pi\u00f9 importante. TAT avrebbe successivamente operato diverse rotte internazionali regionali per conto di Air France. Nel 1983, Air France inizi\u00f2 i voli passeggeri per la Corea del Sud, essendo la prima compagnia aerea europea a farlo.\nNel 1986, il governo allent\u00f2 la sua politica di divisione dei diritti di traffico per i servizi di linea tra Air France, Air Inter e UTA, senza sovrapposizioni di rotta tra di loro. La decisione apr\u00ec alcune delle rotte pi\u00f9 redditizie di Air France su cui aveva goduto di un monopolio sancito dal governo dal 1963 e che erano nella sua esclusiva sfera di influenza, a rivaleggiare con le compagnie aeree, in particolare UTA. Le modifiche consentirono a UTA di lanciare servizi di linea verso nuove destinazioni all'interno della sfera di Air France, in concorrenza con quella compagnia aerea.\nLa Parigi-San Francisco divenne la prima rotta UTA servita in concorrenza con Air France senza scalo da Parigi. Air France rispose estendendo alcuni servizi non-stop Parigi-Los Angeles a Papeete, Tahiti, che competeva con UTA su Los Angeles-Papeete. La capacit\u00e0 di UTA di assicurarsi i diritti di traffico al di fuori della sua sfera tradizionale in concorrenza con Air France fu il risultato di una campagna di pressioni sul governo per consentirgli di crescere pi\u00f9 rapidamente, diventando pi\u00f9 dinamica e pi\u00f9 redditizia. Questo fece infuriare Air France.\nNel 1987, Air France insieme a Lufthansa, Iberia e SAS fondarono Amadeus, una societ\u00e0 IT (nota anche come GDS) che avrebbe consentito alle agenzie di viaggio di vendere i prodotti dei fondatori e di altre compagnie aeree da un unico sistema.\nNel 1988, Air France era un cliente di lancio per l'Airbus A320 fly-by-wire (FBW), insieme ad Air Inter e alla British Caledonian. Divenne la prima compagnia aerea a prendere in consegna l'A320 nel marzo 1988 e, insieme ad Air Inter, la prima a introdurre il servizio di Airbus A320 sulle rotte a corto raggio.\nAcquisizione e privatizzazione.\nIl 12 gennaio 1990, le operazioni di Air France di propriet\u00e0 del governo, la semi-pubblica Air Inter e Union de Transports A\u00e9riens (UTA) furono fuse in un'Air France allargata. L'acquisizione di UTA e Air Inter da parte di Air France faceva parte di un piano governativo dei primi anni '90 per creare un vettore aereo nazionale unificato con economie di scala e portata globale per contrastare le potenziali minacce derivanti dalla liberalizzazione del mercato interno del trasporto aereo dell'UE.\nIl 25 luglio 1994 fu costituita con decreto una nuova holding, Groupe Air France. Divenne operativo il 1\u00ba settembre 1994. Acquis\u00ec le partecipazioni di maggioranza del gruppo Air France in Air France e Air Inter (successivamente ribattezzata Air Inter Europe). Il 31 agosto 1994, Stephen Wolf, ex CEO di United Airlines, venne nominato consigliere del presidente del gruppo Air France Christian Blanc.\nNel 1997, Air France Europe venne assorbita in Air France. Il 19 febbraio 1999, il governo della Sinistra Plurale del Primo Ministro francese Lionel Jospin approv\u00f2 la parziale privatizzazione di Air France. Le sue azioni vennero quotate alla borsa di Parigi il 22 febbraio 1999. Nel giugno 1999, Air France e Delta Air Lines formarono una partnership transatlantica bilaterale. Il 22 giugno 2000, questa si \u00e8 espanse nell'alleanza aerea globale SkyTeam.\nFusione Air France-KLM.\nIl 30 settembre 2003, Air France e KLM Royal Dutch Airlines, con sede nei Paesi Bassi, annunciarono la fusione delle due compagnie aeree, la nuova compagnia conosciuta come Air France-KLM. La fusione divent\u00f2 realt\u00e0 il 5 maggio 2004. A quel punto, gli ex azionisti di Air France possedevano l'81% della nuova societ\u00e0 (44% di propriet\u00e0 dello Stato francese, 37% di azionisti privati), ex azionisti di KLM il resto. La decisione del governo di Jean-Pierre Raffarin di ridurre la partecipazione dello Stato francese nell'ex gruppo Air France dal 54,4% al 44% del gruppo Air France-KLM di nuova creazione privatizz\u00f2 di fatto la nuova compagnia aerea. Nel dicembre 2004, lo stato vendette il 18,4% della sua partecipazione in Air France-KLM, che scese a poco meno del 20%.\nAir France-KLM \u00e8 diventata la pi\u00f9 grande compagnia aerea del mondo in termini di ricavi operativi e la terza (la pi\u00f9 grande in Europa) in passeggeri-chilometri. Sebbene di propriet\u00e0 di una singola compagnia, Air France e KLM hanno continuato a volare con i propri marchi. Air France-KLM \u00e8 rimasta parte dell'alleanza SkyTeam, alla quale si unirono poi Aeroflot, Delta Air Lines, Aerom\u00e9xico, Korean Air, Czech Airlines, Alitalia, Northwest Airlines, China Southern Airlines, Air Europa, Continental Airlines, Garuda Indonesia, Vietnam Airlines e Saudi Arabian Airlines. A marzo 2004, il gruppo impiegava 71.654 persone. A marzo 2007, il gruppo impiegava 102.422 dipendenti.\nIl patto \"Open Skies\".\nIl 17 ottobre 2007, durante una conferenza stampa presso la sede di Air France-KLM, \u00e8 stata annunciata la creazione di una joint venture transatlantica di partecipazione agli utili e ai ricavi tra Air France-KLM e Delta Air Lines. L'iniziativa \u00e8 diventata effettiva il 29 marzo 2008. Mirava a sfruttare le opportunit\u00e0 transatlantiche per catturare una quota importante del traffico di affari a lungo raggio dall'aeroporto di Londra Heathrow, che quel giorno si \u00e8 aperto alla concorrenza illimitata a seguito del patto \"Open Skies\" tra l'UE e gli USA. Si prevedeva che Air France e Delta avrebbero iniziato nove viaggi giornalieri di andata e ritorno tra Londra-Heathrow e destinazioni negli Stati Uniti, incluso un servizio giornaliero da Londra (Heathrow) a Los Angeles da parte di Air France. Una volta ottenuta l'immunit\u00e0 dall'antitrust, la nuova impresa Air France-Delta doveva essere estesa agli altri due partner SkyTeam transatlantici, consentendo a tutti e quattro i partner di voli in code-share e di condividere entrate e profitti. La nuova joint venture transatlantica ha segnato la seconda grande espansione del gruppo Air France-KLM nel mercato londinese, dopo il lancio dei servizi a corto raggio operati da CityJet dall'aeroporto di London City, destinati ai viaggiatori d'affari nel settore dei servizi finanziari della citt\u00e0. Tuttavia, il servizio quotidiano da Londra (Heathrow) a Los Angeles non ha avuto il successo sperato ed \u00e8 stato interrotto nel novembre 2008.\nAnni 2010.\nIl 12 gennaio 2012, Air France-KLM ha annunciato un piano di trasformazione triennale, denominato Transform 2015, per ripristinare la redditivit\u00e0. Il piano era di ripristinare la competitivit\u00e0 riducendo i costi, ristrutturando le operazioni a corto e medio raggio e riducendo rapidamente l'indebitamento. L'obiettivo principale di questo piano era riportare Air France-KLM in un attore mondiale entro il 2015. Air France perdeva 700 milioni di euro all'anno. Come hanno dimostrato i risultati finanziari del 2011, le operazioni di lungo raggio, anch'esse soggette a una crescente concorrenza, non sarebbero state in grado di compensare queste perdite.\nIl 21 giugno 2012, Air France-KLM aveva annunciato la sua decisione di tagliare poco meno del 10% del totale di 53.000 dipendenti (circa 5.000 posti di lavoro) entro la fine del 2013 nel tentativo di ripristinare la redditivit\u00e0. La compagnia aerea prevedeva di perdere 1.700 posti di lavoro a causa del turnover naturale e il resto a causa di licenziamenti volontari. Nell'agosto 2012, il piano Transform 2015 \u00e8 stato accettato dal personale di terra e dai sindacati dei piloti, ma rifiutato dai sindacati del personale di cabina.\nAll'inizio di luglio 2012, \u00e8 stato annunciato che Air France-KLM ha trovato partner per la nuova compagnia aerea africana di start-up Air France, che \u00e8 stata cofondata da sei paesi dell'Africa centrale per sostituire l'ex Air Afrique. Ma diversi problemi e due partner, che avevano deciso di ritirarsi, hanno ritardato l'attuazione del progetto. Dopo il suo lancio, Air France ha annunciato che avrebbe iniziato le operazioni nel 2013.\nNel settembre 2013, Air France ha introdotto una nuova classe economy insieme a un miglioramento della premium economy. Si prevedeva che i miglioramenti sarebbero stati installati sugli aeromobili a partire da giugno 2014. Nell'ottobre 2013, Air France-KLM ha annunciato la cancellazione della partecipazione del 25% in Alitalia, poich\u00e9 non credeva che il vettore in difficolt\u00e0 avrebbe ottenuto i 300 milioni di euro di finanziamento.\nNel dicembre 2013, Air France ha annunciato che CityJet non soddisfava pi\u00f9 le esigenze di corto raggio del gruppo ed era in procinto di concludere un accordo con la societ\u00e0 tedesca Intro Aviation entro la fine del primo trimestre del 2014.\nNel 2014, la compagnia aerea \u00e8 stata presa di mira da una campagna pubblicitaria negativa, guidata dalla PETA, per essere l'unica grande compagnia aerea che consentiva il trasporto di primati per la ricerca.\nIl 4 febbraio 2014 \u00e8 stata presentata la nuova business class, caratterizzata da un letto completamente piatto di Zodiac Aerospace. Il sedile \u00e8 stato montato sui Boeing 777 a partire dal giugno 2014. Nel settembre 2014, Air France ha annunciato che avrebbe venduto una quota del 3% nella societ\u00e0 di Amadeus IT Group per 438 milioni di USD.\nAlla fine del 2015, Air France ha dovuto affrontare una crisi finanziaria, aggravata dallo sciopero dei piloti contro la compagnia aerea, che rispose annunciando che avrebbe tagliato circa 2.900 posti di lavoro. Nel dicembre 2015, Air France ha annunciato il ritiro del suo ultimo Boeing 747-400 con uno speciale volo il 14 gennaio 2016. La compagnia aerea ha operato il 747 in diverse varianti dal 1970.\nNel gennaio 2017, Air France ha ricevuto il suo primo Boeing 787-9. A novembre, CityJet non ha pi\u00f9 operato per Air France e le destinazioni interessate sono state servite dalla stessa Air France e da HOP!.\nNel luglio 2017, Air France-KLM ha stipulato una partnership strategica multi-compagnia aerea con Delta Air Lines, China Eastern Airlines e Virgin Atlantic, consolidando i legami esistenti tra i vettori. In base all'accordo, Delta e China Eastern avrebbero acquisito ciascuna il 10% di Air France-KLM, mentre Air France-KLM avrebbe acquistato il 31% di Virgin Atlantic. Nel dicembre 2019, l'accordo con Virgin Atlantic \u00e8 stato annullato.\nAir France, insieme a British Airways, ha annunciato l'interruzione dei servizi verso l'Iran a partire da settembre 2018, spiegando che non sarebbero state pi\u00f9 commercialmente praticabili a causa delle sanzioni statunitensi.\nA febbraio 2020, il settore \u00e8 stato gravemente colpito dalla pandemia di COVID-19 e Air France ha annunciato un piano di riduzione delle spese per contrastare il calo del traffico, in particolare sulla rete asiatica. Le assunzioni sono state congelate, le spese non essenziali ridotte e alcuni investimenti (soprattutto pubblicitari) rinviati. Anche KLM e Lufthansa hanno annunciato misure simili.\nDi fronte alla cessazione dell'attivit\u00e0 di Air France a causa del Covid, lo Stato francese ha concesso alla compagnia di bandiera un prestito di 7 miliardi di euro diviso in 2 parti. 4 miliardi di prestiti bancari garantiti al 90% dallo Stato e 3 miliardi di prestiti diretti dallo Stato. Questo prestito \u00e8 stato concesso a determinate condizioni:\nNel luglio 2020, Air France ha annunciato l'eliminazione di 7.600 posizioni, in particolare nella sua controllata Air France Hop.\nIdentit\u00e0 aziendale.\nLa sede.\nLa sede principale di Air France si trova nel complesso Roissyp\u00f4le sul terreno dell'aeroporto Charles de Gaulle e nel comune di Tremblay-en-France, Seine-Saint-Denis, vicino alla citt\u00e0 di Parigi.\nIl complesso di 130.000 metri quadrati \u00e8 stato completato nel dicembre 1995. La societ\u00e0 francese Groupement d'Etudes et de M\u00e9thodes d'Ordonnancement (GEMO) ha gestito il progetto. L'architetto era Valode &amp; Pistre e i consulenti di progettazione erano Sechaud-Boyssut e Trouvin. Il progetto \u00e8 costato 137 milioni di euro (meno di 700 milioni di franchi). Le piste dell'aeroporto sono visibili dall'edificio. Il Centro di controllo delle operazioni di Air France (OCC, francese: Centre de Contr\u00f4le des Op\u00e9rations, CCO), che coordina i voli Air France in tutto il mondo, \u00e8 situato presso la sede centrale di AF.\nPer circa 30 anni prima del dicembre 1995, la sede di Air France si trovava in una torre adiacente alla stazione ferroviaria Gare Montparnasse nella zona di Montparnasse e nel 15\u00ba arrondissement di Parigi. Nel 1991 furono fatte due offerte per l'acquisto dell'edificio Square Max Hymans. Nel 1992 il complesso fu venduto a Mutuelle g\u00e9n\u00e9rale de l'\u00c9ducation nationale (MGEN) per 1,6 miliardi di franchi. Entro quell'anno Air France aveva pianificato di spostare la sua sede principale a Roissyp\u00f4le, occupando 50.000 metri quadrati di spazio all'interno dell'hotel, degli uffici e del complesso commerciale sul terreno dell'aeroporto Charles de Gaulle. Dopo che Air France si \u00e8 trasferita a Tremblay-en-France, la propriet\u00e0 dell'ex complesso della sede centrale \u00e8 stata trasferita.\nGli uffici all'estero.\nGli uffici di Air France negli Stati Uniti si trovano nell'edificio della 125 West 55th Street a Midtown Manhattan, New York City. Air France ha firmato per la prima volta un contratto di locazione per occupare l'edificio nel 1991. Il sito ospitava anche la biglietteria della citt\u00e0 di New York per Air France.\nLa sede principale di Air France-KLM per le operazioni nel Regno Unito e in Irlanda, che comprende strutture per Air France e KLM, si trova a Plesman House a Hatton Cross. L'inaugurazione della struttura \u00e8 stata il 6 luglio 2006. Air France ha spostato l'ufficio da Hounslow a Hatton.\nBase per gli equipaggi.\n\"Air France Cit\u00e9 PN\", situata presso l'aeroporto Charles de Gaulle, funge da base per gli equipaggi della compagnia aerea. L'edificio, sviluppato da Valode &amp; Pistre, \u00e8 stato inaugurato nel febbraio 2006. L'edificio \u00e8 collegato alla sede principale di Air France.\nCentro per le vaccinazioni.\nAir France gestisce il Centro di vaccinazione Air France nel 7\u00ba arrondissement di Parigi. Il centro distribuisce vaccini per i viaggi internazionali. Dal 2001 il centro \u00e8 stato l'unico centro di vaccinazione francese certificato dall'Organizzazione internazionale per la standardizzazione (ISO) 9001. Nel 2005, il centro si \u00e8 trasferito dall'A\u00e9rogare des Invalides alla sua posizione attuale.\nA\u00e9rogare des Invalides.\nL\"'A\u00e9rogare des Invalides\" nel 7\u00ba arrondissement di Parigi ospita l'Agence Air France Invalides e il Museo Air France. Fino al 2005 l'edificio ha ospitato il Centro di vaccinazione Air France. Il 28 agosto 1959, Air France apr\u00ec un'agenzia di biglietti e informazioni nell'ex terminal aereo di Invalides, che si rivolgeva ai passeggeri in transito e ai clienti degli uffici e delle societ\u00e0 nell'area degli Invalides.\nSussidiarie.\nLe controllate di Air France includono:\nAir France e l'affiliata olandese Transavia hanno costituito Transavia France, una joint venture a basso costo nel maggio 2007, con sede all'aeroporto di Orly. Air Corsica, CityJet e Air France Hop operano tutte voli per conto di Air France, sia come affiliate che come controllate.\nA gennaio 2019, Air France stava studiando come chiudere la sua controllata a basso costo Joon e assorbire i suoi dipendenti e gli aerei nella societ\u00e0 madre.\nAir France Asie e Air France Cargo Asie.\nA causa dello status controverso di Taiwan, Air France non poteva operare voli per l'isola con il proprio nome. Nel 1993, la sua controllata, Air Charter, inizi\u00f2 a operare voli tra Parigi e Taipei via Hong Kong, ma dopo che Air Charter cess\u00f2 le operazioni nel 1998, venne fondata una controllata chiamata Air France Asie. Era una delle numerose sussidiarie della compagnia aerea che volavano con il nome \"Asia\" con lo scopo di volare a Taiwan, che includeva Japan Asia Airways (una controllata di Japan Airlines), KLM Asia, British Asia Airways, Swissair Asia e Australia Asia Airlines (una controllata di Qantas).\nLa livrea di Air France Asie differiva da quella di Air France per avere strisce blu e bianche sull'impennaggio, piuttosto che blu, bianche e rosse, che rappresentano il tricolore francese. Air France Asie utilizzava due Airbus A340-200, F-GLZD e F-GLZE, e due Boeing 747-428M, F-GISA e F-GISC. Allo stesso modo, Air France Cargo Asie utilizzava un 747-200 Combi (per passeggeri e merci), F-GCBH) o all-cargo (F-GCBL, F-GPAN e F-GBOX). Air France Asie ha cessato le attivit\u00e0 nel 2004, mentre Air France Cargo Asie nel 2007.\nOutsourcing.\nNel 2010, Air France \u00e8 migrata da un sistema di servizi passeggeri gestito internamente (Alpha3) che gestisce prenotazioni, inventario e prezzi a un sistema esterno (Alt\u00e9a) gestito da Amadeus.\nLa livrea.\nL'attuale livrea di Air France \u00e8 uno schema \"Eurowhite\", comprendente una fusoliera bianca con il titolo e il design blu di Air France. La coda \u00e8 bianca con una serie di linee rosse e blu parallele attraverso la coda ad angolo e una piccola bandiera europea in alto. Questa livrea \u00e8 in uso dalla fine degli anni '70. Prima della livrea \"eurowhite\", gli aerei Air France avevano una parte inferiore in metallo nudo, che si estendeva fino a una linea blu che attraversava i finestrini della cabina. Al di sopra della linea dei finestrini, la fusoliera era di nuovo bianca, con i titoli Air France e una bandiera francese. La coda era bianca con due spesse linee blu, che si rastremavano dalla parte posteriore della coda e si incontravano in un punto verso il fondo anteriore. Questa livrea di base, con piccole variazioni, sarebbe apparsa su tutti gli aerei dell'Air France del dopoguerra fino alla fine degli anni '70.\nNel gennaio 2009, in concomitanza con il nuovo logo di Air France, \u00e8 stata svelata una nuova livrea. Air France ha lanciato la sua nuova livrea l'11 febbraio 2009. La livrea del 2009 ha visto la coda leggermente modificata, con 3 barre blu che scendono invece di 4. Anche le barre ora si curvano nella parte inferiore, riflettendo il design del logo. Nel 2017, Air France ha ricevuto il suo primo Boeing 787 con una livrea rivista che includeva titoli Air France pi\u00f9 grandi. Nel 2019, Air France ha rivisto la livrea con l'arrivo dell'Airbus A350, con le alette blu raffiguranti l\"'ippocampo ail\u00e9\". Allo stesso tempo, Air France ha restituito la tradizione di nominare ciascuno dei propri aerei, con il nome scritto sotto i finestrini della cabina anteriore.\nMarketing.\nLa nuova canzone ufficiale suonata prima e dopo i voli Air France (durante l'imbarco e dopo l'atterraggio) \u00e8 \"The World Can Be Yours\" di Telepopmusik. Air France ha utilizzato diversi gruppi di musica popolare per il suo marketing e l'atmosfera a bordo, da The Chemical Brothers nel 1999 a T\u00e9l\u00e9popmusik nel 2010.\nAir France ha lanciato una nuova campagna pubblicitaria nel 2015 progettata da BETC e diretta da We Are From LA, incentrata sulla cultura francese. Insieme alla campagna pubblicitaria e agli annunci stampati, Air France ha anche introdotto un video sulla sicurezza a tema simile. La musica \u00e8 una versione personalizzata della canzone di Glass Candy \"Warm in the Winter\".\nLe divise.\nLe divise di Air France denotano i ranghi degli assistenti di volo. Due strisce d'argento sulle maniche denotano un capo commissario. Una striscia argentata sulla manica denota un Commissario. Gli assistenti di volo non hanno strisce sulle maniche. Le divise femminili dell'equipaggio di cabina presentano le strisce sul taschino piuttosto che sulla manica per le loro controparti maschili. Le attuali divise di Air France sono state create dallo stilista francese Christian Lacroix.\nBranding.\nAl momento della sua formazione, Air France ha adottato il logo del cavalluccio marino del suo predecessore Air Orient, noto come \"hippocampe ail\u00e9\" (a volte chiamato in modo derisorio \"la crevette\", o gambero, dai suoi dipendenti), come sua insegna. Prima della fusione Air France-KLM, l'ippocampe ail\u00e9 veniva utilizzato nella sezione anteriore degli aeromobili accanto a \"Groupe Air France\"; dopo la fusione, il logo Air France-KLM \u00e8 stato sostituito nella zona del muso e l'ippocampe ail\u00e9 \u00e8 stato trasferito nelle gondole dei motori. L'acronimo \"AF\" \u00e8 stato anche messo in evidenza sulla bandiera della compagnia aerea. Il 7 gennaio 2009, Air France ha sostituito il proprio logo con una striscia rossa.\nCabina.\nAir France offre un mix di tre e quattro configurazioni di cabina per rotte internazionali a lungo raggio, con La Premi\u00e8re (aeromobili selezionati), Business, Premium Economy ed Economy. Schermi personali con audio video on demand sono disponibili in tutte le cabine di tutti gli aeromobili a lungo raggio. I voli europei a corto e medio raggio sono caratterizzati da una configurazione a tre cabine con Business, Premium Economy ed Economy.\nLa Premi\u00e8re.\n\"La Premi\u00e8re\", la prima classe a lungo raggio di Air France, \u00e8 disponibile su Boeing 777-300ER selezionati. La cabina dispone di sedili in legno e pelle reclinabili di 180\u00b0, formando letti lunghi due metri. Ogni sedile \u00e8 dotato di uno schermo personale touchscreen da 10,4 \"con giochi interattivi e audio video on demand, un divisorio per la privacy, funzione di automassaggio, luce di lettura, cassetto portaoggetti, cuffie con cancellazione del rumore, telefono personale e porte di alimentazione per laptop. Ogni passeggero \u00e8 dotato anche di un servizio di cappotti personalizzato, coperta in pura lana merino, un cuscino \"stile boudoir\" e un kit da viaggio con prodotti Biologique Recherche per la cura del viso e del corpo per idratare e rinfrescare la pelle. Il servizio di couverture comprende un materasso, un piumone, un cuscino di piume ipoallergenico, indumenti da notte, un sacchetto per la polvere per le scarpe e un paio di pantofole. I servizi di pasti su richiesta \u00e0 la carte includono antipasti creati dallo chef Guy Martin. L'accesso alla lounge privata \u00e8 offerto in tutto il mondo con un'auto con autista per l'aereo. La Premi\u00e8re non \u00e8 disponibile su Airbus A330-200, Airbus A340-300, Boeing 777-200ER e Boeing 777-300ER selezionati dove la business \u00e8 la classe di cabina pi\u00f9 alta.\nBusiness.\n\"Business\", la business class a lungo raggio di Air France, \u00e8 disponibile su tutti gli aeromobili a lungo raggio. \u00c8 dotata di sedili reclinabili ad angolo fino a due metri di lunghezza. Ogni posto include un monitor TV touchscreen da 10,4 pollici con giochi interattivi e AVOD, luce di lettura, telefono personale e prese di alimentazione per laptop. Il servizio pasti comprende pasti di tre portate e un servizio di formaggi o un menu espresso servito subito dopo il decollo.\nAir France ha rilasciato un nuovissimo prodotto di classe business, il sedile \u00e8 uno Zodiac Aerospace Cirrus ed \u00e8 progettato da Mark Collins di Design Investment, specializzato nel mondo dei trasporti di fascia alta e dall'agenzia di design e branding, Brandimage. Il nuovo sedile \u00e8 stato installato sui Boeing 777 da giugno 2014 fino all'estate 2016, tutti gli altri tipi di aeromobili sono poi stati adattati ad eccezione del Boeing 747-400, Airbus A380 e Airbus A340-300 in quanto sarebbero dovuti essere ritirati dal flotta rispettivamente entro il 2016, 2019 e 2020. Sono stati installati 2.102 posti a sedere. La nuova cabina presenta un layout 1-2-1 rispetto al layout 2-3-2 che si trova attualmente sul 777. Il nuovo schermo da 16 pollici (41 cm) offre un'esperienza di navigazione a bordo unica simile a un tablet. Con un'interfaccia utente completamente ridisegnata e disponibile in 12 lingue (francese, inglese, spagnolo, portoghese brasiliano, cinese, giapponese, coreano, tedesco, italiano, olandese, russo e arabo), scegliendo un programma di intrattenimento tra oltre 1.000 ore di intrattenimento. Il sedile si trasforma in un letto completamente piatto con inclinazione di 180 gradi, \u00e8 dotato di telecomando touchscreen, porta USB, presa elettrica universale, nuove cuffie con cancellazione del rumore, schermo per la privacy, testiera imbottita firmata Air France, ampio spazio di archiviazione, poggiatesta regolabile e un piumone con cuscino XXL in piuma d'oca.\nPremium Economy.\n\"Premium Economy\", \u00e8 la classe premium economy di Air France per i voli a lungo raggio, che \u00e8 diventata disponibile sui Boeing 777-200ER, 777-300ER, Airbus A330-200 tra la fine del 2009 e l'inizio del 2010. I sedili sono stati installati anche sull'ex Airbus A340-300 tra la fine del 2009 e l'inizio del 2010 e l'Airbus A380-800 tra la fine del 2010 e l'inizio del 2011. Si tratta di una sezione di cabina dedicata con un layout 2-4-2 (2-3-2 sulla flotta Airbus a lungo raggio e 3-3-3 per \"Alize\" sul 777-300 che serve le rotte dell'Oceano Indiano e dei Caraibi) con passo da 38\" (36\" per i sedili \"Alize\" a lungo raggio), sedili fissi reclinabili a 123\u00b0, incluso un poggiatesta regolabile, un touchscreen da 10,4\", lampada da lettura personale, prese di alimentazione universali e poggiagambe regolabile (40% di spazio in pi\u00f9 rispetto ai sedili Voyageur; i sedili sono pi\u00f9 larghi del 20% e offrono il 20% di spazio per le gambe in pi\u00f9). Ce ne sono 32 sui Boeing 777-300ER, 24 sui Boeing 777-200 e 21 sugli Airbus A340-300 e A330-200 (tra la cabina Business ed Economy). I passeggeri ricevono una franchigia bagaglio doppia, servizi aeroportuali prioritari, accesso alla lounge (a pagamento) e miglia extra per il programma frequent flyer. A bordo, i servizi includono cuffie Sennheiser con cancellazione del rumore, un kit di cortesia (con calze, maschera per gli occhi, spazzolino da denti e dentifricio e tappi per le orecchie), coperte migliorate e un servizio pasti migliorato con secondo pasto caldo, caramelle e gelato il tutto servito con posate in vero vetro e metallo. Un nuovo tipo di sedile Premium Economy migliorato che utilizza lo stesso guscio \u00e8 stato introdotto a partire da giugno 2014 sui Boeing 777, caratterizzato da una migliore ammortizzazione e un migliore poggiapiedi.\nEconomy.\n\"Economy\", la classe economica di Air France, dispone di sedili reclinabili fino a 118\u00b0. L'attuale sedile Economy a lungo raggio, che ha debuttato sul Boeing 777-300ER, include poggiatesta alati, un telefono personale e un monitor TV touchscreen con AVOD Interactive Entertainment System che sono stati installati su tutta la flotta a lungo raggio di Air France. Sui voli a lungo raggio, viene presentato un menu con una scelta di due pasti. I servizi Economy a corto e medio raggio sono operati da aeromobili della famiglia Airbus A320 con diverse disposizioni dei posti. Air France \u00e8 una delle poche compagnie aeree che dispone di poggiatesta alati su aeromobili di corto e medio raggio in entrambe le classi. Sui voli a corto raggio viene servito uno spuntino, mentre sui voli a medio raggio viene servito un pasto freddo di tre portate. Le bevande alcoliche gratuite sono disponibili su tutti i voli, compreso lo champagne. Sulla maggior parte degli aeromobili, Air France offre posti con spazio extra per le gambe in economy chiamati \"Seat Plus\". Questi posti si trovano nelle file di uscita della classe economica e in altre file a seconda dell'aereo, cos\u00ec come i sedili economici sul ponte superiore del 747, offrendo almeno 4\" di spazio in pi\u00f9 (36\" contro i normali 32\" nei sedili standard economici), la sezione \"Seat Plus\" del 747 offriva anche un ulteriore mezzo pollice di larghezza del sedile.\nAir France ha introdotto un nuovissimo prodotto economico a lungo raggio che presenta un nuovo sedile slimline che offre fino a un pollice in pi\u00f9 di spazio per le gambe, tavolo pi\u00f9 ampio, prese elettriche universali, braccioli retrattili, poggiatesta in pelle con alette, pi\u00f9 spazio di archiviazione, schermi da 10 pollici ad alta definizione con l'intrattenimento di volo pi\u00f9 recente con una porta USB, un supporto per le cuffie e cuscini di nuova concezione con diversi modelli del logo Air France. I sedili sono stati installati insieme ai nuovi posti La Premi\u00e8re, Business e Premium Economy da giugno 2014 fino all'estate 2016 sui Boeing 777, il cuore della flotta. Tutti gli altri aeromobili sono stati adattati ad eccezione degli Airbus A340-300, Airbus A380-800 e Boeing 747-400 poich\u00e9 tutti e tre i tipi sarebbero stati ritirati entro il 2020.\nServizi.\nCatering.\nPer La Premi\u00e8re, il menu di prima classe di Air France \u00e8 disegnato da Guy Martin, chef di Le Grand Vefour, un ristorante tre stelle Michelin a Parigi. Le voci del menu includono antipasti, primi piatti, cestino del pane e formaggi, insieme a un carrello dei dolci che include pasticcini, pasticcini e tortine. Sui voli a lungo raggio, Air France serve anche champagne in omaggio ai passeggeri di tutte le classi.\nIntrattenimento.\nAir France offre Audio Video on Demand (AVOD) in tutte le cabine di tutti gli aeromobili a lungo raggio. Il sistema di intrattenimento in volo offre pi\u00f9 canali di video, audio, musica e giochi. \"Air France Magazine\", la pubblicazione a bordo della compagnia aerea, \u00e8 inclusa in ogni posto, e \"Air France Madame\", una rivista di moda di lusso con una prospettiva femminile, \u00e8 inclusa nelle cabine e lounge La Premi\u00e8re e Business. Su tutti i voli, tutti i film possono essere visti in inglese, spagnolo e francese. I film selezionati su tutti i voli sono disponibili anche in cinese, giapponese, hindi e coreano. La compagnia aerea offre corsi di lingua Berlitz International tramite il sistema di intrattenimento in volo.\nIl 29 maggio 2013, KLM e Air France hanno lanciato un progetto per testare il Wi-Fi in volo. Entrambe le compagnie aeree hanno dotato di Wi-Fi un Boeing 777-300ER di ciascuna delle loro flotte. Utilizzando il Wi-Fi in volo, i passeggeri possono rimanere online utilizzando i loro smartphone, laptop o tablet abilitati Wi-Fi. Il servizio wireless inizier\u00e0 una volta che il volo avr\u00e0 raggiunto i .\nLe Salon.\nLe lounge di Air France sono conosciute come \"Le Salon\" e sono aperte ai passeggeri La Premi\u00e8re e Business, nonch\u00e9 ai soci Flying Blue Gold, Flying Blue Platinum, SkyTeam Elite ed Elite Plus. In tutto il mondo, ci sono 530 lounge Air France e Skyteam in 300 aeroporti internazionali in tutti i continenti tranne l'Antartide.\nFlying Blue.\nFlying Blue, il programma frequent flyer di Air France-KLM, assegna ai soci punti in base alle miglia percorse e alla classe di servizio. L'iscrizione al programma \u00e8 gratuita. Il programma \u00e8 suddiviso in status standard (Explorer), Elite (Silver) ed Elite Plus (Gold e Platinum). Explorer \u00e8 il livello base che si ottiene entrando nel programma. Lo stato Elite si ottiene accumulando un certo numero di miglia entro un anno solare. Le carte Elite Silver, Elite Plus Gold ed Elite Plus Platinum offrono vantaggi aggiuntivi. Una carta solo su invito chiamata Club 2000 \u00e8 attribuita ad alcuni VIP, celebrit\u00e0 e politici. Ufficialmente, fornisce gli stessi vantaggi dello status Platinum, ma numerose fonti confermano che garantisce quasi l'upgrade a Business o La Premi\u00e8re. Flying Blue \u00e8 succeduto al precedente programma frequent flyer di Air France, Fr\u00e9quence Plus, attivo fino alla fusione Air France-KLM nel 2003.\nDestinazioni.\nAccordi commerciali.\nAl 2022 Air France ha accordi di code-share con le seguenti compagnie:\nAlleanze.\nIl 22 giugno 2000 Air France \u00e8 entrata a far parte di SkyTeam.\nFlotta.\nFlotta attuale.\nA gennaio 2022 la flotta di Air France risulta composta dai seguenti aerei:\nFlotta storica.\nNel corso degli anni Air France ha operato con i seguenti modelli di aeromobili:\nAltri aerei utilizzati da Air France:\nGli aerei.\nAirbus A380.\nAir France ha firmato come cliente di lancio per l'Airbus A380-800 \"superjumbo\" nel 2001. Aveva ordinato 12 Airbus A380-800, con opzioni su altri due. \u00c8 stata la prima compagnia aerea in Europa a utilizzare l'A380, con in primo esemplare consegnato il 30 ottobre 2009; veniva utilizzato sulla rotta Parigi-New York. Tutti gli Airbus A380 di Air France partivano dall'hub internazionale della compagnia aerea presso l'aeroporto Charles de Gaulle nel Terminal 2E. Nel 2018, il presidente e CEO di Air France-KLM, Benjamin Smith, ha annunciato che la compagnia aerea avrebbe ritirato il 50% della flotta di Airbus A380 entro il 2021 a causa di costi elevati, della scarsa efficienza e del maggiore ricavo degli Airbus A350-900 e Boeing 787 Dreamliner.\nIl 23 giugno 2019, Air France-KLM ha iniziato a prendere in considerazione la dismissione di tutti i suoi Airbus A380 prima del previsto a causa delle preoccupazioni che gli investimenti per l'adeguamento della cabina.\nNell'agosto 2019, Air France-KLM ha rivisto i piani di pensionamento sull'Airbus A380 e ha annunciato che l'intera flotta di Airbus A380 sarebbe stata ritirata entro il 2022. Ci\u00f2 ha portato Air France-KLM a eliminare tutti i quad-jet dalla propria flotta entro il 2022 con il ad eccezione dei Boeing 747-400ERF di KLM Cargo operati da Martinair. Il 2 gennaio 2020, Air France ha ritirato il suo primo A380. A causa della pandemia di COVID-19, Air France-KLM ha ritirato i suoi nove A380 rimanenti prima del maggio 2020 invece che nel 2022. Il 26 giugno 2020 \u00e8 stato operato il volo d'addio con un tour sopra la Francia.\nBoeing 747.\nLa compagnia aerea inizi\u00f2 a operare il 747 il 3 giugno 1970, quando fu messo in servizio un 747-100 che era stato consegnato il 20 marzo di quell'anno. Continu\u00f2 a operare le varianti -200, -300 e -400. Nel gennaio 2016, Air France ha ritirato il suo ultimo Boeing 747-400. Sono stati sostituiti dagli Airbus A380 e dai Boeing 777-300ER. Le versioni cargo sono state sostituite dai Boeing 777F.\nConcorde.\nGli ultimi cinque Concorde dell'Air France sono stati ritirati il 31 maggio 2003, a causa della domanda insufficiente a seguito dell'incidente del 25 luglio 2000 a Gonesse (vicino all'aeroporto Charles de Gaulle), nonch\u00e9 dei maggiori costi di carburante e manutenzione. British Airways ha effettuato il suo ultimo servizio Concorde il 24 ottobre 2003. Il Concorde F-BVFA \u00e8 stato trasferito allo Steven F. Udvar-Hazy Center dell'aeroporto Internazionale di Washington Dulles. F-BVFB fu dato allo Sinsheim Auto &amp; Technik Museum in Germania, F-BTSD al Mus\u00e9e de l'Air et de l'Espace dell'aeroporto Le Bourget di Parigi, mentre F-BVFC torn\u00f2 al suo luogo di produzione a Tolosa, presso la fabbrica Airbus. F-BVFF \u00e8 l'unico esemplare a rimanere all'aeroporto Charles de Gaulle.\nIncidenti.\nSecondo l'Air Safety Network, Air France \u00e8 stata vittima di 11 dirottamenti aerei:"}
{"id": "502", "revid": "2213322", "url": "https://it.wikipedia.org/wiki?curid=502", "title": "Alfabeto", "text": " L'alfabeto o \"trascrizione fonetica\" \u00e8 un sistema di scrittura i cui \"segni grafici\" (i grafemi) rappresentano singolarmente i suoni delle lingue (foni e fonemi). Nei sistemi di scrittura alfabetici, generalmente un grafema rappresenta un fonema, ma spesso uno stesso grafema pu\u00f2 rappresentare pi\u00f9 fonemi o, viceversa, uno stesso fonema pu\u00f2 essere rappresentato da pi\u00f9 grafemi.\nUn alfabeto propriamente deve contenere anche le vocali, altrimenti si preferisce indicarlo col nome \"abjad\".\nLa parola \"alfabeto\" deriva dall'unione dei nomi delle prime due lettere dell'alfabeto greco, alfa (la prima vocale) e beta (la prima consonante) (simboli greci: \u03b1 e \u03b2). I \"sistemi alfabetici\" sono tra i sistemi di scrittura pi\u00f9 diffusi al mondo e, data la caratteristica di possedere un numero limitato di segni, sono anche sfruttati per la trascrizione fonetica: inoltre la quasi totalit\u00e0 degli alfabeti del mondo usa i grafi della scrittura latina, a volte assegnandogli valori fonetici diversi da un sistema all'altro e a volte modificandoli aggiungendo o togliendo \"tratti grafici\".\nAlcuni studiosi sostengono che l'alfabeto sia il vertice della scrittura e chi legge \u00abragiona diversamente\u00bb.\nAlfabeti, abugida e abjad.\nGenericamente per alfabeto, si intende un sistema di scrittura segmentale a livello fonemico che ha glifi separati per suoni individuali. I grafemisti distinguono invece tre tipi diversi di scrittura segmentale: alfabeto, abjad e abugida. Questi tre differiscono l'uno dall'altro nella maniera in cui sono trattate le vocali: \nIl pi\u00f9 antico alfabeto conosciuto in senso ampio \u00e8 la scrittura Wadi el-Hol, che si crede sia un abjad. Questo, attraverso il suo successore il fenicio, \u00e8 l'antenato dei moderni alfabeti, tra cui l'arabo, il greco, il latino (attraverso gli antichi alfabeti italici), il cirillico (attraverso l'alfabeto greco) e l'ebraico (attraverso l'aramaico).\nGli Abjad dei giorni nostri sono le scritture araba e ebraica; alfabeti veri invece comprendono il latino, il cirillico e l'hang\u016dl coreano; e gli abugida sono usate per scrivere il tigrino, l'amarico, l'hindi e l'alfabeto thai.\nI sillabici aborigeni canadesi sono anche abugida piuttosto che un sillabario come il suo nome farebbe pensare, giacch\u00e9 ogni glifo sta per una consonante che \u00e8 modificata dalla rotazione per rappresentare la vocale seguente. In un vero sillabario, ogni combinazione vocale-consonante sarebbe rappresentata da un glifo separato.\nQuesti tre tipi possono essere incrementate con i glifi sillabici. L'ugaritico, per esempio, \u00e8 di base un abjad, ma ha lettere sillabiche per /\u0294a, \u0294i, \u0294u/. Il cirillico \u00e8 di base un alfabeto vero, ma ha lettere sillabiche per /ja, je, ju/ (\u044f, \u0435, \u044e); il copto ha una lettera per /ti/. L'alfabeto devanagari \u00e8 tipicamente un abugida incrementato con lettere dedicate per le vocali iniziali, sebbene alcune tradizioni usano \u0905 come una consonante zero come base grafica per quelle vocali.\nI confini tra i tre tipi di scritture segmentali non sono sempre ben delineati. Per esempio il curdo sorani \u00e8 scritto con l'alfabeto arabo, che di norma \u00e8 un abjad. Sebbene, nel curdo, scrivere le vocali sia obbligatorio, e sono usate lettere complete, cos\u00ec la scrittura \u00e8 un alfabeto in senso stretto. Altre lingue possono usare un abjad semitico con vocali obbligatorie diacritiche, facendo effettivamente di loro un abugida. D'altro canto, la scrittura Phagspa dell'impero Moghul fu basata strettamente sull'abugida tibetano ma tutti i segni vocalici sono scritti dopo la consonante che le precede piuttosto che come segni diacritici. Ancora pi\u00f9 estremo \u00e8 l'alfabeto Pahlavi, che \u00e8 un abjad che diventa logografico.\nGli alfabeti nelle lingue tonali.\nQuesta prima classificazione degli alfabeti riflette la condizione di come essi trattano le vocali. Per le lingue tonali c'\u00e8 un ulteriore classificazione basata su come trattano il tono, sebbene non esista un nome per distinguere i differenti tipi. Alcuni alfabeti ignorano il tono del tutto, in particolare quelli che non portano alcun significato funzionale forte, come nel somalo e altre lingue africane e delle Americhe. Alcune scritture trattano i toni come gli abjad trattano le vocali. La maggior parte dei toni \u00e8 indicata con segni diacritici, alla stessa maniera con cui sono trattate le vocali negli abugida. Questo \u00e8 il caso del vietnamita, un alfabeto vero, e del Tailandese (abugida). In tailandese, il tono \u00e8 determinato prima di tutto dalla scelta della consonante, con l'uso di diacritici per la disambiguazione.\nNella scrittura Pollard, un abugida, le vocali sono indicate da diacritici, ma il posizionamento del relativo diacritico alla consonante \u00e8 modificato per indicare il tono. Pi\u00f9 raro, \u00e8 il caso in cui una scrittura abbia lettere separate per indicare i toni, come nel hmong e nello Zhuang. Per la maggior parte di queste scritture, indipendentemente dal fatto che si usino lettere o segni diacritici, il tono pi\u00f9 comune non \u00e8 contrassegnato, proprio come la vocale pi\u00f9 comune non \u00e8 contrassegnata negli abugida indoari, nello Zhuyin non solo \u00e8 uno dei toni non segnati, ma vi \u00e8 un diacritico per indicare la mancanza di tono, come il virama indiano.\nLe origini dell'alfabeto.\nGli alfabeti spesso vengono associati con un ordine standard delle loro lettere, che pu\u00f2 essere usato per scopi di confronto, vale a dire per l'elencazione di parole e altri oggetti in quello che viene chiamato ordine alfabetico. L'ordine di base dell'alfabeto latino (A B C D E F G H I J K L M N O P Q R S T U V W X Y Z), che \u00e8 derivato dall'ordine del Abgad semitico nord-occidentale, \u00e8 ben consolidato, sebbene le lingue che usano questo alfabeto abbiano diverse convenzioni per il trattamento delle lettere modificate (come nel francese \u00e9, \u00e0, e \u00f4) e di certe combinazioni di lettere (multigrafi).\nAd esempio, in Francia, le lettere accentate non sono considerate lettere aggiuntive per quanto concerne l'ordinamento e il confronto. Nell'islandese invece, le lettere accentate e con segni diacritici come \u00e1, \u00ed, e \u00f6 sono considerate lettere distinte. In spagnolo la \u00f1 \u00e8 considerata una lettera separata, ma le vocali accentate come \u00e1 ed \u00e9 invece non lo sono. La ll e la ch sono considerate lettere singole, ma nel 1994 la Real Academia Espa\u00f1ola cambi\u00f2 l'ordine cosicch\u00e9 la \"ll\" figurasse nel dizionario tra \"lk\" e \"lm\", e \"ch\" tra \"cg\" e \"ci\"; nel 2010 l'associazione delle accademie di lingua spagnola cambi\u00f2 ulteriormente definizione, non considerandole pi\u00f9 lettere.\nNei dizionari inglesi, la sezione lessicale con l'iniziale th- trova posto tra te- e ti-.\nIn Germania, le parole che iniziano con \"sch\" (che rappresenta il fonema tedesco ) dovrebbero essere intercalate tra parole con l'iniziale \"sca\" e \"sci\" (tutti prestiti linguistici), invece di questo cluster grafico appare dopo la lettera \"s\", come se fosse una singola lettera, una scelta analoga a quanto avviene in un dizionario di albanese con dh-, \u00eb-, gj-, ll-, rr-, th-, xh- e zh- (tutti rappresentano fonemi e sono considerate lettere singole separate) che seguono rispettivamente le lettere d, e, g, l, n, r, t, x e z.\nLe parole tedesche con l'umlaut sono ordinate come se non l'avessero, a differenza del turco con i grafemi \u00f6 e \u00fc, e dove una parola come \"T\u00fcfek\" viene dopo \"Tuz\", nel dizionario. Un'eccezione si trova negli elenchi telefonici tedeschi dove le lettere con l'umlaut sono ordinate diversamente, considerando le vocali con dieresi come fossero seguite da \"e\" (es. \u00e4 = ae).\nGli alfabeti danese e norvegese terminano con \"\u00e6\", \"\u00f8\", \"\u00e5\", considerate lettere distinte, come anche l'islandese, lo svedese e il finlandese, che convenzionalmente collocano le parole che iniziano con \"\u00e5\", \"\u00e4\" e \"\u00f6\" alla fine.\nLa famiglia delle scritture Brahmi usate in India usano un unico ordine basato sulla fonologia. Le lettere sono arrangiate secondo come e dove sono prodotte nel cavo orale. Questa organizzazione \u00e8 usata anche nel Sud-est asiatico, in Tibet nell'hang\u016dl coreano, e anche nei sillabari kana giapponesi.\nGli alfabeti oggi.\nAlfabeti europei.\nAlfabeti americani"}
{"id": "508", "revid": "124912293", "url": "https://it.wikipedia.org/wiki?curid=508", "title": "Aa", "text": "Geografia.\nAa \u00e8 una contrazione della parola celtica o forse germanica per \u201cacqua\u201d, col significato di \u201cacqua corrente\u201d, pu\u00f2 riferirsi a:"}
{"id": "513", "revid": "121668008", "url": "https://it.wikipedia.org/wiki?curid=513", "title": "Alfiere (scacchi)", "text": "Nel gioco degli scacchi lalfiere () \u00e8 uno dei pezzi a disposizione dei giocatori. Assieme al cavallo \u00e8 uno dei cosiddetti \"pezzi leggeri\" in contrapposizione a donna e torre chiamati \"pezzi pesanti\". L'alfiere viene spesso rappresentato con il copricapo da vescovo dato che nei paesi anglofoni \u00e8 chiamato appunto \"Bishop\" (vescovo); il nome \u00e8 invece di origine arabo-persiana. Il nome \"alfiere\" deriva infatti da \"al-fil\" che significa \"l'elefante\" (al=articolo determinativo; fil=elefante) in quanto nei paesi del Medio Oriente questo pezzo raffigurava tale animale.\nNella lingua italiana, invece, il termine significa portabandiera e indica il soldato che, diversi secoli addietro, era deputato a portare il vessillo del suo esercito. In alcune marine del mondo, inoltre, questo termine continua a persistere, riferendosi al grado di ufficiale di vascello pi\u00f9 basso nella scala gerarchica.\nIl movimento.\nLa partita inizia con quattro alfieri, due per colore, uno a sinistra della donna e l'altro a destra del re nelle case indicate in notazione algebrica come c1, f1, c8 e f8.\nL'alfiere si muove diagonalmente per il numero di caselle libere che ha a disposizione. Come \u00e8 il caso della maggior parte dei pezzi l'alfiere cattura un pezzo dell'avversario tramite l'occupazione della casa su cui si trova il pezzo da catturare.\nAlfiere camposcuro e campochiaro.\nI termini \"alfiere camposcuro\" e \"alfiere campochiaro\" si riferiscono agli alfieri che si muovono esclusivamente nelle case di colore rispettivamente nere e bianche: l'alfiere infatti \u00e8 l'unico pezzo che non pu\u00f2 cambiare il colore delle case su cui si appoggia nei suoi movimenti in diagonale. Pertanto ogni colore possieder\u00e0 un alfiere campochiaro e un alfiere camposcuro.\nL'espressione \"alfieri di colore contrario\" \u00e8 usata, specialmente nei finali, per indicare che un colore ha soltanto l'alfiere campochiaro e l'altro solamente l'alfiere camposcuro.\nIl ruolo durante il gioco.\nPoich\u00e9 l'alfiere ha accesso solo a 32 delle 64 case della scacchiera (essendo legato ad un unico colore), \u00e8 considerato pi\u00f9 debole di una torre che ha accesso a tutte le case presenti. Inoltre una torre, su una scacchiera vuota, controlla (attacca) sempre 14 case, mentre l'alfiere ne controlla da un massimo di 13 ad un minimo di 7, in funzione della sua posizione pi\u00f9 o meno centrale. Una torre viene dunque valutata pi\u00f9 di un alfiere.\nLa forza (e dunque anche il valore) dell'alfiere \u00e8 considerata equivalente a quella del cavallo. Durante la partita l'alfiere acquista pi\u00f9 forza in quanto i numeri dei pezzi presenti diminuiscono e dunque si aprono pi\u00f9 linee (diagonali) su cui pu\u00f2 operare. Quando la scacchiera \u00e8 vuota l'alfiere pu\u00f2 operare contemporaneamente su due ali mentre il cavallo deve usare diverse mosse (tratti) per cambiare ala su cui \u00e8 attivo. Nel finale di partita la coppia di alfieri \u00e8 decisivamente superiore alla combinazione di un alfiere e un cavallo o alla coppia di cavalli. Il giocatore in possesso di una coppia di alfieri ha a sua disposizione un'arma strategica, nella forma di una minaccia seria, da usare nel lungo termine per ottenere un \"finale\" di partita a lui favorevole. Un solo alfiere con il sostegno del proprio re non \u00e8 in grado di forzare la vittoria sul re avversario, bench\u00e9 quest'ultimo sia rimasto da solo.\nD'altro canto durante l'apertura un alfiere rischia di essere circondato da pedoni di entrambi i giocatori, risultando in tal modo poco efficiente e dunque meno potente di un cavallo che pu\u00f2 passare sopra altri pezzi. Inoltre, su una scacchiera affollata, il cavallo ha molteplici possibilit\u00e0 di effettuare delle forchette sui pezzi dell'avversario mentre per l'alfiere, anche se tecnicamente possibile, le opportunit\u00e0 sono rare.\nSe l'alfiere trova difficolt\u00e0 a svilupparsi nel centro della scacchiera, non trovando una casa disponibile, esiste la possibilit\u00e0 di organizzare un fianchetto. In questo caso si sviluppa l'alfiere lateralmente giocando, per esempio, il pedone g2-g3 e successivamente l'alfiere di re da f1 a g2. Si forma cos\u00ec una struttura difensiva molto forte dietro il quale sistemare un arrocco, arroccando il re in g1. Da questa posizione l'alfiere esercita anche una pressione molto forte lungo la diagonale h1-a8. Tuttavia in questa situazione non si scambia l'alfiere coinvolto in un fianchetto con leggerezza, in quanto la sua mancanza crea debolezze pericolose nella struttura dell'arrocco, che possono diventare fatali.\nUn giocatore in possesso di solo un alfiere, generalmente, deve manovrare i suoi pedoni in modo che occupino case di colore opposto al colore della casa dell'alfiere, lasciandolo cos\u00ec in grado di muoversi senza limitazioni passando fra i pedoni. Questo permette al giocatore di controllare case di ambedue i colori e di fare muovere l'alfiere sulle case libere. Oltre a facilitare i movimenti dell'unico alfiere, gli permette anche di attaccare con pi\u00f9 facilit\u00e0 i pedoni dell'avversario. Un alfiere che \u00e8 impedito nei suoi movimenti dai pedoni amici viene chiamato \"alfiere cattivo\" (cio\u00e8 con delle strade chiuse).\nL'alfiere nei finali.\nNei finali dove ogni giocatore \u00e8 in possesso di un solo alfiere di colore opposto a quello dell'avversario, le possibilit\u00e0 di arrivare a una patta sono maggiori. Ogni giocatore tende a prendere il controllo delle case del colore del suo alfiere e si arriva ad una situazione in cui nessun giocatore pu\u00f2 progredire.\nTuttavia, se le donne sono ancora sulla scacchiera, la presenza di alfieri di colori opposti rende il gioco meno a rischio di patta perch\u00e9 ogni giocatore ha la possibilit\u00e0 di difendere le case di entrambi i colori.\nNei finali in cui sono presenti alfieri dello stesso colore anche una differenza minima (per esempio un pedone) pu\u00f2 creare il vantaggio sufficiente per arrivare alla vittoria.\nI finali in cui sono presenti sulla scacchiera soltanto i due re e un alfiere, indipendentemente dal fatto che sia di campo chiaro o scuro, finiscono in patta: non \u00e8 infatti possibile dare scaccomatto al re avversario controllando solamente re e alfiere."}
{"id": "518", "revid": "92723", "url": "https://it.wikipedia.org/wiki?curid=518", "title": "Aachen", "text": ""}
{"id": "527", "revid": "22166", "url": "https://it.wikipedia.org/wiki?curid=527", "title": "Aalesund", "text": ""}
{"id": "532", "revid": "154639", "url": "https://it.wikipedia.org/wiki?curid=532", "title": "Antisemitismo", "text": "L'antisemitismo, per alcuni sinonimo di giudeofobia, \u00e8 il pregiudizio, la paura o l'odio verso i giudei, cio\u00e8 gli ebrei.\nSecondo la \"Working Definition of Antisemitism\" (\"definizione pratica dell'antisemitismo\"), dell'Agenzia europea dei diritti fondamentali \"l'antisemitismo \u00e8 quella certa percezione descrivibile come odio verso gli ebrei. Le manifestazioni retoriche e fisiche dell'antisemitismo sono dirette contro singoli ebrei o non ebrei, e/o contro la loro propriet\u00e0, contro le istituzioni comunitarie e contro le strutture religiose ebraiche. Inoltre tali manifestazioni possono anche avere come bersaglio Israele, concepito come una collettivit\u00e0 di ebrei\".\nL'antisemitismo accusa frequentemente gli ebrei di cospirare ai danni del resto dell'umanit\u00e0, ed \u00e8 spesso utilizzato per incolpare gli ebrei di uno o pi\u00f9 problemi politici, sociali ed economici. Trova espressione orale, scritta e impiega stereotipi sinistri e tratti caratteriali negativi.\nEtimologia.\nIl termine \"antisemitismo\" venne coniato nel settembre 1879, a Berlino, in Germania, da parte del nazionalista Wilhelm Marr, nello scritto \"La strada verso la vittoria del Germanismo sul Giudaismo, da una prospettiva aconfessionale\", come eufemismo di \"Judenhass\" (\u00abodio per gli ebrei\u00bb): nonostante l'etimologia, esso non si riferisce all'odio nei confronti dei \"popoli semiti\" (cio\u00e8 quelli che parlano lingue appartenenti al gruppo semitico, quali l'arabo, l'ebraico, l'aramaico e l'amarico), ma unicamente all'odio e alla discriminazione nei confronti degli ebrei. Il concetto espresso da Marr, che nei suoi scritti successivi verr\u00e0 visto come un errore e ritrattato, nel secolo successivo assumer\u00e0 valenze diverse, pi\u00f9 ampie e coincider\u00e0 spesso con la definizione degli atteggiamenti persecutori, tra i pi\u00f9 gravi della storia contemporanea. Alcuni rifiutano il termine, utilizzando altre definizioni quali \"giudeofobia\", \"antigiudaismo\", \"antiebraismo\".\nStoria.\nStoricamente si pu\u00f2 individuare un antisemitismo di carattere religioso (antigiudaismo), espresso nel paganesimo, nel cattolicesimo (Concilio Lateranense IV del 1213 relativamente ai decreti 67, 68, 69, 70, e bolle pontificie Cum Nimis Absurdum, Caeca et Obdurata, Hebraeorum Gens), nel luteranesimo (opera di Martin Lutero del 1543 intitolata\" \"Degli ebrei e delle loro menzogne\")\" e nell'Islam, oltre a un antisemitismo di carattere razziale e culturale.\nIn Europa i pregiudizi e i miti relativi agli ebrei sono sempre stati molteplici, talvolta alimentati da testi pseudo-storici come \"Il libro del Kahal\" di Jacob Brafman o palesemente falsi come gli anonimi \"Protocolli dei Savi di Sion\". Gli ebrei sono stati accusati di corporativismo e di elitarismo religioso per il fatto di prevedere il diritto a partecipare al culto ebraico in base alla linea di sangue. Furono inoltre accusati di refrattariet\u00e0 alle altre culture e di essere attaccati al denaro. Paradossalmente agli ebrei si rinfacciava di essere ci\u00f2 che la maggioranza imponeva loro, cio\u00e8 di separarsi dagli altri quando erano costretti per legge a vivere in quartieri separati; di praticare laddove la legge permetteva loro\u00a0\u2013 e anzi li incoraggiava\u00a0\u2013 il prestito a interesse, che a cristiani e musulmani era ufficialmente interdetto; di non favorire le conversioni, quando queste erano duramente sanzionate dalla legge (si veda la persecuzione dei marrani in Spagna).\nSono avvenute persecuzioni anche nella Spagna del XV secolo, dove i cristiani provenienti dal giudaismo erano visti con sospetto: le persecuzioni contro i \"marranos\", gli ebrei che si convertivano solo esteriormente al Cristianesimo, erano originate da motivi religiosi poich\u00e9 i cristiani si sentivano traditi e ingannati dal fenomeno delle false conversioni volte a ottenere vantaggi di ordine politico-economico. Tali vantaggi venivano revocati nel momento in cui si scopriva il comportamento \"giudaizzante\" del falso convertito. C'\u00e8 stato anche un grande pogrom a Siviglia nel 1391, a causa delle orazioni di predicatori antisemiti e dell'odio popolare.\nL'antisemitismo era particolarmente diffuso nell'Europa dell'Ottocento, venendo accolto non solo da pensatori nazionalisti come Richard Wagner o Adolf Stoecker, anche pensatori anarchici fecero fatica a sradicare questo sentimento come Proudhon e Bakunin e progressisti come Charles Fourier, nonch\u00e9 da scrittori apolitici come Thomas Eliot, fino a sfociare in questioni pubbliche come l'Affare Dreyfus. \nIn tempi pi\u00f9 recenti, fra le tante azioni attribuite agli ebrei c'\u00e8 anche quella di aver preparato teoricamente la Rivoluzione russa. Di origine ebraica (il padre si era convertito dall'ebraismo al luteranesimo) era infatti Karl Marx, il principale e pi\u00f9 illustre teorico del socialismo scientifico; di origine ebraica era Emma Goldman, filosofa anarchica lituana; Rosa Luxemburg, fondatrice del Partito Comunista Tedesco e Lev Trockij, il famoso fondatore dell'Armata Rossa. Anche Lenin, principale fautore della Rivoluzione russa, aveva remote origini ebraiche, e dei 12 membri del Comitato Centrale del Partito Comunista Russo del 1918, nove erano ebrei.\nGli ebrei occidentali hanno ottenuto parit\u00e0 di diritti a norma di legge (negli Stati Uniti nel 1787, in Francia nel 1791 e in seguito nei paesi conquistati da Napoleone e in parte in Austria nel 1781), mentre in Russia si ottenne solo a partire dalla Rivoluzione d'Ottobre; tuttavia, anche dopo l'avvento del comunismo si verificarono dei pogrom nei paesi sovietici, come a Kielce, in Polonia, il 4 luglio 1946..\nIn Italia.\nSi hanno tracce di antisemitismo sin dall'epoca romana, in particolare nelle \"Historiae\" di Tacito \u00e8 presente una digressione sugli usi e costumi del popolo ebraico, dove l'autore latino esprime con disprezzo la diffidenza del pagano colto nei confronti di un popolo di cui fraintende volutamente le usanze e la religione, incentrata sul culto di un unico dio. \nAnche in Italia l'antisemitismo \u00e8 stato secolare; per esempio nel Medioevo i giudei furono pi\u00f9 volte espulsi dal Regno di Napoli e, dove erano invece accettati, erano considerati con diffidenza. Nel 1493 il governatore veneziano di Corf\u00f9, essendo arrivata nell'isola una nave carica di giudei scacciati appunto dal Regno di Napoli e poich\u00e9 quei profughi chiedevano di stabilirsi nell'isola, chiese istruzioni al Senato di Venezia; gli fu risposto che li accettasse purch\u00e9 s'impegnassero di rinunziare alla pratica dell'usura. Il pi\u00f9 antico documento italiano di cui ci sia rimasta notizia a proposito dell'obbligo per i giudei di mostrare un contrassegno giallo cucito sul petto, \u00e8 il seguente bando milanese del 31 agosto 1473:\n\"MCCCCLXXIII, DIE ULTIMO AUGUSTI, MEDIOLANI PROCLAMATUM EST UT INFRA.\"\n\"Per parte et comandamento de li spettabili e generosi Maestri dell'intrate del nostro ill. Principe, et excell. Signor Duca, Galeazzo Maria Sforza Vesconte ecc. \u2013 (la cui ill. Signoria el summo Iddio accreschi e mantenga longamente in stato felice). \u2013 In executione de lettere de sua Excellentia, date a Cropello a d\u00ec 27 del mese presente, et signate A. Iacobus, per le quale vuole sua Celsitudine, como convene al vero e christianissimo Principe, che nel dominio suo siano distincti et cognosciuti li Hebrey da li Christiani, como etiam \u00e8 usato in altri paesi de' Christiani; per la presente crida, la quale habeat vim decreti ducalis, se ordina et se comanda ad caduno como se voglii Hebreo, che deba portare uno O gialdo nel pecto per segnale, et de tal forma e grandezza, ch'ello sia distintamente cognosciuto da Christiani, et se gli d\u00e0 termine quindeci d\u00ec proximi a venire ad mettersi detto signale nel petto. Li quali quindeci giorni proximi passati che saranno, qualunque di essi Hebrei ser\u00e0 da pu\u00f2 trovati senza dicto O gialdo nel pecto apertamente, come \u00e8 predicto, debbia incorrere in la pena de tracti quattro di corda, e de pagare ducati mille d'oro da ser applicati alla camera ducale irremissibilmente. Signat. GABRIEL.\" (Carlo Sgorbio, \"Codice visconteo-sforzesco ecc.\" P. 418. Milano, 1846.)\nSeppur anticipato da alcune sporadiche dichiarazioni di esponenti del regime, l'antisemitismo dell'Italia fascista incomincia ufficialmente il 14 luglio 1938 con la pubblicazione del Manifesto della razza ed \u00e8 preceduto dalla venuta di Hitler in Italia, dal 3 al 9 maggio. Due mesi dopo la visita in Italia del F\u00fchrer, viene pubblicato il \"Manifesto\" redatto quasi tutto da Mussolini, ma sottoscritto da un gruppo di scienziati. Tra questi Nicola Pende che risult\u00f2 dai giornali dell'epoca tra i firmatari del \"Manifesto\" ma venne assolto in un processo postbellico per non aver mai aderito alle posizioni degli scienziati razzisti.\nI giornali aprono subito una campagna antisemita: esce \"La difesa della razza\" diretta da Telesio Interlandi, che ha come segretario di redazione Giorgio Almirante. La razza di riferimento \u00e8 la razza ariana.\nA partire dal 5 settembre 1938, una serie di disposizioni legislative, le cosiddette \"leggi razziali\", introducono una serie di pesanti discriminazioni nei confronti degli ebrei, che, tra l'altro, vengono espulsi da ogni incarico nella pubblica amministrazione (e quindi anche dall'insegnamento nelle scuole e nelle universit\u00e0), e non possono accedere ad alcune professioni come quella di notaio e di giornalista.\nL'antisemitismo italiano, al contrario di quello tedesco (basato su pregiudizi razziali/biologici/sessuali), aveva una forte componente religiosa/spirituale: tendeva cio\u00e8, almeno nelle intenzioni iniziali di alcuni dei suoi padri (tra cui diversi religiosi cattolici), a discriminare principalmente gli ebrei non convertiti. Lo stesso Mussolini elabor\u00f2 lo slogan \"Discriminare e non perseguitare\" per indicare la filosofia che, secondo la versione data dal regime, sarebbe stata adottata nell'applicazione delle leggi razziali e, in un discorso tenuto a Trieste nel settembre 1938, afferm\u00f2 esplicitamente che \"gli ebrei che hanno indiscutibili titoli di benemerenze militari e civili troveranno la giusta comprensione del Regime\". Questo esplicitare un distinguo rispetto all'ondata antisemita \"biologica\" europea, era probabilmente dovuto, tra le altre cose, al tentativo di rassicurare quella parte degli ebrei italiani (soprattutto tra le classi pi\u00f9 benestanti) che fino ad allora avevano appoggiato prima il movimento fascista e poi la dittatura.\nCon l'avvento della Repubblica Sociale Italiana questa distinzione tra antiebraismo spirituale e antiebraismo biologico venne completamente a cadere, e gli ebrei italiani vennero perseguitati alla pari di quelli tedeschi.\nIn Germania.\nNel periodo tra le due guerre mondiali in Germania gli ebrei furono ritenuti responsabili o capri espiatori della grave crisi economica in cui versava la Repubblica di Weimar dopo la prima guerra mondiale, in virt\u00f9 anche dei debiti di guerra acquisiti. Gli ulteriori effetti della Grande Depressione a livello mondiale accelerarono gli eventi che portano all'ascesa al potere di Adolf Hitler e del Terzo Reich fino all'epilogo della seconda guerra mondiale (vedi Dolchsto\u00dflegende e Criminali di novembre).\nNel mondo islamico e in Medio Oriente.\nAnche nel mondo islamico le persecuzioni contro gli ebrei furono diffuse fin dall'inizio della predicazione, a partire dagli episodi che si verificarono a Yathrib all'epoca del profeta Maometto che per\u00f2 possono essere ricondotti a uno scontro essenzialmente politico, gli ebrei ebbero numerosi atti persecutori durante tutta la storia. La loro condizione era normalmente quella di cittadini discriminati in alcuni diritti pubblici, in quanto appartenenti a una comunit\u00e0 sottomessa a quella islamica (i cosiddetti \"dhimm\u012b\"). Una condizione, questa, riservata anche ai cristiani e a tutti coloro che i musulmani pensavano facessero riferimento a un libro divinamente ispirato, anche se (secondo la visione islamica) corrotto dal tempo e dagli uomini. In questi \"popoli del Libro\" o \"Ahl al-Kit\u0101b\", erano posti anche Zoroastriani e Sabei, mentre ai politeisti l'unica scelta permessa era tra la conversione o la morte. I pogrom antiebraici pi\u00f9 gravi sono avvenuti nella Spagna islamica con il massacro di Granada nel 1066 e nel Marocco con il massacro di Fez del 1033.\nLa situazione \u00e8 precipitata dopo la seconda guerra mondiale, quando il mondo arabo \u00e8 stato attraversato da un grande moto di ostilit\u00e0 anti-ebraica relativo all'immigrazione ebraica dall'Europa e al successivo conflitto arabo-israeliano, concluso con la dichiarazione della nascita dello Stato di Israele.\nIn particolare, a seguito della nascita di Israele, e soprattutto in coincidenza delle guerre del 1948 e 1967, circa un milione di ebrei sono stati indotti a emigrare (in gran parte verso Israele) e a lasciare i paesi arabi nei quali avevano costituito da secoli importanti comunit\u00e0, come reazione all'espulsione di un numero analogo di Arabi palestinesi da parte di Israele. Questo esodo ha ridotto ai minimi termini la consistenza numerica degli ebrei che ancora oggi vivono nelle principali capitali dei Paesi a maggioranza musulmana, da Teheran a Damasco.\nRecentemente la dirigenza della Repubblica dell'Iran - decisamente isolata per\u00f2 in questo - ha ripetutamente denunciato la politica del governo di Israele, affermando, tra l'altro, che la Shoah sarebbe stata esagerata nella sua immane portata, con intento mistificatorio da parte dei vincitori del secondo conflitto mondiale e che il ricordo di tale tragedia sarebbe utilizzato a fini strumentali da quello che viene definito il \"regime\" di Israele, al fine di giustificare il proprio operato e l'occupazione di terre palestinesi in base al diritto bellico.\nAntiebraismo teologico.\nIn ambito cristiano il termine antigiudaismo indica sentimenti di commiserazione, deprecazione, disprezzo nei confronti degli ebrei, popolo eletto, ritenuti collettivamente responsabili della morte di Ges\u00f9 e/o del mancato riconoscimento come Messia: sentimenti, questi, presenti in tutta la storia cristiana.\nAlcuni accusano i padri della Chiesa di aver causato indirettamente degli atti antisemiti a causa di alcune dichiarazioni in cui definiscono questo popolo \"assassini... nemici di Dio, avvocati del diavolo, dem\u00f2ni\" (San Gregorio di Nissa); \"serpenti la cui immagine \u00e8 Giuda e la cui preghiera \u00e8 un raglio d'asino\" (San Girolamo); \"banditi perfidi, distruttori, dissoluti, simili ai maiali... Per il loro deicidio non c'\u00e8 possibilit\u00e0 di perdono, dispersi in schiavit\u00f9 per sempre... Dio odia gli ebrei e li ha sempre odiati\" (San Giovanni Crisostomo).\nI difensori della tradizione cristiana ribattono che l'antigiudaismo non \u00e8 un odio razzista bens\u00ec una posizione di natura prettamente teologica, poich\u00e9 ha come oggetto non l'etnia di appartenenza ma il credo religioso in quanto tale. Chi sostiene questa tesi aggiunge sovente che nessun vero cristiano potrebbe ragionevolmente essere antisemita, poich\u00e9 i primi cristiani e lo stesso Ges\u00f9 erano tutti ebrei.\nAttualmente, anche autorevoli studiosi cristiani ammettono come i primi cristiani e i Padri e Dottori della Chiesa usarono gli stessi vangeli in maniera antiebraica. Ad esempio, una delle frasi pi\u00f9 note, in merito all'assunzione di responsabilit\u00e0 della morte di Ges\u00f9 da parte degli Ebrei, \u00e8 il passo : \"E tutto il popolo rispose: \u00abIl suo sangue ricada sopra di noi e sopra i nostri figli\u00bb\", contenuto nel solo Vangelo secondo Matteo dopo la condanna a morte di Ges\u00f9 da parte di Pilato; tale frase \"com'\u00e8 noto [...] non \u00e8 storica: proietta all'indietro le polemiche tra i Giudei e i seguaci di Ges\u00f9 della fine del I secolo\" e gli esegeti del cattolico \"Nuovo Grande Commentario Biblico\" evidenziano in merito come \"l'amaro, sgradevole carattere di questo versetto pu\u00f2 essere solo capito come risultato della polemica contemporanea [tra Cristiani ed Ebrei] e alla luce della prospettiva storica di Matteo\". Il teologo John Dominic Crossan, ex sacerdote cattolico e tra i cofondatori del Jesus Seminar, sottolinea che \"questa reiterata giustapposizione tra gli ebrei che domandano la crocifissione di Ges\u00f9 e le dichiarazioni romane sull'innocenza di Ges\u00f9 stesso non \u00e8 profezia e neanche \u00e8 storia. \u00c8 propaganda Cristiana\" e \"alla luce del successivo antigiudaismo Cristiano e alfine dell'antisemitismo genocida, non \u00e8 pi\u00f9 possibile in retrospettiva pensare che questa finzione della passione fosse una propaganda relativamente benigna. Per quanto spiegabili le sue origini, difendibili le sue invettive e comprensibili i suoi motivi tra i Cristiani che lottavano per la sopravvivenza, la sua ripetizione \u00e8 adesso diventata la pi\u00f9 duratura menzogna e, per la nostra integrit\u00e0, noi Cristiani dobbiamo alla fine definirla in tal modo\", inoltre \"una volta che l'Impero Romano divenne Cristiano questa finzione divent\u00f2 letale\". Anche il biblista cattolico tedesco Josef Blinzler riconosce: \"la storia della passione di Ges\u00f9 si \u00e8 realmente trasformata nella storia della sofferenza degli Ebrei; la strada del Signore verso la croce \u00e8 diventata una \"via dolorosa\" della gente ebraica attraverso i secoli\". Il teologo e sacerdote cattolico Raymond Brown evidenzia che \"mentre l'intero Nuovo Testamento \u00e8 stato mal usato in maniera antiebraica, questo testo, con tutta la gente che urla \"\u00abIl suo sangue ricada sopra di noi e sopra i nostri figli\u00bb\", ha avuto un ruolo speciale. \u00c8 stato trattato come se fosse una auto maledizione con la quale la gente ebraica attir\u00f2 su s\u00e9 stessa il sangue di Ges\u00f9 per tutti i tempi successivi. [...] Questa \u00e8 una di quelle frasi che sono state responsabili per oceani di sangue umano e un incessante flusso di miseria e desolazione\"; aggiunge tale teologo come la stessa frase fu poi usata dai primi cristiani e dai Padri e Dottori della Chiesa: \"Origene and\u00f2 drasticamente aldil\u00e0 del giudizio di Matteo quando nel 240 dopo Cristo egli scrisse: \u00abper questa ragione il sangue di Ges\u00f9 ricade non solo su quelli che vissero al momento ma anche su tutte le generazioni di Giudei che seguirono, fino alla fine dei tempi\u00bb. Sfortunatamente egli fu seguito nella sua valutazione da alcuni dei pi\u00f9 grandi nomi della Cristianit\u00e0\" e ad esempio \"Sant'Agostino, Giovanni Crisostomo, Tommaso d'Aquino, Lutero, etc, sono citati come sostenitori, con preoccupante ferocia, del diritto e anche del dovere dei Cristiani di disprezzare, odiare e punire gli Ebrei\".\nAnche in altri passi dei vangeli si trovano simili tendenze antiebraiche e gli studiosi del cattolico \"Nuovo Grande Commentario Biblico\" osservano - in merito al verso \"Intanto i capi dei sacerdoti e tutto il Sinedrio cercavano una testimonianza contro Ges\u00f9 per metterlo a morte, ma non la trovavano\" - come \"Marco sta presentando l'udienza come un vero e proprio processo davanti a tutto il Sinedrio. Questa tendenza faceva probabilmente parte dello sforzo generale dei Cristiani di diminuire il coinvolgimento dei Romani nella morte di Ges\u00f9 e di accrescere quello dei Giudei\".\nAnche nel Vangelo secondo Luca - in merito al verso : \"Rilasci\u00f2 colui che era stato messo in carcere per sommossa e omicidio e che essi richiedevano, e abbandon\u00f2 Ges\u00f9 alla loro volont\u00e0\" - gli studiosi dell'interconfessionale \"Parola del Signore Commentata\" rilevano che \"in modo ancora pi\u00f9 forte di Matteo, Luca giudica i Romani liberi dalla \u00abcolpa\u00bb della morte di Ges\u00f9. Luca tace addirittura il fatto che sia stato Pilato a pronunziare la sentenza di morte. L'unico fatto che egli ci riferisce \u00e8 che il governatore lasci\u00f2 che fossero gli abitanti di Gerusalemme a decidere sulla sorte di Ges\u00f9\".\nIn merito ad un altro scritto attribuito a Luca, \"non ci possono essere dubbi che una serie di passaggi degli Atti degli Apostoli inaspriscono la visione del coinvolgimento giudaico nella morte di Ges\u00f9 [e] andando oltre all'idea della condanna di Ges\u00f9, alcuni di questi brani presentano gli stessi Ebrei come coloro che lo uccisero\".\nAnche nelle lettere di Paolo si sottolinea come \"Cristo crocifisso fu considerato essere un ostacolo per gli Ebrei (), il rifiuto di Cristo un pi\u00f9 grande ostacolo per Israele ()\"; inoltre, nella Prima lettera ai Tessalonicesi - che, scritta attorno al 50 d.C., \u00e8 il pi\u00f9 antico documento neotestamentario esistente - con \"forte tono antisemitico [...] Paolo enumera una serie di accuse contro i Giudei: l'uccisione di Ges\u00f9 e dei profeti, la persecuzione contro Paolo e i suoi collaboratori, la disubbidienza verso Dio, l'inimicizia nei confronti degli uomini, il porre impedimenti al vangelo perch\u00e9 non raggiunga i pagani laddove possa servire alla loro salvezza\". \nSecondo lo storico Jeremy Cohen la tradizione cristiana ha imposto \u00abl'affermazione del cristianesimo attraverso la negazione dell'ebraismo\u00bb, perch\u00e9 fin dalle origini del cristianesimo i suoi dirigenti avevano considerato \u00abla polemica contro gli ebrei come loro dovere religioso\u00bb. Anche laddove essi non costituivano alcuna minaccia immediata per la Chiesa, e perfino dove erano del tutto assenti, la tradizione \"Adversus Iudaeos\" aveva continuato a fiorire\nDurante il Concilio Vaticano II, con la dichiarazione \"Nostra Aetate\" del 1965 la Chiesa cattolica ha drasticamente ridotto o eliminato ogni accenno all'antigiudaismo, proprio allo scopo di evitare l'equivoco tra antigiudaismo teologico e antisemitismo. Gi\u00e0 dal 1959, infatti, la liturgia cattolica del Venerd\u00ec Santo, nella quale era presente il termine latino \"Oremus et pro perfidis Judaeis\" (dove \"perfidi\" indica la mancanza di fede: la radice \u00e8 \"per\" + \"fides\") era stata modificata da papa Giovanni XXIII (fu papa Pio XII nei primi anni cinquanta a cancellare questa parola); tre anni dopo il termine fu eliminato dall'intero messale.\nAnaloghe modifiche teologiche furono effettuate nel mondo protestante negli anni sessanta. Resta invece fortemente antigiudaica la liturgia cristiana ortodossa. Alcuni accusano la Chiesa di avere appoggiato Ante Paveli\u0107, il dittatore croato, che in cinque anni massacr\u00f2 circa un milione di persone tra cui molti ebrei. Il dibattito tuttavia \u00e8 ben lungi dall'essere chiuso e la questione \u00e8 ancora molto controversa.\nPer la Chiesa cattolica, che ritiene s\u00e9 stessa legittimo successore spirituale dell'ebraismo antico e pi\u00f9 autentico interprete delle Scritture, il ruolo dell'ebraismo moderno in rapporto al cristianesimo si evince, anzitutto, da due celebri documenti del Concilio Vaticano II, \"Lumen Gentium\" (1964) e la gi\u00e0 citata \"Nostra Aetate\". Il primo documento definisce il \"Popolo di Dio\", ricordando che esso \u00e8 composto anzitutto dai battezzati, ma che anche \"quelli che non hanno ancora ricevuto il Vangelo, anch'essi in vari modi sono ordinati al popolo di Dio. In primo luogo quel popolo al quale furono dati i testamenti e le promesse e dal quale Cristo \u00e8 nato secondo la carne (cfr. Rm 9,4-5), popolo molto amato in ragione della elezione, a causa dei padri, perch\u00e9 i doni e la chiamata di Dio sono irrevocabili (cfr. Rm 11,28-29)\". Il secondo documento, \"Nostra Aetate\", condanna la superstizione secondo la quale tutti gli ebrei sarebbero responsabili della condanna a morte di Ges\u00f9. Questo atteggiamento \u00e8 stato successivamente approfondito da papa Giovanni Paolo II.\nIl fenomeno in epoca contemporanea.\nL'Italia e la definizione di antisemitismo dell\u2019International Holocaust Remembrance Alliance.\nIl 17 gennaio 2020, il Consiglio dei ministri della Repubblica Italiana ha adottato ufficialmente delle definizioni di antisemitismo contenute nel documento dell'International Holocaust Remembrance Alliance (IHRA) , e ha nominato come \n\"coordinatrice nazionale per la lotta contro l'antisemitismo\" la professoressa Milena Santerini, volendo \u00abcon ancora pi\u00f9 decisione affermare la necessit\u00e0 della lotta ad ogni forma di discriminazione\u00bb.\nLa definizione di antisemitismo dell'IHRA, al 17 gennaio 2020, era gi\u00e0 stata adottata da diverse nazioni come \u00abAustria, Bulgaria, Canada, Francia, Germania, Israele, Lituania, Macedonia del Nord, Regno Unito, Romania e Stati Uniti\u00bb, ma non dall'Italia\u00bb.\nLa definizione dell'IHRA sull'antisemitismo adottata ora anche in Italia, recita\u02d0"}
{"id": "533", "revid": "104485", "url": "https://it.wikipedia.org/wiki?curid=533", "title": "Aaa", "text": ""}
{"id": "534", "revid": "5", "url": "https://it.wikipedia.org/wiki?curid=534", "title": "AAAS", "text": ""}
{"id": "539", "revid": "110157", "url": "https://it.wikipedia.org/wiki?curid=539", "title": "\u00c4\u00e4nekoski", "text": "\u00c4\u00e4nekoski \u00e8 una citt\u00e0 finlandese di abitanti (dato 2012), situata nella regione della Finlandia centrale, a nord della citt\u00e0 di Jyv\u00e4skyl\u00e4. \nSociet\u00e0.\nEvoluzione demografica.\nLa municipalit\u00e0 ha una popolazione di circa abitanti e copre un'area di della quale \u00e8 acqua. La densit\u00e0 di popolazione \u00e8 23 abitanti per km\u00b2; la cittadina rappresenta un importante centro per i villaggi dei dintorni in quanto \u00e8 sede di scuole e piccole industrie.\nIn passato l'economia della cittadina era basata sul legname, e vi si trova una grande industria cartaria inaugurata nel 1985.\n\u00c8 un comune di sola lingua finlandese.\nNel 2004 vi accadde uno dei peggiori incidenti stradali mai registrati in Finlandia, conosciuto come il disastro dell'autobus di \u00c4\u00e4nekoski."}
{"id": "540", "revid": "268111", "url": "https://it.wikipedia.org/wiki?curid=540", "title": "Aapaj\u00e4rvi", "text": "Aapaj\u00e4rvi \u00e8 il lago pi\u00f9 grande della regione della citt\u00e0 finlandese di Tornio e della relativa frazione di 128 abitanti. \u00c8 situato a circa 10\u00a0km dal centro del paese di Karunki e a circa 60\u00a0km da Tornio.\nIl lago si trova a circa 60\u00a0m sopra il livello del mare e ha una lunghezza di circa 3,5\u00a0km e una larghezza massima di circa 1\u00a0km. L'emissario del lago \u00e8 il fiume Liakanjoki che a sua volta confluisce nel Tornionjoki.\nPrima della sua eutrofizzazione il lago aveva una profondit\u00e0 di circa 12\u00a0m. Oggigiorno il suo fondale \u00e8 ricoperto da circa un metro di limo e sono scomparse le sue spiagge, in precedenza sabbiose. Nel lago sono presenti cinque isole, delle quali due di appena pochi metri quadrati."}
{"id": "544", "revid": "712828", "url": "https://it.wikipedia.org/wiki?curid=544", "title": "Aargau", "text": ""}
{"id": "545", "revid": "125480245", "url": "https://it.wikipedia.org/wiki?curid=545", "title": "Aarhus", "text": "Aarhus, o \u00c5rhus (pronuncia , ) \u00e8 la seconda citt\u00e0 della Danimarca per popolazione e la prima per numero di abitanti della penisola dello Jutland (\"Jylland\" in lingua danese), nonch\u00e9 il principale porto del paese e il capoluogo del comune di Aarhus.\n\u00c8 stata scelta come capitale europea della cultura per il 2017 assieme a Pafo.\nGeografia fisica.\nAarhus (soprannominata \"\") \u00e8 situata sulla costa orientale dello Jutland in corrispondenza della foce del fiume Aarhus, e si affaccia sulla baia omonima. La posizione geografica si riflette nell'etimologia del nome che in danese antico significa \"foce del fiume\".\nOrigini del nome.\nLa citt\u00e0 di \u00c5rhus, col nome latino di \"Harusa\", viene menzionata per la prima volta in \"Gesta Hammaburgensis Ecclesiae Pontificum\", un'opera di Adamo da Brema della fine dell'XI secolo che cita \u00ab\"Regibrando, vescovo della chiesa di Harusa\"\u00bb (\"op. cit., 2.4\") come partecipante ad un consiglio ecclesiastico nella citt\u00e0 di Ingelham in Germania.\nNel Medioevo la citt\u00e0 era nota col nome di \"Arus\" o \"\u00c1r\u00f3ss\" (nelle cronache islandesi). Si tratta di una parola composta da \"\u0101r\", genitivo di \"\u0101\" (\"\"fiume\" in antico danese; \"\u00e5\" in danese moderno) e \"\u014dss\" (\"bocca\"\" col significato di foce; il termine danese \u00e8 oramai desueto, ma in islandese questa parola indica ancora un \"delta fluviale\"). L'etimologia \u00e8 connessa con la posizione geografica della citt\u00e0 che \u00e8 situata sulla foce del piccolo fiume \"\u00c5rhus \u00c5\".\nAttraverso regolari modifiche fonologiche, il vocabolo medioevale divenne \"Aars\" o \"Oes\", una forma che si \u00e8 mantenuta, nei dialetti delle parrocchie circostanti, fino al XX secolo. Nel 1406 la forma \"Aarhus\" divenne quella prevalente nelle fonti scritte e gradualmente si impose nell'uso regolare a partire dal XVII secolo. Questa forma probabilmente ricalca i toponimi tedeschi che terminano in \"-husen\", forse come risultato dell'influenza che avevano i commercianti tedeschi in questa citt\u00e0 portuale.\nStoria.\nIl vescovado di \u00c5rhus risale almeno al 951, ma ritrovamenti archeologici recenti permettono di retrodatare il sito cittadino al VII secolo, all'inizio dell'epoca vichinga, facendo di \u00c5rhus una delle pi\u00f9 antiche citt\u00e0 della Scandinavia.\nTra il XIII e il XIV secolo l'insediamento originale sub\u00ec un notevole sviluppo urbanistico trasformandosi in un'importante citt\u00e0 commerciale. La sua posizione riparata sulla costa occidentale del Kattegat (il tratto di Mar Baltico compreso tra Svezia e Danimarca), la rendeva (e la rende ancora oggi), infatti, un punto nodale per gli scambi commerciali tra lo Jutland e le isole dell'arcipelago danese, e un importante scalo per le tratte tra la Germania, la Scandinavia e i Paesi Baltici.\nDal punto di vista demografico, il suo sviluppo \u00e8 stato molto pi\u00f9 recente: la sua popolazione non superava quella di Randers fino alla fine del XIX secolo e fino agli anni venti del XX secolo, la citt\u00e0 pi\u00f9 grande della penisola rimaneva Aalborg. La relativamente rapida crescita demografica \u00e8 stata il frutto delle dinamiche sociali innescate dalla rivoluzione industriale che comportarono un consistente flusso migratorio dalle aree rurali verso le nuove aree industriali urbane come \u00c5rhus. \nVII-XI secolo.\nIl villaggio vichingo.\nI pi\u00f9 antichi ritrovamenti archeologici a \u00c5rhus sono alcune perle di vetro risalenti al VII secolo, ma il pi\u00f9 antico nucleo abitativo ritrovato risale approssimativamente al IX secolo: si tratta di una casa lunga vichinga, che aveva sia funzione di alloggio comune che di luogo di lavoro come evidenziato dall'analisi degli strati di scavo e degli oggetti recuperati quali pettini, gioielli, e vari strumenti di lavoro quotidiano (\"Skov, 2005\").\nScavi della primavera del 2005 hanno portato alla luce, edifici risalenti all'850 ed un canale intorno al quale sorgeva il villaggio. Intorno all'870 il canale venne interrato e fu costruita una strada. Piccoli agglomerati urbani, nei pressi, come Holmstrup risalgono al IX secolo secondo fonti del 1294.\nSecondo alcuni studi \u00c5rhus sarebbe stata un fiorente villaggio gi\u00e0 nel VII secolo. Il villaggio sorgeva lungo il fiume, non lontano da \u00c5by e ad est del lago di Brabrand. Si suppone che in tempi remoti una chiesa di legno sorgesse nei pressi del luogo ora sorge la Chiesa di Nostra Signora (\"Vor Frue Kirke\", X-XI secolo). Il ritrovamento, nel suolo cittadino e nel circondario, di sei pietre runiche, databili intorno all'anno 1000, sono una testimonianza dell'importanza dell'insediamento vichingo in quanto solo i nobili pi\u00f9 facoltosi le utilizzavano (\"Nissen, 2005\").\nIntorno al 1040 si cominci\u00f2 a battere moneta; le prime erano di Canuto III e di Magnus il Buono. Ritrovamenti archeologici testimoniano la presenza di raffinati artigiani del legno ed abili mercanti che commerciavano in ceramiche provenienti dall'est, e pietre dalla Scandinavia del Nord.\nLe fortificazioni.\n\u00c5rhus al tempo dei vichinghi era circondata da posti di guardia, che essenzialmente seguivano le vie che ora portano il loro nome - Graven, Volden, Borgporten - e che quindi sorgevano lungo il fiume. Il villaggio era costruito alla foce del fiume, presso un guado, in modo da essere posizionato tra il fiume e le opere di difesa.\nAlcuni scavi archeologici condotti nella primavera del 2005, dimostrano che le strutture difensive furono costruite gi\u00e0 in una fase relativamente antica, intorno al 934, forse in relazione all'attacco di Henrik Fuglef\u00e6ngers alla penisola dello Jutland. Nella seconda met\u00e0 del X secolo, le difese furono rafforzate e nel XII secolo furono costruiti i bastioni. Al termine della loro costruzione, le fortificazioni erano larghe 20 metri e alte 6-7 metri.\nXII-XVI secolo.\nSu ordine del vescovo Peder Vognsen inizi\u00f2, intorno al 1200, la costruzione della Cattedrale di San Clemente in stile romanico, che fu completata all'incirca nel 1300 e sostitu\u00ec la Chiesa di Nostra Signora come cattedrale. La Katedralskolen fu istituita, probabilmente, prima della cattedrale, quando, nel 1195, Peder Vognsen forn\u00ec libri per l'istruzione dei prelati e dei funzionari ecclesiastici.\nNello stesso periodo la citt\u00e0 conobbe una notevole espansione urbanistica: il vecchio municipio di fronte alla cattedrale, la grande residenza arcivescovile presso Rosengade, a nord della chiesa, un edificio per l'amministrazione della chiesa presso Bispetorv, insieme ad alloggi per i parroci furono costruiti in quell'epoca. Infine fu costruito un ponte sul fiume presso Immervad o l'Ospedale dello Spirito Santo a Lilletorv. Il porto cominci\u00f2 ad acquisire importanza attorno al 1300, e molti edifici della parte sud del centro della citt\u00e0 furono terminati in quel secolo.\n\u00c5rhus acquis\u00ec privilegi di citt\u00e0 commerciale il 2 luglio 1441. Il lavoro in citt\u00e0 crebbe considerevolmente quando nel 1477 Christian I le diede uno statuto, nuove strade come Volden og Graven e le difese, che avevano perso valore militare, furono ricostruite. A Brobjerg, si costru\u00ec un convento di carmelitani con chiesa, e all'angolo tra Vestergade og Gr\u00f8nnegade si costru\u00ec il Sct. Karensg\u00e5rd, che fu usato come lazzaretto. Il duomo venne rimodernato in stile gotico e fu aggiunta l'alta torre, la cui guglia aveva un'altra forma rispetto a quella odierna.\nXVII-XVIII secolo.\nNel XVII secolo la citt\u00e0 ebbe poche possibilit\u00e0 di salvezza dalla guerra. Dell'incursione delle truppe imperiali del 1627-1629 si ricorda ancora Wallensteins, che si trovava a sud della citt\u00e0, pi\u00f9 o meno, dove oggi si trova \"Skanseg\u00e5rden\". Nel 1644 la citt\u00e0 fu incendiata dagli svedesi, che nel 1657-1659 ripeterono l'operazione. Altri flagelli, come la peste ed un gigantesco rogo, si abbatterono sulla citt\u00e0 nel XVII e XVIII secolo. La citt\u00e0 aveva, nel XVII secolo, importanti commerci con la Norvegia con Lubecca, Amsterdam, con l'Inghilterra, la Francia e la Spagna. La flotta commerciale consisteva di 100 navi e le esportazioni di cereali verso la Norvegia e altri paesi era di circa 20.000 tonnellate annue, aumentate a 36.000 nel XVII secolo. Il declino colp\u00ec la citt\u00e0 nel XVIII secolo: nel 1735 terminarono i commerci con Norvegia e Lubecca; la flotta venne dimezzata, il porto cominci\u00f2 ad insabbiarsi, nel 1768 c'erano solo 31 navi. Nel 1769 \u00c5rhus aveva circa 3.500 abitanti.\nXIX secolo.\nNel XIX secolo \u00c5rhus divenne, dopo l'emancipazione dalla capitale, e dopo la seconda guerra dello Schleswig per Amburgo, citt\u00e0 dominante dello Jutland. Se nel 1800 era la terza citt\u00e0 dello Jutland, nel 1840 aveva superato Randers e, nel 1850, Aalborg. Per il trasporto verso l'entroterra dei materiali giunti nel porto si rese necessaria la costruzione di una ferrovia. La ferrovia tra \u00c5rhus e Randers fu inaugurata nel 1862, e a quell'epoca risale anche la prima stazione. L'aumentare delle connessioni port\u00f2 alla costruzione di un'altra stazione nel 1884.\nLa nuova stazione fu la terza e fu inaugurata nel 1929. L'aspetto culturale non fu tuttavia trascurato nella \"capitale dello Jylland\", che nel giro di pochi anni si dot\u00f2 di un museo (\"\u00c5rhus Museum\" 1877), biblioteca di Stato (1902), di numerose scuole superiori, di eccellenti ospedali, e del nuovo teatro (1900). In entrambe le guerre dello Schleswig la citt\u00e0 fu invasa da truppe nemiche. Il 31 maggio del 1849 la periferia di \u00c5rhus si trov\u00f2 tra gli ussari prussiani ed i dragoni danesi. Su Randersvej, presso l'ospedale (Kommunehospitalet), sorge un cippo commemorativo dello scontro. Il vicino caseggiato, detto \"Rytterparken\", \u00e8 cos\u00ec nominato in memoria degli scontri del 1849.\nMonumenti e luoghi d'interesse.\nLa citt\u00e0 vanta anche tra i suoi monumenti: \nAltra attrazione \u00e8 il parco Tivoli Friheden.\n\u00c8 sede dell'Universit\u00e0 di Aarhus, il cui campus occupa buona parte della \"citt\u00e0 alta\" e la cui biblioteca ospita la Collezione di Ruben.\nCultura.\nIstruzione.\nUniversit\u00e0.\nLa fondazione dell'universit\u00e0, \"Aarhus Universitet\", risale al 1928. Il campus fu terminato nel 1933, quando l'universit\u00e0 fu inglobata nel sistema educativo danese, e da allora ha conosciuto continue espansioni. \u00c8 la seconda universit\u00e0 di Danimarca, con pi\u00f9 di studenti.\nGeografia antropica.\nSuddivisioni amministrative.\nQuartieri.\nLa citt\u00e0 \u00e8 suddivisa nei quartieri di:\nInoltre sono individuati otto distretti postali: Aarhus C, Aarhus Porto (detto anche Aarhus \u00d8), Aarhus N, Aarhus V, H\u00f8jbjerg, \u00c5byh\u00f8j, Viby e Brabrand.\nFrazioni.\nIl comune comprende le seguenti localit\u00e0:\nEconomia.\nL'economia locale si fonda sulla produzione agricola e le attivit\u00e0 portuali. Vi si trovano inoltre importanti aziende del settore petrolchimico, del settore meccanico e cantieri navali.\nVi \u00e8 inoltre la sede della importante marca di birra Ceres.\nQui fu aperto nel 1979 il primo negozio della catena JYSK.\nInfrastrutture e trasporti.\nLa citt\u00e0 \u00e8 servita dall'Aeroporto di Aarhus (situato a circa a nord-est del centro, presso Tirstrup) e dall'Aeroporto di Billund (a circa a sud-ovest).\nI trasporti ferroviari possono contare su una linea nazionale di collegamento con Copenaghen e su diverse linee locali, tutte convergenti sulla Stazione Centrale di Aarhus. Esistono inoltre diverse linee urbane ed extraurbane di autobus con terminal principale la stazione degli autobus nel centro cittadino. Esiste poi il progetto di rete di tram-treno chiamato Aarhus Letbane.\nLa citt\u00e0 \u00e8 dotata di un importante porto in cui sono attive anche linee di traghetti della compagnia Mols-Linien che collegano la citt\u00e0 all'isola di Selandia sulla penisola di Sj\u00e6llands Odde.\nAll'interno del centro urbano \u00e8 disponibile un sistema di bike sharing gratuito detto \"Aarhus Bycykler\".\nSport.\nCalcio.\nLa squadra principale della citt\u00e0 \u00e8 l'Aarhus Gymnastikforening.\nFootball americano.\nLa squadra cittadina, gli Aarhus Tigers, ha vinto 4 volte il Mermaid Bowl e una volta la Euro Cup."}
{"id": "550", "revid": "122885014", "url": "https://it.wikipedia.org/wiki?curid=550", "title": "Ammasso aperto", "text": "Un ammasso aperto \u00e8 un gruppo di stelle nate insieme da una nube molecolare gigante, e ancora unite dalla reciproca attrazione gravitazionale. Sono anche chiamati \"ammassi galattici\", poich\u00e9 si trovano solo all'interno del disco galattico. Si distinguono dagli ammassi globulari per il minor numero di stelle, un'attrazione gravitazionale meno forte e per il fatto che questi ultimi giacciono esternamente al piano galattico.\nGli ammassi aperti sono oggetti giovani (astronomicamente parlando) e contengono quindi molte stelle calde e luminose. Questo rende gli ammassi aperti visibili da grandi distanze, nonch\u00e9 un tipo di oggetti facili da osservare anche con piccoli strumenti. La nube molecolare \"genitore\" \u00e8 a volte ancora associata all'ammasso, che ne illumina alcune parti che diventano visibili come una o pi\u00f9 nebulose.\nTutte le stelle di un ammasso aperto hanno all'incirca la stessa et\u00e0 e la stessa composizione chimica, perci\u00f2 ogni eventuale differenza tra di loro \u00e8 dovuta unicamente alla loro massa (si veda la voce su evoluzione stellare per maggiori dettagli). La maggior parte degli ammassi aperti sono dominati dalle loro stelle massicce di classe O e B, che sono molto luminose ma di vita breve. Analizzando la luce proveniente da un ammasso aperto \u00e8 possibile stimare la sua et\u00e0, misurando il rapporto tra le abbondanze di stelle blu, gialle e rosse. Una grande abbondanza di stelle blu indica che l'ammasso aperto \u00e8 molto giovane. L'uniformit\u00e0 delle stelle di un ammasso lo rende un buon banco di prova per i modelli di evoluzione stellare, perch\u00e9 nel fare confronti tra due stelle la maggior parte dei parametri variabili \u00e8 adesso fissa. Il modello in questo modo risulta infatti pi\u00f9 semplice.\nLe stelle che compongono un ammasso aperto sono inizialmente molto vicine e si muovono con la stessa velocit\u00e0 attorno al centro della Galassia. Dopo un tempo dell'ordine del mezzo miliardo di anni, un normale ammasso aperto tende ad essere disturbato da fattori esterni; le sue stelle iniziano a muoversi con velocit\u00e0 leggermente differenti e l'ammasso inizia a sfaldarsi. L'ammasso diventa quindi pi\u00f9 simile ad una corrente di stelle, le quali non sono abbastanza vicine per essere considerate un ammasso, sebbene siano tutte legate tra di loro e posseggano lo stesso moto proprio.\nOsservazione.\nGli ammassi aperti si osservano in massima parte in quelle aree di cielo dove corre la scia luminosa della Via Lattea, in particolare in quei tratti in cui questa non appare oscurata da polvere interstellare; diverse centinaia di ammassi sono osservabili direttamente, ad occhio nudo o con l'ausilio di strumenti, mentre una parte pu\u00f2 essere osservata soltanto tramite telescopi ad infrarosso, a causa della forte estinzione ad opera della densa polvere interstellare.\nSulla volta celeste, gli ammassi aperti osservabili e risolvibili in stelle ad occhio nudo sono relativamente pochi: quello pi\u00f9 noto e pi\u00f9 luminoso \u00e8 l'ammasso delle Pleiadi, che \u00e8 visibile anche dalle aree urbane, ed appare come un agglomerato di stelle azzurre, molto vicine fra loro; nell'emisfero boreale domina le notti autunnali e invernali. Un secondo ammasso che appare gi\u00e0 risolto ad occhio nudo \u00e8 quello che forma la costellazione della Chioma di Berenice, noto anche con la sigla Mel 111. Dall'emisfero australe si possono risolvere ad occhio nudo altri ammassi brillanti, anche se meno noti: \u00e8 il caso delle Pleiadi del Sud o di IC 2391. Altri ammassi, come quello del Presepe, appaiono come delle macchie chiare e nebulose, apparentemente prive di stelle, mentre se osservati con un binocolo rivelano la loro natura stellare.\nUn semplice binocolo consente di moltiplicare il numero degli ammassi aperti osservabili, oltre che di risolvere quelli gi\u00e0 visibili ad occhio nudo; un telescopio amatoriale pu\u00f2 offrire degli scorci eccezionali degli ammassi pi\u00f9 concentrati, come M37 nell'Auriga o NGC 3532 nella Carena.\nCuriosamente, gli ammassi pi\u00f9 luminosi non si osservano in direzione del centro galattico come potrebbe sembrare logico, ma nella direzione opposta, ed in particolare fra le costellazioni dell'Auriga, del Toro, Orione, Poppa, Vele e Carena; ci\u00f2 \u00e8 dovuto soprattutto alla presenza in quest'area di cielo del Braccio di Orione, ossia quello alla cui periferia interna si trova il nostro Sistema Solare, pertanto gli ammassi in quest'area di cielo sono di gran lunga pi\u00f9 vicini di quelli del braccio pi\u00f9 interno del nostro, quello del Sagittario, visibile fra il Centauro e l'omonima costellazione. Le localit\u00e0 ideali per l'osservazione degli ammassi aperti pi\u00f9 brillanti ricadono nell'emisfero australe, in particolare nella fascia tropicale, in modo da poter osservare la gran parte della volta celeste, poich\u00e9 la gran parte degli ammassi aperti si trova nel ramo australe della Via Lattea.\nStoria delle osservazioni.\nGli ammassi aperti pi\u00f9 luminosi, come le Pleiadi, sono noti fin dall'antichit\u00e0; altri ammassi pi\u00f9 deboli (come il Presepe) erano conosciuti come delle macchie di luce deboli e irregolari, e si dovette attendere l'invenzione del cannocchiale o del telescopio perch\u00e9 venissero risolti in gruppi di stelle. Le osservazioni telescopiche hanno rilevato due tipi distinti di ammassi di stelle: uno che contiene migliaia di stelle con una distribuzione sferica, pi\u00f9 concentrati al centro e osservabili in prevalenza in direzione del centro galattico, e un altro consistente in popolazioni di stelle sparse e di forma irregolare, osservabili in tutta la volta celeste. I primi vennero chiamati ammassi globulari e gli ultimi \"ammassi aperti\".\nFu subito ipotizzato che le stelle degli ammassi aperti fossero fisicamente legate; il reverendo John Michell calcol\u00f2 nel 1767 che la probabilit\u00e0 che un gruppo di stelle come le Pleiadi fossero il risultato di un allineamento casuale di stelle di simile luminosit\u00e0 fosse di 1 su 496.000. Quando l'astrometria divent\u00f2 una scienza sempre pi\u00f9 precisa, si scopr\u00ec che le stelle degli ammassi possedevano un simile moto proprio attraverso lo spazio, mentre le misure spettroscopiche rivelarono pure una velocit\u00e0 radiale comune, mostrando senza dubbio come queste fossero nate nello stesso periodo di tempo e fossero legate assieme in un gruppo.\nMentre gli ammassi aperti e globulari formano due gruppi ben distinti, esistono degli ammassi di stelle che possono sembrare a met\u00e0 via fra un ammasso globulare molto poco concentrato e un ammasso aperto molto ricco. Alcuni astronomi credono che i due tipi di ammassi si formino tramite lo stesso processo di base, con la differenza che le condizioni che consentono la formazione degli ammassi globulari particolarmente ricchi con centinaia di migliaia di stelle non prevalgono pi\u00f9 nella nostra Galassia.\nFormazione.\nGran parte delle stelle si formano inizialmente come sistemi multipli, poich\u00e9 solo una nube di gas di diverse masse solari pu\u00f2 diventare sufficientemente densa da collassare sotto la sua stessa gravit\u00e0; tuttavia, una nebulosa di questo genere non pu\u00f2 collassare in una stella singola.\nLa formazione di un ammasso aperto inizia col collasso di una parte di una nube molecolare gigante, una nube fredda e densa di gas contenente diverse migliaia di volte la massa del Sole; una nube pu\u00f2 collassare e formare cos\u00ec un ammasso aperto a causa di diversi fattori, fra i quali le onde d'urto derivanti dall'esplosione di una vicina supernova. Una volta che la nube inizia a collassare, la formazione stellare procede tramite diverse frammentazioni della nube stessa in tanti piccoli bozzoli, processo questo che pu\u00f2 durare alcune migliaia di anni. Nella nostra Galassia, il tasso di formazione degli ammassi aperti si stima che sia attorno ad uno ogni poche migliaia di anni.\nUna volta che il processo di formazione \u00e8 iniziato, le stelle pi\u00f9 calde e massicce (stelle di classe spettrale O e B) emetteranno una gran quantit\u00e0 di radiazione ultravioletta, la quale ionizza rapidamente il gas circostante della nube molecolare gigante, che diventa una regione HII. Il vento stellare delle stelle massicce e la pressione di radiazione inizia a spingere via il gas non collassato; dopo alcuni milioni di anni, il nuovo ammasso sperimenta la prima esplosione di supernova, che contribuisce ad espellere il gas residuo dal sistema. Di solito, meno del 10% del gas originario della nube collassa per formare le stelle dell'ammasso, prima di essere espulso.\nUn altro modo di vedere la formazione degli ammassi aperti considera una loro rapida formazione a seguito della contrazione della nube molecolare, a cui segue una fase non superiore ai tre milioni di anni, in cui le stelle pi\u00f9 calde espellono a grande velocit\u00e0 le nubi di gas ionizzato. Dato che solo il 30-40% del gas della nube collassa per formare le stelle, il processo di espulsione del gas residuo fa in modo che l'ammasso perda molte o tutte le sue componenti stellari potenziali. Tutti gli ammassi perdono una notevole quantit\u00e0 di massa durante la loro prima giovinezza e molti si disgregano prima ancora di essersi formati del tutto. Le stelle giovani rilasciate dal loro ammasso natale diventano cos\u00ec parte della popolazione galattica diffusa, ossia delle stelle prive di legami gravitazionali, che si confondono fra le altre stelle della galassia. Poich\u00e9 la gran parte delle stelle, se non tutte, quando si formano fanno parte di un ammasso, gli ammassi stessi vengono considerati come gli elementi fondamentali delle galassie; i violenti fenomeni di espulsione di gas che modellano e disgregano molti ammassi aperti alla loro nascita lasciano la loro impronta nella morfologia e nelle dinamiche strutturali delle galassie.\nSpesso accade che due o pi\u00f9 ammassi apparentemente distinti si siano formati nella stessa nube molecolare: nella Grande Nube di Magellano, una galassia satellite della nostra, ad esempio, sia Hodge 301 che R136 si sono formati dai gas della Nebulosa Tarantola, mentre nella nostra Galassia, ripercorrendo indietro nel tempo i movimenti nello spazio delle Iadi e del Presepe, due grandi ammassi aperti relativamente vicini a noi, si scopre che essi si sono formati dalla stessa nube, circa 600 milioni di anni fa.\nTalvolta, due ammassi aperti formatisi nello stesso periodo possono formare ammassi doppi; l'esempio pi\u00f9 noto nella nostra Via Lattea \u00e8 quello dell'Ammasso Doppio di Perseo, formato da h Persei e da \u03c7 Persei, ma sono noti un'altra decina di ammassi doppi. Moltissimi sono noti pure nella Piccola Nube di Magellano e nella stessa Grande Nube, sebbene sia spesso pi\u00f9 facile riconoscerli come realmente tali in galassie esterne, dato che la prospettiva pu\u00f2 far sembrare due ammassi della nostra galassia vicini quando invece non lo sono.\nMorfologia e classificazione.\nGli ammassi aperti variano da esempi di insiemi di poche stelle poco concentrate fino a larghi agglomerati contenenti migliaia di stelle; di solito consistono in un nucleo pi\u00f9 denso, circondato da una \"corona\" diffusa di stelle meno vicine fra loro. Il nucleo misura di solito 3-4 anni luce di diametro, mentre la corona pu\u00f2 estendersi fino a 20 anni luce dal centro dell'ammasso. Una tipica densit\u00e0 di stelle nelle regioni centrali \u00e8 di circa 1,5 per anno luce cubico (per confronto, la densit\u00e0 di stelle nella regione galattica in cui si trova il Sole \u00e8 di circa 0,003 stelle per anno luce cubico).\nGli ammassi aperti sono classificati secondo uno schema sviluppato da Robert Trumpler nel 1930. Questo schema si basa sulla determinazione di tre parametri: il primo, espresso in numeri romani da I a IV, indica la concentrazione e il contrasto rispetto al campo stellare circostante (da pi\u00f9 concentrato a meno concentrato); il secondo, espresso in numeri arabi da 1 a 3 indica l'escursione di luminosit\u00e0 fra le sue componenti (da una piccola a una grande escursione); il terzo parametro infine \u00e8 espresso dalle lettere \"p\", \"m\" e \"r\", indica se l'ammasso \u00e8 povero, medio o ricco di stelle. Una \"n\" segue questi tre parametri, nel caso in cui fra le componenti dell'ammasso vi siano nebulosit\u00e0.\nAd esempio, lo schema di Trumpler per l'ammasso delle Pleiadi \u00e8 I3rn (ammasso fortemente concentrato, con una grande escursione di luminosit\u00e0 fra le sue componenti, riccamente popolato e con nebulosit\u00e0 presente), mentre le vicine Iadi sono classificate come II3m (ammasso debolmente disperso e con meno componenti).\nProblema della distinzione degli ammassi aperti.\nUn problema che pu\u00f2 sorgere nell'identificazione degli ammassi aperti \u00e8 la reale esistenza degli stessi: pu\u00f2 infatti capitare che alcune stelle, viste dalla Terra, si mostrino condensate in una piccola area di cielo, sembrando cos\u00ec effettivamente vicine fra loro; tuttavia, potrebbe anche trattarsi di un effetto prospettico, per cui stelle che in realt\u00e0 sono lontane fra loro sembrano vicine solo perch\u00e9 si trovano sulla stessa linea di vista. Altri ammassi, al contrario, possono essere composti da pochissime stelle che, a causa della loro vicinanza a noi o della loro dispersione, non sono proprio evidenti all'osservazione, e le sue componenti appaiono sparse su un campo stellare molto ampio, come nel caso di Cr 173, che conta alcune decine di stelle sparse su un campo stellare gi\u00e0 di per s\u00e9 molto ricco, o come nel caso limite di Platais 8, che conta appena 8 componenti sparse su circa 16\u00ba di volta celeste. Con l'evoluzione e il miglioramento della tecnologia per la costruzione di strumenti di precisione, \u00e8 stato possibile eseguire delle analisi di diversi addensamenti di stelle tramite lo studio della metallicit\u00e0, della parallasse e del moto proprio delle singole stelle componenti, allo scopo di determinare se le caratteristiche di moto e di composizione degli astri analizzati sono compatibili.\nNel 2002 \u00e8 stato completato un lavoro di catalogazione meticolosa, frutto di un complesso studio, volto a determinare i parametri di tutti gli ammassi aperti noti all'interno della nostra Galassia e ad eliminare gli oggetti in precedenza considerati ammassi aperti e in seguito riconosciuti solo come allineamenti casuali di stelle non legate fra loro da alcuna relazione. I dati utilizzati sono quelli forniti dal satellite Hipparcos, partendo da ricerche condotte in precedenza, come il catalogo WEBDA e le opere dell'European Southern Observatory; il risultato di ci\u00f2 \u00e8 un catalogo astronomico che nella sua versione originale contava ben 1537 ammassi aperti, completi di parametri come coordinate, diametro, numero di componenti, et\u00e0, distanza e tanti altri dati. Questo catalogo viene costantemente tenuto aggiornato con le nuove scoperte ed \u00e8 associato a una lista di oggetti scartati perch\u00e9 riconosciuti come asterismi o duplicati di altri oggetti.\nDistribuzione.\nNella nostra Galassia sono noti circa un migliaio di ammassi aperti, ma si calcola che in realt\u00e0 ce ne possano essere fino a dieci volte tanto. Nelle galassie spirali, come la nostra, gli ammassi aperti si trovano quasi esclusivamente nei bracci di spirale, dove la densit\u00e0 delle nubi gassose \u00e8 molto pi\u00f9 alta, favorendo di fatto la formazione stellare; gli ammassi di solito si disperdono prima che abbiano il tempo di attraversare i vari bracci di spirale. La loro concentrazione \u00e8 molto pi\u00f9 elevata in vicinanza del piano galattico, dal quale si possono distaccare (nella nostra Galassia) fino ad un massimo di 180 anni luce, poco se paragonato al diametro della nostra Galassia, che \u00e8 pari a 100.000 anni luce.\nNelle galassie irregolari gli ammassi aperti si possono osservare in tutte le regioni, sebbene vi sia una concentrazione maggiore in corrispondenza delle grandi aree nebulose. Nelle galassie ellittiche invece non si osservano ammassi aperti, poich\u00e9 la formazione stellare \u00e8 cessata molti milioni di anni fa, cos\u00ec le stelle che originariamente erano legate gravitazionalmente hanno avuto il tempo di disperdersi.\nNella Via Lattea, la distribuzione degli ammassi dipende dall'et\u00e0: quelli pi\u00f9 vecchi si trovano infatti alle distanze maggiori dal centro galattico; ci\u00f2 accade perch\u00e9 le forze mareali sono pi\u00f9 forti verso le regioni centrali della galassia, aumentando cos\u00ec il tasso di disgregazione degli ammassi, senza contare che la gran quantit\u00e0 di nubi molecolari giganti persistenti costituisce un elemento fortemente disgregante. Pertanto, gli ammassi aperti formatisi nelle regioni interne tendono a disgregarsi in un'et\u00e0 meno avanzata di quelli formatisi nelle aree pi\u00f9 periferiche.\nComposizione stellare.\nPoich\u00e9 gli ammassi aperti tendono a disperdersi prima che la gran parte delle loro componenti terminino il loro ciclo vitale, la luce irradiata dalle stelle degli ammassi proviene da calde e giovani stelle blu; queste sono le pi\u00f9 massicce e possiedono un ciclo vitale di poche decine di milioni di anni. Gli ammassi pi\u00f9 vecchi contengono invece molte stelle gialle.\nAlcuni di essi contengono delle stelle blu e calde che sembrano essere pi\u00f9 giovani di quelle del resto dell'ammasso; queste cosiddette stelle vagabonde blu si osservano anche negli ammassi globulari, dove si crede che siano il frutto di collisioni fra due stelle, formandone cos\u00ec una pi\u00f9 massiccia e pi\u00f9 calda. Tuttavia, negli ammassi aperti la densit\u00e0 \u00e8 estremamente pi\u00f9 bassa che in quelli globulari e la teoria della collisione fra stelle non \u00e8 in grado di spiegare una cos\u00ec grande presenza di vagabonde blu. Si crede in questo caso che molte di queste si originino quando le interazioni dinamiche con altre stelle fanno s\u00ec che queste si leghino a formare un sistema stellare, che successivamente collassa in una stella singola.\nUna volta esaurita la riserva di idrogeno tramite la fusione nucleare, le stelle di massa media e piccola perdono i loro strati esterni formando nebulose planetarie ed evolvendo in nane bianche. Sebbene molti ammassi aperti si disperdano prima che la gran parte delle stelle membri raggiungano lo stadio di nana bianca, il numero di nane bianche \u00e8 in genere molto pi\u00f9 basso di quanto ci si potrebbe aspettare, considerando l'et\u00e0 degli ammassi e la massa iniziale prevista delle stelle. Una possibile spiegazione di ci\u00f2 \u00e8 che come le giganti rosse espellono i loro strati esterni per formare una nebulosa planetaria, una leggera asimmetria nella perdita di materiale potrebbe dare alla stella una spinta di alcuni chilometri al secondo, abbastanza per espellerla dall'ammasso.\nEt\u00e0.\nL'et\u00e0 della gran parte degli ammassi aperti \u00e8 compresa fra 1 milione e 10 milioni di anni; molti possiedono un'et\u00e0 inferiore ai 50 milioni di anni, mentre la durata media degli ammassi aperti \u00e8 di 350 milioni di anni. Gli ammassi aperti pi\u00f9 vecchi conosciuti nella Via Lattea sono NGC 6791, nella costellazione della Lira, e Berkeley 17, nell'Auriga, con'un'et\u00e0 stimata attorno ai 7 miliardi di anni.\nIl calcolo dell'et\u00e0 di un ammasso aperto \u00e8 pi\u00f9 semplice di quello di una singola stella, poich\u00e9 si possono confrontare risultati di diversi astri con la medesima et\u00e0; questa pu\u00f2 essere calcolata tramite l'osservazione della luminosit\u00e0 delle stelle pi\u00f9 massicce dell'ammasso stesso che ancora si trovano sulla sequenza principale. infatti le stelle di grande massa consumano pi\u00f9 velocemente la loro riserva di idrogeno e dunque tendono ad evolversi molto rapidamente; un ammasso che contiene molte stelle blu luminose ha un'et\u00e0 molto piccola, dell'ordine di pochi milioni di anni, mentre uno che appare dominato da stelle rosse \u00e8 indice di un'et\u00e0 avanzata.\nL'et\u00e0 degli ammassi pu\u00f2 essere determinata anche tramite lo studio della sua velocit\u00e0 radiale e dalla massa totale delle stelle componenti. Gli ammassi molto vecchi, per altro molto rari, tendono a disperdersi, per cui non ve ne sono in gran numero. Fra gli ammassi osservabili agevolmente pi\u00f9 giovani in assoluto noti nella nostra Galassia vi \u00e8 NGC 2362, nella costellazione del Cane Maggiore: la sua et\u00e0 sarebbe di 1-2 milioni di anni e le sue stelle sono appena entrate nella fase di sequenza principale.\nEvoluzione.\nMolti ammassi aperti sono instabili, con una massa sufficientemente piccola da far s\u00ec che la velocit\u00e0 di fuga del sistema sia pi\u00f9 bassa della velocit\u00e0 media delle stelle che lo formano; questi ammassi tendono a disperdersi rapidamente, entro pochi milioni di anni. In molti casi, l'espulsione del gas da cui l'ammasso si \u00e8 formato ad opera della pressione di radiazione delle giovani stelle calde riduce la massa dell'ammasso a sufficienza da permettere una veloce disgregazione dello stesso.\nGli ammassi che invece hanno una massa sufficiente per restare integri possono restare tali anche per diverse decine di milioni di anni dopo che i residui nebulosi sono stati spazzati via, sebbene alla lunga tenderanno a disperdersi anch'essi a causa di fattori di destabilizzazione sia interni che esterni. Cause interne possono essere ricercate negli incontri ravvicinati fra le stelle membri: durante l'incontro ravvicinato fra due stelle, la velocit\u00e0 di una delle due pu\u00f2 aumentare oltre la velocit\u00e0 di fuga dell'ammasso, causandone l'espulsione dal sistema. Alla lunga questo processo porter\u00e0 alla progressiva dissoluzione dell'ammasso.\nEsternamente, mediamente ogni mezzo miliardo di anni, un ammasso aperto tende ad essere disturbato da fattori esterni, come il transito nei pressi o attraverso una nube molecolare gigante. Le forze gravitazionali di marea generate da questi incontri tendono a destabilizzare e a disgregare l'ammasso; pu\u00f2 capitare cos\u00ec che questo diventi una corrente stellare, le cui stelle non sono sufficientemente vicine per essere considerate un ammasso, pur restando tutte legate da un moto che punta nella stessa direzione e a velocit\u00e0 simili. La scala temporale in cui un ammasso si disgrega dipende dalla sua densit\u00e0 stellare iniziale: gli ammassi pi\u00f9 densi persistono pi\u00f9 a lungo. La vita media di un ammasso, ossia l'et\u00e0 in cui la met\u00e0 delle componenti degli ammassi si sono allontanate, varia fra i 150 e gli 800 milioni di anni, a seconda della densit\u00e0 iniziale.\nDopo che un ammasso non \u00e8 pi\u00f9 legato gravitazionalmente, molte delle sue componenti stellari si saranno gi\u00e0 separate, muovendosi in una direzione comune; l'ammasso si sar\u00e0 trasformato in una associazione stellare. Molte delle stelle pi\u00f9 luminose del Grande Carro sono membri di un antico ammasso aperto che ora si \u00e8 disperso, assumendo l'aspetto e le caratteristiche di un'associazione stellare, ora nota come Associazione dell'Orsa Maggiore. Alla fine, la leggera differenza fra le velocit\u00e0 relative delle stelle le porter\u00e0 a disperdersi nella galassia. Un ammasso pi\u00f9 grande \u00e8 noto invece come \"corrente stellare\".\nL'ammasso da cui ebbe origine il Sole, formatosi cinque miliardi di anni fa, \u00e8 ormai completamente dissolto e le sue stelle sono disperse nel disco della galassia, senza possibilit\u00e0 di poterle distinguere dalla popolazione galattica generale.\nStudi sull'evoluzione stellare.\nQuando viene creato un diagramma Hertzsprung-Russell sulle stelle di un ammasso aperto, risulta che la gran parte delle componenti giace sulla sequenza principale. Le stelle pi\u00f9 massicce hanno iniziato invece ad evolversi in giganti rosse; il punto in cui emerge sul diagramma l'uscita delle stelle dalla sequenza principale pu\u00f2 essere utilizzato per determinare l'et\u00e0 dell'ammasso.\nPoich\u00e9 le stelle di un ammasso aperto sono approssimativamente alla stessa distanza dalla Terra e si sono formate tutte nello stesso periodo di tempo, dagli stessi elementi nelle stesse quantit\u00e0, la differenza di magnitudine apparente fra le componenti dell'ammasso \u00e8 dovuta esclusivamente alla differenza di massa. Ci\u00f2 rende gli ammassi aperti molto utili nello studio dell'evoluzione stellare, dato che tramite la semplice comparazione fra le sue stelle vengono perfezionati molti parametri variabili.\nLo studio dell'abbondanza del litio e del berillio nelle stelle degli ammassi pu\u00f2 fornire delle indicazioni importanti riguardo all'evoluzione delle stelle e alla loro struttura interna. Mentre nel nucleo l'idrogeno non pu\u00f2 fondere in elio finch\u00e9 non si raggiunge una temperatura di circa 10 milioni di kelvin, il litio e il berillio vengono distrutti a temperature di 2,5 milioni di K e 3,5 milioni di K rispettivamente. Ci\u00f2 significa che la loro abbondanza dipende fortemente dal livello di rimescolamento a cui \u00e8 sottoposto il plasma all'interno della stella. Studiando la loro abbondanza negli ammassi aperti, alcune variabili come l'et\u00e0 e la composizione chimica sono risolte.\nGli studi hanno mostrato che l'abbondanza di questi elementi leggeri \u00e8 molto inferiore di quanto i modelli di evoluzione stellare predicano. Sebbene la ragione di questa carenza non sia ben compresa, vi \u00e8 la possibilit\u00e0 che i moti convettivi all'interno delle stelle possano estendersi in regioni dove il trasporto radiativo \u00e8 normalmente il modo di trasporto dominante dell'energia.\nGli ammassi aperti e la scala delle distanze astronomiche.\nLa determinazione della distanza degli oggetti astronomici \u00e8 di fondamentale importanza per la loro comprensione, ma la gran parte di essi sono troppo lontani perch\u00e9 la loro distanza possa essere determinata direttamente. La calibrazione della scala delle distanze cosmiche si basa su una sequenza di misure indirette e talvolta incerte relative agli oggetti pi\u00f9 vicini per i quali le distanze possono essere misurate direttamente ed applicate poi agli oggetti lontani. Gli ammassi aperti sono un punto cruciale di questa sequenza.\nLa distanza degli ammassi aperti pi\u00f9 vicini pu\u00f2 essere misurata direttamente con due metodi: il primo \u00e8 quello della parallasse (il piccolo cambiamento della posizione apparente nel corso di un anno causato dal movimento della Terra da un lato all'altro della sua orbita attorno al Sole), che consente di misurare la distanza delle stelle dell'ammasso come se fossero una qualunque altra stella; ammassi come le Pleiadi, le Iadi e pochi altri compresi entro un raggio di 500 anni luce da noi sono sufficientemente vicini da poter consentire lo sfruttamento di questo metodo. Il satellite Hipparcos ha fornito delle misure accurate per alcuni ammassi tramite la parallasse.\nIl secondo metodo diretto \u00e8 quello chiamato metodo degli ammassi in movimento; si basa sul fatto che le stelle di un ammasso possiedono un moto proprio comune attraverso lo spazio. Le misure del moto proprio dei membri di un ammasso e la determinazione del loro moto apparente nel cielo rivela il loro punto di fuga; la velocit\u00e0 radiale degli stessi pu\u00f2 essere determinata tramite la misurazione dell'effetto Doppler del loro spettro elettromagnetico, e una volta note velocit\u00e0, moto proprio e distanza angolare dall'ammasso al punto di fuga, tramite la trigonometria si pu\u00f2 ottenere la distanza dell'ammasso. La misura della distanza delle Iadi \u00e8 l'esempio pi\u00f9 noto dell'applicazione di questo metodo, che ha fornito un valore di 46,3 parsec.\nUna volta stabilite le distanze degli ammassi pi\u00f9 vicini, queste prime tecniche possono essere estese per calcolare la scala delle distanze di ammassi pi\u00f9 lontani. Incrociando la sequenza principale sul diagramma HR per un ammasso ad una distanza nota con quella di un altro ammasso pi\u00f9 lontano, si pu\u00f2 stimare la distanza di quest'ultimo ammasso. Gli ammassi aperti pi\u00f9 vicini sono le Iadi, mentre l'associazione stellare dell'Orsa Maggiore si trova alla met\u00e0 della distanza delle prime; l'ammasso aperto pi\u00f9 distante noto nella nostra Galassia \u00e8 Berkeley 29, posto a circa 15.000 parsec da noi. Gli ammassi aperti sono individuabili con facilit\u00e0 pure in molte galassie del Gruppo Locale.\nUna conoscenza accurata della distanza degli ammassi aperti \u00e8 fondamentale anche per calibrare la relazione di periodo di luminosit\u00e0 delle stelle variabili come le Cefeidi o le variabili RR Lyrae, utilizzate come candele standard; queste stelle luminose possono essere individuate a grandi distanze e sono utilizzate per determinare le scale di distanza delle galassie del Gruppo Locale."}
{"id": "552", "revid": "12067", "url": "https://it.wikipedia.org/wiki?curid=552", "title": "Acronimo ricorsivo", "text": ""}
{"id": "554", "revid": "767487", "url": "https://it.wikipedia.org/wiki?curid=554", "title": "Association a\u00e9ronautique et astronautique de France", "text": "LAssociation a\u00e9ronautique et astronautique de France, in acronimo AAAF, \u00e8 una associazione francese del settore aerospaziale.\n\u00c8 nata nel 1971 dall'unione dell\"'Association fran\u00e7aise des ing\u00e9nieurs et techniciens de l'a\u00e9ronautique et de l'espace\" (AFITAE) fondata nel 1945, e della \"Soci\u00e9t\u00e9 fran\u00e7aise d'astronautique\" (SFA), fondata nel 1955. \nL'attivit\u00e0 dell'AAAF consiste nel mettere in contatto persone interessate per ragioni professionali o personali al settore aerospaziale per rappresentare il loro punto di vista e per portare avanti la divulgazione delle conoscenze scientifiche e tecnologiche legate all'industria aerospaziale e della sua storia. I suoi soci sono in prevalenza tecnici, ingegneri e ricercatori. Tra i suoi partner industriali ci sono le pi\u00f9 grandi industrie nazionali ed europee del settore, come Thales Alenia Space, EADS e Arianespace. I suoi soci onorari comprendono tra l'altro l'ex presidente della Federazione astronautica internazionale Roger Chevalier e l'astronauta Jean-Fran\u00e7ois Clervoy.\n\u00c8 socio fondatore della Confederazione europea delle associazioni aerospaziali (CEAS) insieme con l'associazione equivalente tedesca Deutsche Gesellschaft f\u00fcr Luft \u2013 und Raumfahrt Lilienthal \u2013 Oberth e.V. (DGLR), la britannica Royal Aeronautical Society (RAES) e l'italiana Associazione italiana di aeronautica e astronautica (AIDAA).\nCollegamenti esterni.\nSito ufficiale dell'Association a\u00e9ronautique et astronautique de France"}
{"id": "559", "revid": "628767", "url": "https://it.wikipedia.org/wiki?curid=559", "title": "Aree protette in Tasmania", "text": "Lista delle aree protette in Tasmania\nLa Tasmania \u00e8 un piccolo Stato, ma ha un notevole numero di aree protette distinte, che coprono il 32,23% del territorio (2.203.383 ettari), 19 di queste sono Parchi Nazionali (20,94%, 1.403.762 ettari)."}
{"id": "566", "revid": "125168795", "url": "https://it.wikipedia.org/wiki?curid=566", "title": "ARPANET", "text": "ARPANET (acronimo di \"\"Advanced Research Projects Agency NETwork\", in italiano \"Rete dell'Agenzia per i progetti di ricerca avanzati\"\"), anche scritto ARPAnet o Arpanet, fu una rete di computer studiata e realizzata nel 1969 dalla DARPA, l'agenzia del Dipartimento della Difesa degli Stati Uniti responsabile dello sviluppo di nuove tecnologie ad uso militare di cui anche gli universitari potevano fare uso. Si tratta della forma per cos\u00ec dire embrionale dalla quale poi nel 1983 nacque Internet. Non era stata ideata, come solitamente si tende a pensare per scopi militari statunitensi, ma per collegare due universit\u00e0 americane durante il periodo della guerra fredda. Gli sforzi per utilizzarla per la sicurezza nazionale avvennero molto dopo. Nacque cos\u00ec uno dei pi\u00f9 grandi progetti civili, una rete globale che collega tutta la Terra.\nStoria.\nNel 1958 il Governo degli Stati Uniti decise di creare un istituto di ricerca. L'istituto venne denominato ARPA (acronimo di \"Advanced Research Projects Agency\") e il suo compito era ambizioso: cercare soluzioni tecnologiche innovative. Fra gli incarichi dell'Agenzia c'era quello di trovare una soluzione alle problematiche legate alla sicurezza e disponibilit\u00e0 di una rete di telecomunicazioni.\nIl progetto venne sviluppato negli anni '60 in piena Guerra fredda con la collaborazione di varie universit\u00e0 americane e, secondo molte fonti, aveva lo scopo di costruire una rete di comunicazione militare in grado di resistere anche ad un attacco nucleare su vasta scala (questa idea deriva dagli studi che Paul Baran aveva iniziato nel 1959 alla RAND Corporation sulle tecnologie di comunicazione sicura). Secondo altre fonti, invece, questa tesi \u00e8 una leggenda alimentata da un articolo sul \"Time\" del 1993 di Philip Elmer-Dewitt..\nAlle origini ARPAnet era una rete militare finalizzata allo scambio di informazioni, un sistema che doveva essere veloce e sicuro.\nNel 1969 fu pubblicata la prima RFC.\nPer tutti gli anni Settanta ARPAnet continu\u00f2 a svilupparsi in ambito universitario e governativo, ma dal 1974, con l'avvento dello standard di trasmissione TCP/IP (Transmission Control Protocol/Internet Protocol), il progetto della rete prese ad essere denominato Internet.\n\u00c8 negli anni ottanta, grazie all'avvento dei personal computer, che un primo grande impulso alla diffusione della rete al di fuori degli ambiti pi\u00f9 istituzionali e accademici ebbe il suo successo, rendendo di fatto potenzialmente collegabili centinaia di migliaia di utenti. Fu cos\u00ec che gli \"utenti\" istituzionali e militari cominciarono a rendere partecipi alla rete i membri della comunit\u00e0 scientifica, che iniziarono cos\u00ec a scambiarsi informazioni e dati, ma anche messaggi estemporanei ed a coinvolgere, a loro volta, altri \"utenti\" comuni. Nacquero in questo modo, spontaneamente, l'e-mail o posta elettronica, i primi newsgroup e di fatto \"una rete\": Internet.\nDa Arpanet a Internet.\nNel 1983 ARPA esaur\u00ec il suo scopo: lo stato chiuse l'erogazione di fondi pubblici, la sezione militare si isol\u00f2, necessitando di segretezza assoluta a protezione delle proprie informazioni, e nacque perci\u00f2 MILNET.\nCon il passare del tempo, l'esercito si disinteress\u00f2 sempre pi\u00f9 del progetto (fino ad abbandonarlo nel 1990), che rimase sotto il pieno controllo delle universit\u00e0, diventando un utile strumento per scambiare le conoscenze scientifiche e per comunicare.\nIn seguito, nei primi anni novanta, con i primi tentativi di sfruttamento commerciale, grazie a una serie di servizi offerti da varie aziende, ebbe inizio il vero boom di Arpanet, nel frattempo rinominata Internet, e negli stessi anni nacque una nuova architettura capace di semplificare enormemente la navigazione: il World Wide Web, inventato da Tim Berners-Lee nel 1989.\nARPANET fu la prima rete a commutazione di pacchetto del mondo.\nLa commutazione di pacchetto, ora base dominante della tecnologia usata per il trasferimento di voce e dati in tutto il mondo, era un concetto nuovo e importante nelle telecomunicazioni. Mediante questa tecnica, i messaggi e le informazioni vengono suddivisi in pacchetti dati di lunghezza fissa e ogni singolo pacchetto diventa un'unit\u00e0 a s\u00e9 stante, capace di viaggiare sulla rete in modo completamente autonomo. Non \u00e8 importante che tutti i pacchetti che compongono un determinato messaggio rimangano uniti durante il percorso o arrivino nella sequenza giusta. Le informazioni che essi convogliano al loro interno sono sufficienti per ricostruire, una volta arrivati a destinazione, l'esatto messaggio originale.\nLa sostanziale differenza con Internet \u00e8 che quest'ultima si compone di migliaia di singole reti, ciascuna che raccoglie a sua volta un numero pi\u00f9 o meno grande di host. Il sistema di connessione pu\u00f2 essere vario: fibra ottica per le grandi distanze, cavo coassiale e doppino telefonico, satellite, onde radio, raggi infrarossi. Si tratta di un mondo in continua trasformazione, ma nel suo insieme lo spazio Internet \u00e8 sempre disponibile e la sua esistenza non dipende dall'iniziativa di una singola azienda oppure di un singolo governo."}
{"id": "568", "revid": "712828", "url": "https://it.wikipedia.org/wiki?curid=568", "title": "Anime", "text": "Il termine \u00e8 un neologismo con cui in Giappone, a partire dalla fine degli anni settanta del XX secolo, si indicano l'animazione e i film d'animazione (giapponesi e non), mentre in Occidente viene comunemente utilizzato per indicare le opere di animazione di produzione giapponese, comprese quelle precedenti l'esordio del lemma stesso.\nL'anime \u00e8 allo stesso tempo un prodotto di intrattenimento commerciale, un fenomeno culturale popolare di massa e una forma d'arte tecnologica. Esso \u00e8 indirizzato a diverse tipologie di pubblico, dai bambini, agli adolescenti, agli adulti, fino ad arrivare a una specializzazione del target sostanzialmente mutuata da quella esistente per i manga (fumetti giapponesi), con anime concepiti per categorie socio-demografiche specifiche quali impiegati, casalinghe, studenti e altro. Essi possono, pertanto, trattare soggetti, argomenti e generi molto diversi tra loro come amore, avventura, fantascienza, storie per bambini, letteratura, sport, fantasy, erotismo e molto altro ancora.\nGli anime possono essere prodotti in diversi formati: per la televisione come serie televisive, direttamente per il mercato home video come original anime video (OAV), per il cinema come lungometraggi, mediometraggi o cortometraggi e, pi\u00f9 di recente, per internet e la web TV come original net anime (ONA).\nDefinizione.\nIn giapponese \"anime\" indica qualsiasi forma di animazione, indipendentemente dall'origine geografica e dallo stile. Al di fuori del Giappone il termine viene invece utilizzato per riferirsi esclusivamente alle opere di animazione di produzione giapponese. Secondo l'ipotesi pi\u00f9 accreditata, la parola deriva dall'abbreviazione di , traslitterazione giapponese della parola inglese \"animation\", ovvero \"animazione\". Tuttavia, un filone minoritario ritiene che l'origine del termine sia da individuarsi invece nel francese \"anim\u00e9\", \"animato\". In Giappone l'uso del neologismo inizi\u00f2 ad attestarsi a partire dagli anni sessanta e settanta, sostituendo denominazioni precedenti, come , \"kuga\" (\"flip-book\"), o . Dal Giappone il lemma si \u00e8 poi diffuso in tutto il mondo a partire dagli anni ottanta.\nSebbene nell'accezione pi\u00f9 generica e accettata \"anime\" venga appunto usato come sinonimo di \"cartone animato giapponese\", in ambito accademico, giornalistico e commerciale questa definizione \u00e8 controversa e ne sono state proposte anche formulazioni alternative. Per Susan J. Napier anime \u00e8 allo stesso tempo un prodotto di intrattenimento commerciale, un fenomeno culturale popolare di massa e una forma d'arte tecnologica. Studiosi come Tsunaga Nobuyuki, Thomas Lamarre e Marco Pellitteri ne hanno proposto una definizione pi\u00f9 ristretta, come una tipologia di animazione giapponese che si \u00e8 diversificata a partire dagli anni sessanta con le produzioni televisive, e incentrata su un insieme di stilemi comuni fatto di tecniche, processi e multimedialit\u00e0. Seguendo questa prospettiva, altri accademici come Jonathan Clements hanno sottolineato che una definizione complessiva di anime non pu\u00f2 prescindere dal suo essere oggetto ed evento, analizzandolo quindi nel contesto di come viene generato, distribuito e fruito: sarebbero quindi elementi indissolubilmente legati a esso i processi produttivi degli studi di animazione nipponici, il mercato, i canali di distribuzione e l'intermedialit\u00e0 con altre forme espressive come i manga, le light novel o le visual novel. In questo modo l'anime non sarebbe quindi un'entit\u00e0 precisa e immutabile, ma \u00abun'articolazione di sistemi concettuali che si \u00e8 formata e modificata nel corso del tempo in risposta a problematiche, tradizioni e influenze\u00bb.\nPi\u00f9 spesso, in termini non rigorosi, gli anime vengono identificati in base alle loro caratteristiche narrative, estetiche, stilistiche e visuali, che sono anche quelle pi\u00f9 immediatamente riconoscibili dai fruitori. Secondo questa lettura il medium \u00e8 definito come un insieme di immagini, tematiche e linguaggi comuni, tra cui quelli pi\u00f9 frequentemente citati sono: una narrazione continua che si dipana per pi\u00f9 episodi, l'utilizzo di cliffhanger e la loro risoluzione tramite eucatastrofi, un character design minimale e iconico, grande variet\u00e0 cromatica, l'uso di animazione limitata, la creazione di un senso di spazio tramite il movimento, una grande abbondanza di tagli, e l'utilizzo di tecniche cinematografiche e di montaggio per rappresentare pi\u00f9 prospettive e dettagli di una stessa scena. Considerando questa definizione di anime come stile e non per forza legato a una particolare area geografica, e viste le caratteristiche di transnazionalit\u00e0 proprie del medium, alcuni autori, giornalisti e case di produzione occidentali hanno iniziato a riferirsi a certe opere di animazione occidentali come \"anime\", sebbene la tendenza prevalente sia di considerarle animazioni \"in stile anime\" o \"influenzate dagli anime\".\nNella definizione di anime viene spesso anche posto l'accento su quanto l'animazione giapponese differisca da quello che gli spettatori occidentali sono soliti aspettarsi dai cartoni animati, ovvero opere in stile Disney, per bambini e con contenuti e tematiche leggeri. Gli anime sono infatti indirizzati a diverse tipologie di pubblico, bambini cos\u00ec come adulti, e possono trattare di soggetti, argomenti e generi molto diversi tra loro come amore, avventura, fantascienza, sport, fantasy, dramma, erotismo, pornografia e molto altro ancora.\nStoria.\nLe origini.\nLe origini dell'animazione giapponese sono individuabili gi\u00e0 alla fine del periodo Edo, quando alcuni pittori presero a riprodurre dettagliatamente sequenze di movimenti, come nel caso delle danze orientali disegnate da Katsushika Hokusai, e in Giappone comparve l', una sorta di variante della lanterna magica che veniva impiegata come forma di precinema in spettacoli fissi o itineranti o venduta come giocattolo alle classi pi\u00f9 abbienti.\nAll'inizio del XX secolo iniziarono a diffondersi in Giappone le prime animazioni rudimentali, composte da brevi filmati di disegni fotografati in sequenza, provenienti dalla Francia, Germania, Stati Uniti e Russia, che spinsero artisti nipponici a sperimentare con queste nuove tecniche pioneristiche. \"Katsud\u014d Shashin\", un filmato ritenuto antecedente al 1915 di autore sconosciuto e mai proiettato pubblicamente, viene a volte citato come il primo esempio di anime. I pionieri dell'animazione giapponese furono il pittore Seitar\u014d Kitayama e i vignettisti Oten Shimokawa e Jun'ichi K\u014duchi. A partire dal 1917, a pochi mesi l'uno dall'altro, furono presentati diversi filmati d'animazione, all'epoca chiamati , frutto dei loro sforzi. A essere proiettato per primo fu probabilmente di Shimokawa nel gennaio del 1917 per lo studio cinematografico Tenkatsu; la prima opera di Kitayama, , segu\u00ec a maggio per lo studio Nikkatsu, mentre a giugno usc\u00ec di K\u014duchi, che lavorava per lo studio Kobayashi Shokai. I tre realizzarono 18 filmati nel solo 1917 e furono anche i primi a fondare studi di animazione dedicati: Kitayama nel 1921 e K\u014duchi nel 1923; tuttavia gi\u00e0 negli anni trenta avevano abbandonato il medium e gran parte delle loro opere venne distrutta nel grande terremoto del Kant\u014d del 1923. Questi primi lavori erano realizzati con tecniche sperimentali e artigianali: con illustrazioni schizzate alla lavagna o su carta e poi fotografate, disegnando direttamente sulla pellicola o usando la pi\u00f9 economica e pratica cutout animation.\nCon il terremoto del Kant\u014d la nascente industria dell'animazione giapponese si trasfer\u00ec nella regione del Kansai, che ne rimase il fulcro per i successivi trent'anni. Durante questo periodo il settore sub\u00ec una radicale trasformazione verso una produzione pi\u00f9 strutturata e industrializzata, che poteva reggersi autonomamente grazie ai propri profitti, e vennero fissati i primi standard per le tecniche e i processi produttivi. Influenzata dalle contemporanee produzioni animate statunitensi, una nuova generazione di autori contribu\u00ec a raffinare e ad apportare innovazioni al medium. Tra le figure di riferimento ci furono Sanae Yamamoto, che nel 1924 realizz\u00f2 il cortometraggio , e Nobur\u014d \u014cfuji, autore nel 1927 di , il primo anime a incorporare una traccia audio in forma dell'ouverture del Guglielmo Tell. Nel 1932 vide la luce la prima produzione con il sonoro parlato, di Kenz\u014d Masaoka, che per\u00f2 non reggeva ancora il confronto con le coeve produzioni americane. Masaoka fu anche il primo a utilizzare come materiale di lavoro i cosiddetti \"cel\", ovvero fogli trasparenti di acetato di cellulosa, che diventeranno lo standard del settore. In questo periodo avvennero inoltre i primi esperimenti con il colore, che per\u00f2 si attest\u00f2 solo negli anni cinquanta. I filmati prodotti erano di breve durata e raffiguravano soprattutto commedie umoristiche o racconti di miti e favole orientali, ma anche opere a scopi didattici e pubblicitari, che avrebbero pi\u00f9 facimente potuto aggirare la rigida censura di quegli anni. Venivano proiettati prevalentemente nelle sale cinematografiche, ma anche in negozi, scuole e istituzioni pubbliche per le quali spesso erano commissionati.\nTali rapidi progressi furono possibili per via della politica espansionistica e nazionalista del governo giapponese degli anni trenta, il quale incoraggi\u00f2 e finanzi\u00f2 l'industria cinematografica e dell'animazione soprattutto come strumento di propaganda e valorizzazione della cultura nipponica. Cos\u00ec il primo lungometraggio animato giapponese, di Mitsuyo Seo, venne prodotto nel 1945 con fondi della Marina imperiale per raccontare la storia patriottica di Momotar\u014d, che con il suo esercito di animali antropomorfi pone sotto assedio e conquista una base navale nemica in Nuova Guinea. Complessivamente, tra il 1917 e il 1945 furono realizzati almeno 400 filmati d'animazione, dei quali per\u00f2, tra terremoti, bombardamenti e censura governativa, \u00e8 rimasto ben poco.\nDal dopoguerra agli anni ottanta.\nAl termine della seconda guerra mondiale, la grave crisi economica e i contrasti politici e sociali resero molto difficile l'impegno di risorse nel settore. Le dimensioni degli studi d'animazione, le produzioni e la qualit\u00e0 diminuirono e ci vollero diversi anni perch\u00e9 l'attivit\u00e0 riprendesse in modo costante. Un ruolo chiave gioc\u00f2 la neonata Toei D\u014dga, che nel 1958 fece uscire di Taiji Yabushita, il primo lungometraggio anime a colori. Questa produzione segn\u00f2 l'inizio della \u00abnuova era dell'animazione nipponica\u00bb, a cui fecero seguito una serie di film dello studio che divennero dei classici dell'animazione e che ebbero un'influenza notevole sulle opere successive. Alle loro produzioni erano inoltre coinvolti numerosi artisti che in seguito fonderanno propri studi di animazione, portando con s\u00e9 le esperienze maturate alla Toei.\nIn questo periodo due fattori si rivelarono decisivi allo sviluppo dell'animazione giapponese: da un lato l'esistenza in Giappone di un mercato estremamente fiorente e dinamico dei fumetti, detti manga, che avrebbero formato un campionario inesauribile di materiale a cui attingere e un traino economico da sfruttare; dall'altro la diffusione della televisione negli anni sessanta, che allargher\u00e0 enormemente la platea e le possibilit\u00e0 commerciali degli anime. del 1960 fu il primo film anime a essere trasmesso in televisione, seguito nel 1961 dalla prima serie televisiva con . Fu per\u00f2 il successo della serie \"Astro Boy\" di Osamu Tezuka a segnare uno spartiacque nella storia del settore. Tezuka, che era gi\u00e0 attivo come \"mangaka\" e aveva lavorato a tre film della Toei, realizz\u00f2 il progetto dopo aver fondato il suo proprio studio di animazione, Mushi Production, nel 1961. La serie, tratta dal manga omonimo dello stesso Tezuka, segue le avventure di Atom, un robot dall'aspetto di un bambino che protegge il mondo dai crimini e dalle ingiustizie. La serie televisiva in bianco e nero dur\u00f2 per ben 193 episodi, dal 1963 al 1966, e fu la prima a presentare puntate di trenta minuti. Nel 1965 Tezuka realizz\u00f2 sempre con la Mushi anche la prima serie televisiva animata a colori di successo, \"Kimba - Il leone bianco\", basata su un altro suo manga. Influenzato dall'estetica e dalla tecnica dei film di Walt Disney, Tezuka emul\u00f2 e affin\u00f2 i processi produttivi statunitensi per permettere una produzione continua, ridurre i costi e limitare il numero di frame nelle sue produzioni. Inoltre apr\u00ec la strada a nuovi canali di finanziamento come la vendita di licenze o il merchandising. Le sue opere e le sue pratiche ebbero un'influenza profonda e duratura sui suoi successori e sullo sviluppo dell'animazione giapponese in una vera e propria industria.\nDalla met\u00e0 degli anni sessanta in poi la scena dell'animazione giapponese conobbe una crescita continua, gli studi di produzione si moltiplicarono, si affinarono sempre pi\u00f9 le tecniche, e le televisioni private, cos\u00ec come la televisione di Stato NHK, aumentarono progressivamente la loro domanda di serie animate. Inoltre i personaggi degli anime vennero sfruttati a fini pubblicitari per i prodotti pi\u00f9 disparati, garantendo cos\u00ec alle case di produzione entrate ulteriori, e cominci\u00f2 anche a prendere piede il finanziamento diretto delle serie da parte di comitati produttivi e sponsor, finalizzato al successivo merchandising di gadget e modellini. Questo vero e proprio \"anime boom\" continu\u00f2 fino agli anni ottanta, tanto che dal dopoguerra alla met\u00e0 degli anni novanta si stima siano state prodotte complessivamente circa opere ufficiali.\nContestualmente si assistette all'articolazione della produzione in una molteplicit\u00e0 di target, formati e generi, per venire incontro alle richieste di un pubblico sempre pi\u00f9 vasto e variegato. Tra i filoni pi\u00f9 rappresentativi figurano gli anime robotici o \"mecha\", che conobbero il loro apice negli anni settanta con le saghe dei \"super robot\" di G\u014d Nagai e il realismo inaugurato da Yoshiyuki Tomino nel franchise \"Gundam\". Per i pi\u00f9 piccoli abbondarono le serie fantasy, fiabesche o storiche prodotte da grandi studi come Toei Animation e Nippon Animation, la quale con il \"World Masterpiece Theater\" diede avvio nel 1975 a una popolare serie di adattamenti di romanzi occidentali per ragazzi. Le commedie e le opere drammatiche furono altres\u00ec tra i generi pi\u00f9 diffusi, soprattutto i drammi sportivi. Risalgono a questo periodo anche le prime opere indirizzate a un pubblico femminile: una corrente inaugurata da \"La principessa Zaffiro\" di Tezuka e \"Mim\u00ec e la nazionale di pallavolo\" della Tokyo Movie Shinsha sul finire degli anni sessanta, a cui si aggiunse negli anni ottanta il sottogenere \"mah\u014d sh\u014djo\", e che port\u00f2 nuovi temi nel medium come l'emancipazione, la scoperta di s\u00e9 stessi e le storie d'amore. La diffusione delle videocassette e dei videoregistratori e la conseguente esplosione del mercato home video negli anni ottanta diede origine a un nuovo tipo di produzione, il cosiddetto original anime video (OAV), nato ufficialmente nel 1983 con \"Dallos\". Questo nuovo canale di distribuzione favor\u00ec la nascita di studi e progetti pi\u00f9 piccoli, che potevano finanziarsi anche senza i pi\u00f9 cospicui budget televisivi, e costitu\u00ec la valvola di sfogo per contenuti pi\u00f9 maturi o pornografici che non avrebbero potuto trovare spazio nei palinsesti tv. In questo periodo emersero anche un numero di autori originali che segneranno i decenni a seguire, quali tra gli altri Isao Takahata, Hayao Miyazaki e Katsuhiro \u014ctomo, il cui film colossal \"Akira\" del 1988, in particolare, contribu\u00ec in maniera determinante alla diffusione e al successo degli anime in Occidente.\nSviluppi contemporanei.\nCon lo scoppio della bolla speculativa giapponese nel 1991 e la seguente recessione e stagnazione economica, anche il mercato degli anime, soprattutto televisivi, sub\u00ec una brusca battuta di arresto, e gli studi di animazione dovettero affrontare debiti crescenti, difficolt\u00e0 finanziarie e una generale crisi di idee. La risposta furono una serie di opere innovative che uscirono a partire dal 1995, esemplificate da \"Neon Genesis Evangelion\" di Hideaki Anno, che segnarono i canoni di una cosiddetta \u00abnuova animazione seriale\u00bb: ossia una maggiore autorialit\u00e0, la concentrazione delle risorse in serie pi\u00f9 brevi e facili da vendere, un'impostazione registica ancora pi\u00f9 vicina alla cinematografia dal vero, un drastico ridimensionamento del rapporto di dipendenza dai soggetti dei manga e una maggiore libert\u00e0 dai vincoli del merchandising. \u00c8 nell'ambito di questo rilancio che emersero nuovi talenti e figure di riferimento quali, oltre al gi\u00e0 citato Anno, Mamoru Oshii, Satoshi Kon e Shin'ichir\u014d Watanabe.\nIntanto se in Giappone gli anime faticavano, a livello internazionale negli anni novanta e duemila raccolsero sempre pi\u00f9 interesse e un sempre maggior bacino di spettatori. Questo permise ad alcuni franchise e studi di animazione di consolidarsi e fece aumentare la domanda per nuove serie, al cui finanziamento iniziarono a interessarsi anche aziende occidentali. Nei primi quindici anni del XXI secolo la produzione di animazione commerciale in Giappone crebbe enormemente, contando pi\u00f9 della met\u00e0 delle oltre opere prodotte dal 1958 nei vari formati. In questo periodo si assistette a un aumento della multimedialit\u00e0, alla diffusione dell'animazione digitale e della computer grafica 3D per contenere i costi di produzione, e a una maggiore apertura a fasce di mercato sempre pi\u00f9 diversificate. L'avvento di Internet assicur\u00f2 nuove possibilit\u00e0 di distribuzione, come lo streaming, il simulcast e gli original net anime (ONA), garantendo una diffusione e una richiesta senza precendenti dell'animazione giapponese, ma generando anche una serie di sfide e interrogativi per il futuro del medium, come la copia e la fruizione illegale di contenuti, lo sviluppo di animazione in stile anime al di fuori del Giappone, la concorrenza di altri media, la necessit\u00e0 di nuovi impulsi creativi e tecnici, o la saturazione del mercato.\nContenuti e riferimenti culturali.\nGli anime presentano spesso storie pi\u00f9 complesse e articolate rispetto a quelle dei cartoni animati occidentali. La caratterizzazione e lo sviluppo dei personaggi hanno un peso maggiore: cos\u00ec per i protagonisti \u00e8 pi\u00f9 importante la loro motivazione, lealt\u00e0 e forza di volont\u00e0 invece della semplice vittoria; i clich\u00e9 sugli antagonisti vengono deliberatamente evitati, rendendo i cattivi spesso particolarmente belli d'aspetto o dando loro trascorsi e motivazioni convincenti che spiegano il loro comportamento; frequenti sono poi gli antieroi e i cambi di fazione dei personaggi, e anche la morte di protagonisti o figure amate dal pubblico non \u00e8 rara. Il ruolo delle donne spazia da figure di primo piano che godono della stessa considerazione degli uomini, quali donne-guerriere o ragazze con poteri magici, a parti femminili pi\u00f9 tradizionali come quello della madre e casalinga premurosa che resta in secondo piano o della studentessa carina, tranquilla ed empatica, epitomizzate dal concetto di \"yasashii\", ovvero \"semplice, dolce, gentile\". La corrispondenza di queste immagini femminili con la reale condizione della donna nella societ\u00e0 giapponese \u00e8 tuttora oggetto di dibattito.\nGli anime sono fortemente radicati nella cultura giapponese: vari e numerosi sono infatti i richiami a elementi del costume e della societ\u00e0 nipponici, elementi che spesso offrono contributi determinanti di contenuto e di estetica e che possono risultare difficili da comprendere per gli spettatori stranieri. Questo fenomeno \u00e8 pi\u00f9 marcato nelle produzioni pi\u00f9 vecchie, che erano state realizzate considerando il solo mercato domestico, mentre, con l'internazionalizzazione del medium, nelle opere pi\u00f9 recenti si assiste sempre pi\u00f9 frequentemente a una contaminazione delle fonti. I riferimenti culturali giapponesi risultano ovviamente pi\u00f9 evidenti nelle opere storiche, mitologiche o \"slice of life\", ma sono riscontrabili come sottotesto anche in tanti altri generi, anche quelli che meno hanno a che fare con la realt\u00e0, come il fantasy e la fantascienza.\nLe religioni e i sistemi di pensiero tradizionali giapponesi hanno grande influenza sul medium. Lo shintoismo si esplicita in una visione animistica della natura, popolata da spiriti e demoni, nella citazione di innumerevoli miti, leggende e figure folcloristiche, spesso reinterpretati anche in chiave moderna e con una morale esplicita, e nell'inclusione nella vita quotidiana di elementi fantastici e appartenenti a realt\u00e0 situate oltre la normale soglia della percezione umana. Il rispetto tipicamente asiatico della societ\u00e0 e delle gerarchie trae origine dagli insegnamenti del confucianesimo, mentre dal buddhismo giapponese e dallo zen derivano compassione e un approccio pragmatico e diretto alla realt\u00e0, che si manifesta anche nella scelta di storie d'azione, significando gli anime pur sempre intrattenimento e spettacolarit\u00e0.\nAltro fattore che porta negli anime tradizioni, aneddoti e situazioni \u00e8 il \"bushido\", il codice di condotta del nobile guerriero. Le storie degli anime tendono in particolare a unire gli aspetti del e del per fornire il giusto grado di spettacolarizzazione dei combattimenti, ma anche per rappresentare il percorso morale e formativo del protagonista e le sue qualit\u00e0 di giustizia, senso del dovere, lealt\u00e0, compassione, onore, onest\u00e0 e coraggio, che possono esprimersi negli ambiti pi\u00f9 disparati. Talvolta il fine ultimo di tale percorso di crescita \u00e8 addirittura l'acquisizione di una consapevolezza della vacuit\u00e0 della realt\u00e0, dell'ego e dell'esistenza materiale, cos\u00ec che nemmeno la morte sia pi\u00f9 motivo di timore. Classico \u00e8 anche il conflitto tra \"giri\" e \"ninj\u014d\", ovvero tra il senso del dovere nei confronti degli altri e pi\u00f9 in generale della societ\u00e0, e la propria felicit\u00e0 personale, che si riflette nei comportamenti e nelle scelte dei protagonisti degli anime, fino ad arrivare anche all'estremo .\nUn ruolo importante riveste il rispetto delle relazioni e delle regole sociali, che vanno dall'attenzione alla famiglia, al rispetto per i pi\u00f9 anziani e in generale per le figure guida come il o il \"senpai\", all'uso di linguaggio e suffissi onorifici, a cui fa da contraltare la vita allettante, libera ma anche pericolosa dei lupi solitari. A questi temi sociali si aggiungono tematiche ambientali come il complesso rapporto tra uomo, natura e tecnologia, la protezione dell'ambiente, o i vantaggi e i pericoli della tecnica, a cui \u00e8 strettamente legato il trauma collettivo tutto giapponese della bomba atomica, che prende forma nell'animazione in ordigni e catastrofi dalle conseguenze spaventose per il mondo e per l'umanit\u00e0. Sotto altro profilo, il rapporto uomo-tecnologia costituisce anche il versante privilegiato attraverso il quale gli anime recepiscono e rielaborano la modernit\u00e0, risultando un connubio inscindibile di antico e di nuovo. A livello politico e militare, a fianco a opere pacifiste ambientate in mondi fantastici, realistici o distopici, esistono anche storie legate alla propaganda o apologetiche della guerra, o altre che minimizzano l'imperialismo giapponese o che attribuiscono al paese un ruolo di vittima nella seconda guerra mondiale.\nInfine un certo grado di sessualit\u00e0 e di nudit\u00e0 non \u00e8 considerato tab\u00f9 neanche nell'ambito pi\u00f9 mainstream o nelle opere rivolte ai pi\u00f9 piccoli, e trae origine dal diverso rapporto che i giapponesi hanno col corpo umano rispetto agli occidentali. Anche personaggi esplicitamente o velatamente omosessuali, figure androgine o ambigue, e comportamenti atipici per certi generi sessuali compaiono frequentemente, e si manifestano in immagini ideali di uomini \"bish\u014dnen\", in donne che agiscono in ambiti tipicamente maschili, nel travestitismo e nel \"gender bender\". Conseguenza di questa diversa sensibilit\u00e0 \u00e8 anche l'abbondanza di comicit\u00e0 legata all'umorismo scatologico e sessuale.\nGeneri.\nNel loro insieme gli anime si rivolgono all'intero campionario di fasce d'et\u00e0 e strati sociali. Mutuando la tradizionale classificazione dei manga in target demografici, anche i prodotti animati vengono spesso catalogati per pubblico di destinazione in base all'et\u00e0 e al sesso. Per molti anime, tuttavia, specie quelli non tratti da fumetti, questa attribuzione pu\u00f2 rivelarsi difficile o addirittura impossibile. E di frequente opere concepite per un particolare target finiscono per accattivare anche altre fasce. Si distinguono le seguenti tipologie di massima:\nI target hanno un'influenza anche sui generi, sui formati e sulla distribuzione degli anime. Ciascun gruppo demografico privilegia infatti determinati soggetti rispetto ad altri, per cui un anime che ad esempio tratti di fantascienza sar\u00e0 pi\u00f9 probabilmente uno \"sh\u014dnen\" che uno \"sh\u014djo\", e cos\u00ec via. Inoltre le produzioni cinematografiche e televisive sono destinate principalmente ai bambini e alle famiglie, mentre nel mercato home video o nella fascia televisiva notturna \u00e8 pi\u00f9 probabile incontrare opere indirizzate a un pubblico pi\u00f9 maturo.\nGli anime presentano la stessa variet\u00e0 di generi narrativi di qualsiasi altro medium: dalla commedia al drammatico, storie per bambini, letteratura, storico, avventura, azione, fantascienza, fantasy, orrore, thriller, giallo, sportivo, romantico, \"slice of life\", umoristico o erotico. Si ritrovano tuttavia anche generi, sottogeneri e tipi esclusivi della narrativa giapponese. \"Aniparo\", ad esempio, indica parodie di altri anime spesso realizzati in stile \"super deformed\". Nel campo dell'azione e sportivo, frequenti sono le storie di arti marziali, che pescano a piene mani dalla cultura giapponese e orientale, oppure i cosiddetti \"spokon\", anime sportivi in cui il protagonista raggiunge la vittoria tramite un percorso di crescita fatto di fatica, tenacia, coraggio e duri allenamenti; a fianco agli sport pi\u00f9 tradizionali e popolari internazionalmente, trovano inoltre spazio anche storie incentrate su attivit\u00e0 pi\u00f9 sedentarie: come il go, lo sh\u014dgi, il mah jong, il pachinko, il collezionismo, o la cucina. Uno dei sottogeneri pi\u00f9 antichi e diffusi \u00e8 il \"mecha\", una tipologia di anime fantascientifici incentrata sulla tecnologia e le macchine, in cui a dominare la scena sono sovente robot giganti. Due correnti del fantastico tipicamente giapponesi sono invece l\"'isekai\", storie in cui il protagonista viene trasportato in un universo parallelo o mondo alternativo; e il \"mah\u014d sh\u014djo\", un sottogenere con protagoniste dotate di poteri magici che solitamente vengono accompagnati dall'uso di trasformazioni.\nIn ambito sentimentale l'harem denota ambientazioni in cui un personaggio \u00e8 circondato e riceve le attenzioni di diversi membri del sesso opposto, tipicamente dai tre in su. Una nicchia dell'animazione giapponese \u00e8 occupata dai generi erotico e pornografico, per i quali si \u00e8 diffusa a livello internazionale la dizione di \"hentai\". Gli hentai presentano contenuti espliciti e si presentano in una variet\u00e0 di sottogeneri e tipologie. Di contro pi\u00f9 diffuso \u00e8 l\"'ecchi\", ovvero l'inclusione in altri generi di tematiche, riferimenti o sfumature sessuali senza mostrare atti amorosi espliciti, in quella che pu\u00f2 essere considerata una forma di fanservice. Alcuni generi infine esplorano rapporti omosessuali, come \"yaoi\", omosessualit\u00e0 maschile, \"bara\", per maschi gay adulti, e \"yuri\", lesbismo. Sebbene spesso utilizzati in contesto pornografico, i termini \"yaoi\" e \"yuri\" nelle loro varianti \"sh\u014dnen-ai\" e \"sh\u014djo-ai\" possono essere usati anche per riferirsi a storie focalizzate sullo sviluppo della relazione affettiva senza contenuti sessuali espliciti.\nIn ogni caso una categorizzazione per genere e soggetto che sia esaustiva e univoca non \u00e8 riscontrabile nella letteratura in materia, e comunque essa trova accreditamento spesso e volentieri pi\u00f9 presso il pubblico che da parte degli autori. Molti anime, inoltre, non si lasciano ascrivere facilmente nelle categorie esistenti, ricandono in pi\u00f9 generi contemporaneamente o mischiano generi e temi in modo creativo.\nLinguaggio, stile e forme di espressione.\nSoprattutto se paragonati ad altre opere di animazione, gli anime presentano generalmente delle peculiarit\u00e0 nel linguaggio, nel simbolismo e nello stile, che sono il risultato dei tradizionali processi di animazione che a lungo hanno dominato il medium in Giappone, della cultura estetica giapponese, e di influssi da parte dei manga e dell'animazione statunitense delle origini. Queste caratteristiche si ritrovano in gran parte delle opere dagli anni sessanta in poi, anche se sono sempre esistite eccezioni e in tempi pi\u00f9 recenti, vista la crescente variet\u00e0 e contaminazione, \u00e8 sempre pi\u00f9 difficile parlarne in termini generali.\nA differenza dell'animazione occidentale l'enfasi nell'animazione giapponese non \u00e8 posta sulla rappresentazione di un movimento realistico. Trova infatti largo impiego l'animazione limitata, in cui dai quindici disegni al secondo, tipici della media delle produzioni cinematografiche della Disney, i creatori di anime scendono fino a cinque, con la conseguenza di un'animazione sicuramente meno fluida. Questa tecnica \u00e8 impiegata non solo per risparmiare tempo e denaro, ma anche come vero e proprio espediente artistico. A livello narrativo il movimento finisce quindi per avere minore peso nella narrazione, laddove diventano pi\u00f9 importanti la forza del soggetto, la qualit\u00e0 dei disegni, la storia, il ritmo narrativo fatto anche di pause e di silenzi, il character design e la caratterizzazione dei personaggi. Nell'animazione limitata giapponese viene risparmiato soprattutto nelle pose intermedie, cos\u00ec che la narrazione procede soprattutto come alternanza di fotogrammi chiave in cui si alternano e si sottolineano pose volutamente espressive dei personaggi. Ci\u00f2 \u00e8 dovuto anche alla tradizione estetica giapponese, basti pensare alle forme narrative del teatro kabuki o del kamishibai, in cui la fisicit\u00e0 e la mimica hanno un ruolo centrale. Momenti importanti possono essere anche solo accennati od omessi del tutto, e sta all'immaginazione dello spettatore completare le ellissi rappresentative.\nUna delle innovazioni cruciali introdotte dagli anime e utilizzata per compensare le mancanze dell'animazione limitata \u00e8 l'impiego di tecniche di ripresa simili a quelle impiegate nella regia cinematografica dal vero. Questo approccio in cui il movimento \u00e8 simulato muovendo il disegno in modo dinamico si pone in antitesi con l'impostazione teatrale predominante nell'animazione americana. Tra gli effetti pi\u00f9 usati si possono distinguere: il \"fix\", ossia il fermo immagine; lo zoom, in cui la cinepresa si avvicina o si allontana; movimenti di camera come lo \"slide\", il \"pan\" e il \"tilt\"; frequenti tagli; inquadrature angolate; prospettive multiple; variazioni di piano e campo; o lo \"split screen\", in cui l'inquadratura viene suddivisa in pi\u00f9 parti, ciascuna con una visuale diversa della stessa scena. Frequente \u00e8 anche l'impiego di tali tecniche e il riciclo di fotogrammi per ottenere un effetto di dilatazione temporale, che pu\u00f2 portare in casi estremi un combattimento, una partita o un incontro di pochi istanti a durare per pi\u00f9 di un episodio. Una tendenza dovuta anche a questioni di risparmio, ma soprattutto per aumentare la tensione e la partecipazione emotive, e nell'ottica della mentalit\u00e0 giapponese di non considerare il tempo in semplici termini cronometrici, ma valorizzando invece la qualit\u00e0 dell'istante, l'intensit\u00e0 con cui lo si vive.\nLe figure vengono rappresentate generalmente in modo semplice e stilizzato, mentre gli sfondi sono pi\u00f9 dettagliati e realistici. In questo modo si facilita l'immedesimazione degli spettatori nei personaggi e l'immersione nell'ambientazione della storia. Nelle scene d'azione i fondali spariscono invece del tutto e viene dato risalto al solo movimento. I dettagli vengono impiegati con parsimonia ma in modo molto preciso in modo da dare l'impressione di una maggiore ricchezza di particolari di quella effettiva. Tipico \u00e8 anche l'uso abbondante di colori, il ricorso alle linee cinetiche (\"d\u014dsen\") per esaltare i movimenti, e la resa iperbolica dei gesti per aumentare il \"pathos\". Un'attenzione particolare viene inoltre riservata a sottolineare lo stato d'animo e le emozioni dei personaggi, in modo da coinvolgere e generare empatia negli spettatori.\nIl character design \u00e8 fortemente influenzato dai manga e segue sovente i canoni di bellezza giapponesi per ragazze e ragazzi attraenti, \"bish\u014djo\" e \"bish\u014dnen\", o i concetti di \"cool\" (\"affascinante\", carismatico\") e di \"kawaii\" (\"carino\", \"adorabile\"). I personaggi mantengono alcuni tratti espressamente fanciulleschi, come gli occhi molto grandi o comunque preponderanti rispetto al resto del viso. Questo segno caratteristico degli anime, che \u00e8 stato diffuso dalle opere di Osamu Tezuka, a sua volta influenzato da figure dell'animazione occidentale con occhi esageratamente grandi come Betty Boop, \u00e8 funzionale a una maggiore resa espressiva. I capelli sono spesso rappresentati in modo innaturale, con acconciature peculiari e colori sgargianti come il verde, il blu o il rosa; e stesso discorso si pu\u00f2 fare anche per il fisico e l'abbigliamento. Tutte queste caratteristiche servono a rendere i personaggi pi\u00f9 attrattivi e riconoscibili, e veicolano a volte anche un significato simbolico. L'aspetto risultante appare spesso ben diverso da quello tipico dei giapponesi, che hanno solitamente occhi a mandorla e capelli scuri, risultando invece pi\u00f9 marcatamente europeo; mentre per\u00f2 in Occidente questa tendenza pu\u00f2 risultare evidente e contraddittoria, gli autori e gli spettatori giapponesi non percepiscono i soggetti ritratti in questo modo come pi\u00f9 o meno stranieri, o legati a una particolare provenienza etnica o geografica.\nI personaggi degli anime sono spesso caratterizzati da una serie di espedienti grafici ed espressioni facciali che attingono da un ventaglio comune e consolidato per denotare in modo sintetico e comico particolari stati d'animo. Tra la grande variet\u00e0 di simboli utilizzati: una croce pulsante sul capo per indicare l'ira, una goccia di sudore per nervosit\u00e0 o tensione, arrossamento per l'imbarazzo legato all'attrazione sentimentale, occhi lucidi per uno sguardo intenso e carico di emozione, o una bolla dal naso per il sonno profondo. Un'altra variet\u00e0 di design \u00e8 il \"chibi\" o \"super deformed\", uno stile caricaturale in cui i personaggi assumono dimensioni ridotte, teste sproporzionatamente grandi e altri tratti infantili e graziosi, e che viene impiegato in serie parodistiche, in commedie o per spiarietti comici improvvisi. Va tenuto presente tuttavia che non tutti gli anime seguono queste convenzioni, e in opere di certi autori o per adulti trova invece impiego un design pi\u00f9 realistico.\nFormati.\nGli anime si presentano in una variet\u00e0 di formati. I film sono stati la prima forma espressiva del medium e si dividono in base alla durata in lungometraggi, mediometraggi o cortometraggi. Hanno solitamente un budget e una qualit\u00e0 superiore alle altre produzioni anime e vengono concepiti per ampie platee, soprattutto di bambini, giovani e famiglie. Vengono distribuiti principalmente al cinema o pi\u00f9 raramente prodotti per la televisione. La presentazione di film, cortometraggi o brevi filmati promozionali da parte degli studi di animazione \u00e8 diventata anche una caratteristica di vari festival e \"convention\" annuali in Giappone a tema anime e manga. Tra gli anni 2000 e 2020 il numero di lungometraggi anime prodotti annualmente \u00e8 passato da 31 a 91.\nLe serie televisive rappresentano la fetta pi\u00f9 grande e importante delle produzioni anime. Hanno una portata molto eterogenea, in quanto possono essere trasmesse su grandi canali e relativi network nazionali o anche su piccole stazioni che coprono solo una parte del territorio nipponico. Inoltre le serie televisive diurne hanno ascolti pi\u00f9 alti e si indirizzano a un pubblico pi\u00f9 giovane, mentre dagli anni novanta ha preso piede la programmazione notturna con gli , che contengono temi pi\u00f9 maturi e hanno ascolti sensibilmente pi\u00f9 bassi. Nei primi vent'anni del XXI secolo a causa dell'invecchiamento della popolazione in Giappone e della maggiore richiesta di esportazione di anime, l'animazione per adulti si \u00e8 affermata sempre pi\u00f9 e rappresenta ora la maggior parte delle produzioni televisive. Il numero di serie tv \u00e8 andato progressivamente aumentando: negli anni ottanta e novanta si registravano tra i 50 e i 100 nuovi titoli all'anno, negli anni duemila si \u00e8 passati da 100 a 200, nel 2013 si sono superate per la prima volta le 300 serie annuali, e da allora il valore oscilla tra 300 e 350. Le serie tv anime sono caratterizzate da scadenze pi\u00f9 serrate e da una qualit\u00e0 media inferiore rispetto ad altre produzioni. Contano generalmente 12-13, 24-26, o pi\u00f9 raramente 52 o pi\u00f9 episodi, cos\u00ec che, trasmesse settimanalmente, raggiungono una durata di un trimestre, un semestre o un anno di programmazione. Un tale intervallo di tre mesi viene definito e ha una collocazione tipicamente stagionale che si riflette sui palinsesti televisivi giapponesi: ci sono infatti \"cours\" anime invernali, primaverili, estivi e autunnali che iniziano rispettivamente a gennaio, aprile, luglio e ottobre. La maggior parte delle serie ha una durata prestabilita, ma ad esempio adattamenti di manga lunghi e di successo possono essere prodotti continuativamente e arrivare a contare anche centinaia di episodi. Una caratteristica delle serie anime \u00e8 che presentano solitamente una trama continua che si snoda attraverso i diversi episodi e che si conclude con la fine dell'opera, a differenza delle produzioni animate occidentali che hanno tipicamente un formato episodico in cui ogni puntata narra una storia autoconclusiva.\nAnime prodotti direttamente per il mercato home video prendono il nome di original anime video (OAV). Si tratta solitamente di brevi serie di pochi episodi o singoli film, con storie non sufficienti a sviluppare una serie televisiva o per le quali non si prevede un grande pubblico. Si possono produrre anche per nicchie specifiche di mercato e con budget pi\u00f9 contenuti rispetto a film e serie tv. I target sono giovani, adulti e fan di anime; per questo comprendono molto fanservice, azione, a volte contenuti pornografici, o storie extra a corredo di franchise famosi. La qualit\u00e0 pu\u00f2 essere molto eterogenea, in alcune produzioni anche piuttosto bassa, ma spesso sensibilmente pi\u00f9 alta delle serie per la tv. I formati degli OAV seguono i principali supporti multimediali, quali laserdisc, VHS, DVD e Blu-ray.\nInfine, gli original net anime (ONA) sono anime distribuiti originariamente in streaming su Internet e web TV. Spesso, come nel caso degli OAV, si tratta di serie brevi o con episodi di breve durata, alcune volte, specie nei primi tempi, a carattere amatoriale o promozionale. Con la diffusione di Internet, l'aumento delle prestazioni e la nascita di piattaforme come Daisuki, Prime Video e Netflix, tuttavia, stanno diventando di pi\u00f9 e pi\u00f9 lunghe.\nProcesso produttivo.\nPianificazione.\nIl processo di produzione di un anime \u00e8 preceduto da una fase di pianificazione, che pu\u00f2 essere di due tipi: l'uno, il , consiste nella scelta di un manga, un romanzo, una light novel o un videogioco su cui basare la sceneggiatura e comporta una serie di negoziazioni tra autori, editori e produttori; l'altro, il cosiddetto , vede un soggetto originale concepito dal regista o da un altro autore appositamente per la trasposizione in video. Poich\u00e9 inoltre difficilmente uno studio di animazione si imbarca in una produzione contando solo sui propri mezzi finanziari, vengono coinvolti sponsor esterni, oltre al composto da case di produzione, emittenti televisive ed editori, i quali investono i propri capitali pi\u00f9 facilmente su soggetti gi\u00e0 collaudati, come nel caso dei \"gensaku\", piuttosto che al buio, come in un \"gen an\". Conseguenza dell'alto numero di persone coinvolte nei processi decisionali e produttivi dell'opera \u00e8 che nei prodotti finiti \u00e8 spesso difficile riconoscere l'autorialit\u00e0 dei singoli contributi. Un apporto creativo pi\u00f9 marcato \u00e8 individuabile nei film cinematografici di particolari autori e registi illustri, che mantengono un controllo pi\u00f9 serrato sulle idee e le decisioni, anche se tali opere d'autore sono piuttosto rare negli anime.\nProduzione.\nScelto il soggetto, si procede alla stesura della sceneggiatura, in base alla quale il regista, affiancato dal direttore di produzione, comincia a fornire le prime direttive al \"character designer\", al direttore artistico e, ove necessario, al \"mecha designer\" per un primo abbozzo delle ambientazioni e dei personaggi. Con il materiale cos\u00ec elaborato si passa alla realizzazione dell', una sorta di \"storyboard\" dell'anime che funge da traccia base per tutto lo staff, fornendo dettagli quali il numero di \"frame\" per scena, gli effetti visivi e gli sfondi necessari, le inquadrature, i movimenti di camera, la dinamica e la composizione delle scene. Per la realizzazione di circa mezz'ora di \"ekonte\" sono necessarie normalmente circa tre settimane di lavoro. Nel caso di trasposizioni si assiste sovente a modifiche del materiale originale, come la rimozione di parti di storia o l'aggiunta di archi narrativi inediti, detti \"filler\". Anche un adattamento a un'altra fascia di pubblico \u00e8 possibile, con conseguenze nell'estetica, nei temi e nel tono della narrazione. Nel caso di serial un regista e uno sceneggiatore principale si occupano della composizione generale della serie, ma poi spetta ai registi e agli sceneggiatori dei singoli episodi applicare e declinare concretamente le direttive. In questa fase il \"character designer\" si occupa di definire l'aspetto dei vari personaggi e di tracciare dei modelli di riferimento, detti , che ne illustrano le caratteristiche principali come fisionomia, proporzioni e principali espressioni facciali, fornendo una guida il pi\u00f9 possibile dettagliata per il successivo lavoro degli animatori. Una volta definiti l\"ekonte\", il \"character design\", il \"mecha design\" e gli sfondi, viene poi realizzato l\"animatic\", ossia una versione filmata dell\"ekonte\" necessaria per verificare sia i tempi e il ritmo delle scene, sia \u2014 con l'aggiunta dei dialoghi e delle musiche in versione grezza \u2014 la coerenza di suoni e immagini.\nSuperato il vaglio del regista, dall\"'animatic\" si passa alla fase di realizzazione dell'animazione vera e propria coordinata dal direttore dell'animazione. Gli anime vengono realizzati usualmente impiegando l'animazione tradizionale, e per lungo tempo il medium \u00e8 stato caratterizzato dall'uso della \"cel animation\". In essa i fotogrammi vengono disegnati su fogli di acetato trasparenti, detti \"cel\" appunto, e poi sovrapposti in pi\u00f9 strati sugli sfondi per comporre i frame da fotografare: a ogni scatto corrisponde la sostituzione di uno o pi\u00f9 cel contenenti la variazione necessaria per rendere il movimento. Questo procedimento viene ripetuto per ogni scena. Per creare un movimento fluido in animazione cos\u00ec come in cinematografia si considerano standard 24 fotogrammi al secondo. Negli anime \u00e8 d'uso invece, come detto, impiegare l'animazione limitata, nella quale da 24 \"frame\" si pu\u00f2 passare a 12 o 8 o anche meno, in modo da risparmiare tempo e denaro ma garantendo una fluidit\u00e0 comunque soddisfacente. Per fare ci\u00f2 lo stesso \"cel\" viene filmato per pi\u00f9 \"frame\" successivi; si pu\u00f2 avere quindi ad esempio un'animazione \"shot on twos\" in cui i \"frame\" al secondo sono 12, o \"shot on threes\" in cui ogni fotogramma viene ripreso per 3/24, ossia 1/8, di secondo. Negli anime la media \u00e8 8 ma si pu\u00f2 arrivare a numeri inferiori, per scene statiche, o superiori, fino anche a 24, per sequenze particolarmente cariche d'azione. La frequenza dei fotogrammi dipende dal budget e dalla qualit\u00e0 che si vuole ottenere nella produzione: solitamente i film hanno una frequenza pi\u00f9 alta delle produzioni televisive.\nL'animazione si compone di , ossia i disegni che definiscono gli stati chiave del movimento, e di , i fotogrammi di passaggio da un \"key frame\" all'altro, necessari a dare l'illusione del movimento. Negli studi di animazione giapponesi i \"key frame\" vengono affidati ai capi animatori, lavoratori esperti e meglio pagati, che definiscono anche i \"time sheet\" dei fotogrammi, ovvero le impostazioni di ripresa delle scene e la posizione che devono occupare nella sequenza di montaggio finale. Le intercalazioni invece, che sono in numero maggiore e richiedono meno creativit\u00e0, vengono svolte dagli \"inbetweener\", animatori pi\u00f9 giovani o alle prime armi e peggio retribuiti. Gli animatori seguono il modello del \"settei\" ma questo processo a cascata pu\u00f2 portare a delle difformit\u00e0 di stile; spetta quindi al direttore dell'animazione ricontrollare e correggere i singoli fotogrammi. I disegni avvengono solitamente su carta e devono essere poi trasferiti su \"cel\"; nel primo periodo dell'animazione giapponese quest'operazione veniva svolta con della carta copiativa soprattutto da donne, poi l'introduzione della xerografia ha permesso di accelerare e meccanizzare il processo. Su \"cel\" le tavole sono poi colorate, tradizionalmente a mano. Tra gli anni sessanta e settanta le fasi pi\u00f9 semplici dell'intercalazione e della colorazione venivano affidate a studenti e massaie pagati al ribasso, e dallo stesso periodo si \u00e8 iniziato a subappaltare tali operazioni ad altri studi di animazione, in Giappone ma soprattutto all'estero, in particolare Cina, Corea, Filippine e Thailandia; il fenomeno \u00e8 andato consolidandosi, tanto che attorno al 2010 si stimava che circa il 60-70% del personale impiegato nella produzione di anime risiedeva fuori dal Giappone.\nUna volta che i fotogrammi sono completati, vengono assemblati davanti alla fotocamera e filmati. Quest'operazione \u00e8 solitamente svolta da due operatori: uno che riporta le indicazioni del \"time sheet\", e uno incaricato di arrangiare e muovere i vari elementi per formare le scene e creare gli effetti cinematografici. I \"cel\" vengono fissati al banco di lavoro tramite dei fori posti sul bordo e che ricadono fuori dall'inquadratura, questo permette di evitare disallineamenti indesiderati e di velocizzare la variazione dei vari livelli agendo su delle manovelle. Il formato pi\u00f9 comune per le riprese \u00e8 la pellicola da 16 millimetri, che viene poi convertita per la televisione o l'home video tramite telecinema.\nDagli anni novanta l'animazione al computer trova sempre pi\u00f9 spazio nella produzione di anime, e ogni studio l'impiega ormai correntemente per ridurre tempi e costi. Tutti i disegni vengono digitalizzati tramite scanner o realizzati direttamente su supporti digitali come una tavoletta grafica, e colorati digitalmente tramite appositi programmi; vengono poi sovrapposti agli sfondi, anch'essi digitalizzati o dipinti digitalmente, e composti impiegando \"software\" appositi con i quali i vari frame vengono memorizzati in sequenza, anzich\u00e9 fotografati uno per uno. Questi processi di animazione digitalizzati non hanno per\u00f2 soppiantato la resa grafica tradizionale 2D della \"cel animation\", tanto che la maggior parte dei disegni \u00e8 tuttora realizzata a mano. Produzioni anime interamente in computer grafica 3D restano limitate a pochissimi esperimenti, mentre tecniche di animazione digitale vengono pi\u00f9 spesso impiegate a corredo e integrazione dell'animazione tradizionale, ad esempio per aggiungere effetti particolari come \"cel-shading\", effetti di luce o \"rendering\". Questa modernizzazione dell'industria ha reso necessarie nuove competenze e figure professionali.\nSecondo i dati di uno studio del 2013 i lavoratori nel campo degli anime lavorano in media 10-11 ore al giorno per 25-26 giorni al mese. Il salario medio \u00e8 di 3,3 milioni di yen (circa \u20ac) e la norma \u00e8 di 4 milioni \u00a5 ( \u20ac): a partire dai 1,1 milioni \u00a5 ( \u20ac) dei ruoli meno qualificati e iniziali come gli intercalatori, 2,8 milioni \u00a5 ( \u20ac) per i capi animatori, i 3,8 milioni \u00a5 ( \u20ac) degli storyboarder/animatori 3D, fino ai 6,5 milioni \u00a5 ( \u20ac) dei registi. I disegnatori vengono pagati secondo uno schema che prevede un compenso fisso e una parte variabile che dipende dal numero di tavole disegnate, una situazione che insieme al basso stipendio fisso causerebbe turni di lavoro massacranti per le nuove leve. Dagli anni sessanta agli anni novanta, a ridosso delle scadenze, era inoltre frequente lavorare a oltranza fino a passare la notte nello studio, in quelle che venivano soprannominate \"satsujin sh\u016bkan\" (\"settimane della morte\"). Un retaggio di questa impostazione \u00e8 che comunque le donne e gli uomini con famiglia vengono penalizzati, e gli studi di animazione preferiscono ingaggiare giovani maschi single, che sono pi\u00f9 flessibili per quanto riguarda orari e salari. Le condizioni di lavoro e gli stipendi sono comunque migliorati sensibilmente a partire dagli anni novanta, con l'avvento dell'industria dei videogiochi, che ha offerto per la prima volta agli animatori un'alternativa meglio retribuita, la nascita nel 2007 dell'associazione di settore Japanese Animation Creators Association (JAniCA), e una riforma delle pratiche lavorative degli studi d'animazione imposta dall'amministrazione giapponese.\nUna volta completata l'animazione, ha luogo la sonorizzazione, consistente nell'aggiunta delle voci e della colonna sonora costituita dagli effetti sonori, dalla musica di sottofondo e dalle canzoni. Poich\u00e9 a differenza delle produzioni occidentali il doppiaggio avviene dopo l'animazione e per risparmiare vengono utilizzate poche animazioni della bocca dei personaggi, \u00e8 possibile che il suono non corrisponda sempre precisamente al labiale. Gli attori vocali, o \"seiy\u016b\", vengono scelti dal regista, dal produttore musicale o affidandosi a un'agenzia. Il doppiaggio avviene in studi di registrazione e si avvale in alcuni casi di \"animatic\" o di copie dei \"frame\" con informazioni sul tempo e il ritmo delle battute, ma pi\u00f9 spesso fornendo agli attori solo un'immagine del personaggio e i propri dialoghi. La musica degli anime viene composta seguendo le indicazioni del regista e dei produttori, e vanta una tradizione di compositori eccellenti. Il direttore degli effetti si occupa della creazione degli effetti sonori, ormai realizzati quasi esclusivamente con generatori di suoni elettronici, quali sintetizzatori e campionatori, mentre il direttore del suono sovrintende alle registrazioni e alla qualit\u00e0 dell'audio. Canzoni vengono impiegate per le sequenze di apertura e di chiusura o come \"insert song\" all'interno delle opere. Sono generalmente composte da band J-pop o J-rock, tenendo presente sia l'anime che devono andare a corredare sia il mercato discografico pi\u00f9 ampio, per questo spesso non alludono se non molto vagamente all'ambientazione della storia.\nDistribuzione.\nDella distribuzione degli anime si occupano le compagnie di distribuzione, che spesso siglano i loro accordi con gli studi di animazione in anticipo ed entrano a far parte del comitato produttivo come finanziatori, gi\u00e0 sapendo di poter poi rientrare coi profitti. Al cinema entrano in gioco case di distribuzione cinematografiche, in tv sono le emittenti a fare da tramite, mentre per il mercato home video aziende specializzate si occupano della conversione dei filmati nei diversi formati commerciali.\nLa distribuzione internazionale \u00e8 affidata ad aziende che si assicurano i diritti di localizzazione delle opere. Si tratta perlopi\u00f9 di pochi grandi distributori concentrati in Occidente. A questi canali legali si affianca il fenomeno del \"fansubbing\", in cui gli anime vengono resi disponibili in modo non autorizzato con l'aggiunta di sottotitoli da parte di gruppi di appassionati e distribuiti su Internet tramite programmi di \"file sharing\". Questa pratica \u00e8 nata per poter fruire di opere giapponesi non disponibili in Occidente, ma prosegue spesso indisturbata anche dopo un'eventuale uscita licenziata. Per limitare le perdite derivate dal \"fansubbing\" e rimuovere la necessit\u00e0 di intermediari, canali e distributori hanno iniziato a diffondere le opere sottotitolate e in alcuni casi anche doppiate in \"simulcast\" o poco dopo l'uscita giapponese su piattaforme online a sottoscrizione ma anche libere, quali Funimation o Crunchyroll.\nIndustria e mercato.\nL'industria degli anime in senso stretto si riferisce al mercato generato dalle sole case di produzione, che ammontano a 622 studi di animazione in Giappone, la quasi totalit\u00e0 dei quali ha sede a Tokyo con una particolare concentrazione nei quartieri di Nerima e Suginami. L'associazione di categoria principale \u00e8 la Association of Japanese Animations. Questo mercato annuale \u00e8 in costante espansione e ha superato i 300 miliardi di yen nel 2019. Le fonti di reddito principali per gli studi sono rappresentate dalla televisione, dal cinema, dall'home video, da Internet, dal merchandising, dalla musica, dalla commercializzazione all'estero e da altri canali, quali licenze \"pachinko\" a tema ed eventi. Negli ultimi vent'anni si \u00e8 assistito a un lieve aumento dei ricavi da televisione e cinema; a un forte calo nell'home video, vendita e noleggio, settori che soffrono la concorrenza della distribuzione digitale e che sono passati da essere la fonte principale di guadagni a cavallo degli anni novanta e duemila a fornire un apporto trascurabile; questo calo \u00e8 per\u00f2 compensato dall'emergere della distribuzione su Internet, che in percentuale ha avuto l'incremento maggiore e rappresenta una delle branche pi\u00f9 promettenti del settore.\nIn senso pi\u00f9 ampio nel mercato degli anime vengono contate anche tutte quelle aziende che fanno parte dell'indotto e che sono attive in campi come la distribuzione o il merchandising, in Giappone e all'estero. Se si considera tutta questa catena produttiva il mercato sale a oltre 2500 miliardi di yen, con i ricavi maggiori che derivano dai settori del merchandising e delle licenze. Inoltre una parte cospicua dei guadagni proviene dall'estero, con una tendenza in costante aumento dato che sempre pi\u00f9 spettatori e distributori si interessano agli anime negli ultimi anni. Nel 2020 per la prima volta il mercato internazionale ha superato quello giapponese ammontando a pi\u00f9 della met\u00e0 dei ricavi mondiali di anime, un primato che \u00e8 destinato a salire nel prossimo futuro.\nGli anime rappresentano una parte sostanziale del comparto economico video in Giappone. Negli anni duemila l'animazione costituiva il 7% del mercato dei film, superiore al 4,6% delle opere in live-action. Pur ammontando ad appena il 10% del totale dei film giapponesi, i lungometraggi anime figurano tra le opere pi\u00f9 viste del Paese, rappresentano da soli la met\u00e0 del box office cinematografico annuale nipponico, e molti dei film di maggiore incasso in Giappone sono anime. Nello stesso periodo le vendite di anime ammontavano al 70% del mercato home video in Giappone. A livello internazionale gli anime non arrivano a emulare i successi domestici o di settori pi\u00f9 consolidati e remunerativi, come i film Disney o le pellicole pi\u00f9 popolari di Hollywood, ma si sono attestati come un'importante industria e fenomeno globale, tanto che nel 2004 si stimava che il 60% dell'animazione in circolazione in tutto il mondo era di produzione giapponese. I mercati internazionali maggiori sono, nell'ordine, l'Estremo Oriente, l'Europa e il Nord America.\nI costi di realizzazione degli anime sono andati costantemente aumentando: un singolo episodio di 30 minuti per la TV richiedeva mediamente attorno ai 5-10 milioni di yen nel 2005, 12-15 milioni nel 2010, e ha raggiunto i 20 milioni nel 2020, con punte che possono arrivare fino a 30-50 milioni per alcune serie. Ciononostante questo non si traduce sempre in un guadagno per le case di produzione, e anzi pi\u00f9 di un terzo di loro ha i conti in rosso. Infatti i finanziamenti da parte dei committenti in Giappone, che possono essere comitati produttivi, fondi, banche, o investitori stranieri, o i ricavi della prima trasmissione non sono spesso sufficienti a coprire i costi i produzione. Per questo si rendono necessarie altre fonti di guadagno attraverso merchandising, vendita di diritti all'estero o di licenze per altri media per permettere la sopravvivenza degli studi di animazione.\nIl mercato degli anime \u00e8 strettamente legato a quello di altri media. Storicamente infatti molti anime, se non la maggior parte, sono basati su manga di successo, tanto che Gilles Poitras li stima in oltre il 90%. In tempi pi\u00f9 recenti si \u00e8 invece assistito a un incremento di adattamenti derivanti da light novel, visual novel e videogiochi. Anche il percorso inverso \u00e8 per\u00f2 comune: dagli anime spesso si sviluppano interi franchise composti da articoli derivati quali manga, romanzi, merchandising, artbook, drama CD, colonne sonore o giocattoli. Questo \u00e8 dovuto in parte alla multimedialit\u00e0 del medium, in parte alla gi\u00e0 citata esigenza da parte degli studi di animazione di rientrare con le spese, e in parte al sistema produttivo basato su comitati di produzione. Questi sono composti da aziende attive in svariati settori \u2014 emittenti tv, compagnie di distribuzione, case editrici, agenzie pubblicitarie, aziende di giocattoli \u2014 che quindi investono consapevolmente negli anime come piattaforma per sviluppare prodotti \"tie-in\" per la propria branca. Per questo nel caso degli anime anche gli ascolti e i ricavi diretti possono giocare un ruolo trascurabile, e la trasmissione pu\u00f2 servire anche e principalmente da pubblicit\u00e0 per la pubblicazione home video, il merchandising o il resto del franchise, con cui vengono fatti i veri guadagni.\nGli anime nel mondo.\nAsia.\nGli anime hanno avuto nel tempo una diffusione planetaria. Al di l\u00e0 del Giappone, in Asia l'animazione nipponica \u00e8 molto popolare anche in paesi come Taiwan, la Corea del Sud e nel sud-est, dove, ad esempio, la serie per bambini \"Doraemon\" ha avuto grande successo in Thailandia e nelle Filippine sin dall'inizio degli anni novanta, cos\u00ec come in seguito quella dei \"Pok\u00e9mon\". Meno diffusi, invece, nelle televisioni del Medio Oriente, anche se serie come \"UFO Robo Grendizer\" nell'edizione araba hanno avuto anche l\u00ec largo seguito.\nStati Uniti d'America.\nIl primo anime trasmesso negli USA fu la serie \"Astro Boy\" (\"Tetsuwan Atom\") sulla rete NBC tra il 1963 e il 1964, praticamente in contemporanea con il Giappone. Da allora le importazioni sono state costanti, pur se non massicce fino all'inizio degli anni novanta. Negli anni ottanta molte serie classiche furono comunque trasmesse da varie TV, anche se frequentemente rimontate e adattate nei dialoghi e nella trama ai gusti del pubblico nordamericano, come nel caso di \"Tranzor Z\" (\"Mazinger Z\"), \"Battle of the Planets\" (\"Kagaku ninja tai Gatchaman\") e \"Star Blazers\", o in quelli pi\u00f9 eclatanti di \"Force Five\", \"Voltron\" e \"Robotech\". La prima consiste in una lunga serie risultante dalla fusione di cinque distinti anime (\"Daiku mary\u016b Gaiking\", \"Wakusei Robo Danguard Ace\", \"Starzinger SF Saiyuki\", \"Getter Robo G\" e \"UFO Robo Grendizer\"), per un totale di 130 episodi (26 di ciascuna serie); la seconda \u00e8 parimenti una serie ricavata montando insieme due diverse serie originali (\"Hyakuj\u016b \u014d Golion\" e \"Kik\u014d kantai Dairugger XV\"), cos\u00ec come la terza, che ne fonde tre (\"Ch\u014djik\u016b y\u014dsai Macross\", \"Kiko soseiki Mospeada\" e \"Ch\u014djik\u016b kidan Southern Cross\") per un totale di 85 episodi. In seguito, anche sull'onda del successo del film \"Akira\" nelle sale cinematografiche americane, nei primi anni novanta cominci\u00f2 a svilupparsi una maggiore attenzione al fenomeno, sia da parte delle TV che degli operatori del settore home video, tanto che negli ultimi dieci anni il mercato U.S.A. degli anime \u00e8 cresciuto enormemente. Il grande successo di pubblico ottenuto dalle varie saghe di \"Gundam\" e dai \"Pok\u00e9mon\", il primo posto nella classifica \"Billboard\" raggiunto dal film \"Ghost in the Shell\" nel 1998, e la sempre maggiore popolarit\u00e0 delle opere dello Studio Ghibli hanno portato il mercato americano degli anime a essere il secondo mercato nazionale dietro quello nipponico, con 38 serie trasmesse e 500 nuovi DVD usciti nel 2007, e un valore del solo settore home video stimato in 400 milioni di dollari nel 2006, anche se in decisa flessione. \u00c8 statunitense anche uno dei pi\u00f9 importanti portali web occidentali sull'animazione giapponese, l\"'Anime News Network\".\nEuropa.\nUguale se non maggiore diffusione televisiva gli anime hanno avuto in Europa: oltre all'Italia, anche Spagna e Francia hanno infatti subito, a cavallo tra gli anni settanta e ottanta, una \"pacifica invasione\". In effetti, in Francia i primi anime furono trasmessi gi\u00e0 nel 1974, con le serie \"Le Prince Saphir\" (\"Ribbon no kishi\") e \"Le Roi Leo\" (\"Jungle Taitei\"), ma l'importazione massiccia inizi\u00f2 solo dopo il successo della serie \"Goldor\u00e1k\" (\"UFO Robo Grendizer\"), trasmessa nel 1978. In Spagna al principio degli anni ottanta andarono in onda serie come \"Mazinger Z\", \"El Vengador\" (\"Kotetsu Jeeg\"), \"Capit\u00e1n Harlock\", \"Star Blazers\" e poi \"Robotech\", anche se fu il successivo arrivo de \"Los Caballeros del Zodiaco\" (\"Saint Seiya\") e di \"Dragon Ball\" a decretare l'esplosione del fenomeno anche l\u00ec. In entrambi questi paesi, tuttavia, similmente a quanto accaduto in Italia, gli anime hanno suscitato forti polemiche, subendo spesso anche qui interruzioni e censure. In Germania, invece, dove non vi \u00e8 stata una serie di particolare successo a fare da traino, la programmazione televisiva degli anime \u00e8 un fenomeno piuttosto recente. Le prime poche serie trasmesse nell'allora Germania Ovest, da \"Speed Racer\" (\"Mach Go! Go! Go!\") nel 1971 a \"Captain Future\" (\"Captain Fuch\u0101\") nel 1980, non ebbero grande riscontro, anche perch\u00e9 talvolta accusate di essere troppo violente e inadatte ai bambini; solo con la successiva trasmissione di serie come \"Lady Oscar\" (\"Versailles no bara\") e le sportive \"Kickers\" (\"Ganbare! Kickers\") e \"Mila Superstar\" (\"Attack No. 1\"), a met\u00e0 degli anni novanta, l'animazione giapponese ha trovato maggior spazio nella programmazione delle TV tedesche. Diversa \u00e8 la situazione nel Regno Unito, dove in passato l'animazione nipponica non ha praticamente mai trovato spazio nei palinsesti televisivi, ma dove al contrario il mercato home video degli anime ha preso piede gi\u00e0 dalla fine degli anni ottanta, con il record di vendite delle VHS del film \"Akira\" e la nascita della Manga Video, a differenza di Italia e Francia dove ci\u00f2 \u00e8 avvenuto solo nella seconda met\u00e0 degli anni novanta. Il recente successo internazionale riscosso dai lungometraggi di Hayao Miyazaki e dello Studio Ghibli ha poi aperto le porte all'animazione giapponese anche in paesi come la Finlandia e la Polonia, mentre nell'aprile 2007 in Romania, Ungheria e Repubblica Ceca ha avuto luogo il lancio europeo di Animax, il canale satellitare tematico a pagamento della Sony Pictures Entertainment che trasmette anime 24 ore su 24, diffuso poi anche in Germania.\nAmerica latina.\nLa penetrazione degli anime in America latina ha riguardato soprattutto paesi come il Messico, il Cile e l'Argentina. In particolare, i primi anime trasmessi in Messico, principale importatore latinoamericano, sono stati sul finire degli anni settanta \"Heidi\", \"Meteoro\" (\"Mach Go! Go! Go!\"), \"Mazinger Z\", \"Candy Candy\", \"Kimba\" (\"Jungle taitei\") e l\"'Abeja Maya\" (\"Mitsubachi Maya no boken\"), con una presenza costante nel tempo dell'animazione giapponese nei palinsesti delle TV locali. Dal Messico le stesse serie hanno avuto quindi diffusione in Venezuela e in Per\u00f9, ma soprattutto in Cile, sulle cui TV gli anime sono arrivati all'inizio degli anni ottanta, e poi in Argentina dove l'animazione nipponica, dopo le isolate apparizioni sui teleschermi di \"Mazinger Z\" nel 1981 e \"Robotech\" nella seconda met\u00e0 degli anni ottanta, ha avuto maggior diffusione a partire dagli anni novanta. A riprova della popolarit\u00e0 raggiunta dagli anime in America Latina sta anche la diffusione su tutto il territorio del citato canale satellitare tematico della Sony, Animax.\nAfrica.\nLa diffusione degli anime in Africa \u00e8 storia recente. Eccezion fatta per l'edizione araba di \"UFO Robo Grendizer\" cui si \u00e8 fatto cenno, trasmessa con successo anche in Egitto al principio degli anni ottanta, l'animazione giapponese ha trovato spazio e mercato nel continente africano solo a partire dagli anni duemila, in particolare in Sudafrica. Nel 2007, tuttavia, la Sony ha lanciato il suo canale satellitare Animax anche in diversi stati africani, tra i quali, oltre al Sudafrica, Namibia, Kenya, Botswana, Zambia, Mozambico, Lesotho e Zimbabwe.\nOceania.\nDalla fine degli anni novanta in poi, anche l'Australia \u00e8 diventata un grande importatore di animazione giapponese, come testimoniato dall'intensa attivit\u00e0 dell'editore di home video Madman Entertainment, nonch\u00e9 dalla diffusione anche qui del canale tematico della Sony Animax sulla TV mobile.\nAccoglienza.\nImpatto culturale.\nGli anime sono una parte integrante della cultura di massa giapponese. Infatti a differenza di altri Paesi in cui l'animazione risente di un certo grado di pregiudizio, in Giappone questa viene accettata e fruita ad ampio spettro all'interno della societ\u00e0: il pubblico \u00e8 composto da tutte le fasce d'et\u00e0, e immagini o citazioni di anime sono onnipresenti nei vari aspetti della vita quotidiana nipponica, dalla pubblicit\u00e0, all'intrattenimento, all'istruzione, al giornalismo o alla cultura. Pur con evidenti finalit\u00e0 di divertimento, di evasione e commerciali, gli anime sono stati riconosciuti anche per i loro meriti artistici ed espressivi e per la loro complessit\u00e0 tematica. Diversi critici li hanno definiti una forma di arte contemporanea e di massa, che colma cio\u00e8 il divario tra la storica divisione in cultura alta e cultura popolare ponendosi come oggetto che pu\u00f2 essere fruito da tutti e che si inserisce nel panorama di una proliferazione mediatica globale sempre pi\u00f9 vasta, veloce e digitalizzata.\nIn Occidente e nel resto del mondo gli anime hanno inizialmente riscosso scarsa attenzione critica e di pubblico a causa di preconcetti storici nei confronti dell'animazione in generale, ritenuto un medium per bambini o per opere astratte e di nicchia. La presenza tra le prime opere importate di anime per adulti e \"hentai\", ha fatto diffondere all'estero un luogo comune che riduce l'animazione giapponese all'iper-violenza e alla pornografia. Per questi motivi e per via della limitata diffusione, gli anime nel mondo sono rimasti a lungo un prodotto di nicchia relegato a una particolare sottocultura. Con l'aumento delle esportazioni a partire dagli anni novanta l'animazione giapponese si sta per\u00f2 ritagliando uno spazio anche all'interno della cultura mainstream occidentale.\nQuale parte costituente e fondamentale della cultura pop giapponese, a partire dalla fine del Novecento anche gli anime si sono consolidati nel Paese come un rilevante fenomeno produttivo e un'\u00abimportante risorsa culturale e turistica\u00bb. A livello istituzionale sono ritenuti una forma cruciale di soft power per la promozione dell'immagine del Giappone nel mondo e per migliorare le relazioni con altri Stati nel contesto della stategia nota come Cool Japan. Come ha sottolineato il critico Gilles Poitras nel 2000, \u00abfuori dal Giappone, gli anime sono diventati il mezzo principale con il quale i non giapponesi entrano in contatto con la cultura nipponica\u00bb. Una ricerca di mercato di Crunchyroll effettuata nel 2021 ha rivelato che il 94% dei nati tra il 1996 e il 2010 e il 73% della popolazione rimanente ha familiarit\u00e0 con gli anime. Il crescente interesse per l'animazione e i videogiochi giapponesi ha provocato in Occidente un notevole incremento nello studio della lingua giapponese tra i giovani.\nI principali motivi del successo internazionale degli anime sono riconducibili alla loro duplice natura. Da un lato queste opere vengono indicate come scevre di riferimenti etnici precisi e per questo definite \"mukokuseki\", cio\u00e8 prive di nazionalit\u00e0, culturalmente inodori, risultando perci\u00f2 universalmente godibili. D'altro canto in quasi tutti gli anime \u00e8 possibile individuare un'intrinseca \"giapponesit\u00e0\", che \u00e8 quella che conferisce loro un fascino esotico agli occhi dei fruitori stranieri e motiva l'interesse ad apprendere di pi\u00f9 su una cultura diversa attraverso la loro visione. Per gli spettatori occidentali l'attrattivit\u00e0 degli anime \u00e8 legata in primo luogo alle marcate differenze \u2014 narrative, stilistiche e tematiche \u2014 rispetto all'animazione a cui sono abituati. Per questo in molti restano colpiti dalle storie lunghe e coinvolgenti, dall'enfasi posta sulla fisicit\u00e0 e la sessualit\u00e0, e dalla massiccia presenza di temi adulti o di crescita e maturazione, che facilitano l'immedesimazione soprattutto da parte degli spettatori pi\u00f9 giovani e della comunit\u00e0 dei fan. Anche per la platea femminile gli anime offrono un'abbondanza di opere in cui identificarsi, con interi generi rivolti principalmente a donne e ragazze o la presenza di figure femminili forti e in ruoli di primo piano che scardinano la concezione tradizionale dei ruoli e dei generi, e che spesso vengono apprezzate anche dai maschi.\nCome segnalato dalla critica Susan J. Napier un altro motivo della popolarit\u00e0 dell'animazione giapponese \u00e8 il fatto che con il suo eclettismo, trasformismo, rapidit\u00e0 e focus tematico sull'identit\u00e0 si pu\u00f2 leggere come una metafora estremamente attuale del ruolo dell'individuo e della societ\u00e0 contemporanea in costante trasformazione, in cui si valorizza sempre di pi\u00f9 la velocit\u00e0, l'imprevedibilit\u00e0, il cambiamento e lo spettacolo.\nL'influenza degli anime si riscontra in numerose opere e autori in tutto il mondo, che riprendono stile e temi dell'animazione giapponese. Queste produzioni vengono chiamate animazioni \"in stile anime\" o \"influenzate dagli anime\" e sono in costante aumento sia in Occidente sia negli emergenti mercati in Cina, Corea del Sud, Taiwan e Thailandia a causa dell'elevata richiesta del pubblico internazionale. Gli influssi si estendono anche a pellicole e serie live action, o a veri e propri remake hollywoodiani di anime di successo; tuttavia la maggior parte di questi adattamenti \u00e8 stata accolta negativamente da pubblico e critica, a causa dei frequenti cambiamenti di sceneggiatura e cast rispetto al materiale originale e alle minori possibilit\u00e0 evocative e creative del live action rispetto all'animazione.\n\"Fandom\".\nAttorno agli anime esiste una nutrita comunit\u00e0 di fan, che si sovrappone in larga parte a quella dei manga e di altri settori della cultura pop giapponese. Nata prima in Giappone intorno agli anni settanta come aggregazione di appassionati della gi\u00e0 avviata comunit\u00e0 fantascientifica e della prima generazione di spettatori che era cresciuta guardando anime in televisione, negli anni ottanta e novanta, con la maggiore diffusione internazionale del medium, prese poi piede anche in Occidente. Strumentali nello sviluppo della comunit\u00e0 furono l'introduzione sul mercato di supporti video e l'avvento di Internet, che permise nuove forme di comunicazione e di diffusione delle informazioni come chat, forum, social media e banche dati.\nPer questa sottocultura di fan di anime si \u00e8 diffuso l'appellativo di \"otaku\", che \u00e8 usato sia dagli stessi appassionati sia come connotazione dispregiativa per sottolineare un interesse ossessivo. Gli appassionati rappresentano una componente molto rilevante nel mercato in quanto sono forti consumatori disposti a spendere regolarmente elevate somme di denaro nelle edizioni home video e nel collezionismo. Gli editori e i produttori hanno preso in considerazione il crescente fenomeno con pubblicazioni e opere indirizzate principalmente al \"fandom\", come ad esempio le riviste \"Animage\" e \"Newtype\" o l'OAV \"Otaku no video\".\nPoich\u00e9 il medium stesso invita alla creativit\u00e0, gli anime e gli spettatori sono legati da un certo grado di interazione. Nel \"fandom\" \u00e8 diffusa la pratica di riprendere situazioni e personaggi delle opere animate all'interno di fumetti amatoriali autoprodotti (\"d\u014djinshi\"), fanfiction o fan art. Sovente queste produzioni trattano di storie d'amore tra personaggi che non compaiono o vengono solo suggerite nelle opere originali, e che spesso vengono reinterpretate in chiave omosessuale. Alcuni fan sviluppano anche un particolare attaccamento, adorazione, devozione, per certi personaggi di anime; un fenomeno che \u00e8 conosciuto come \"moe\". Frequenti tra i fan degli anime sono anche la creazione di montaggi video e musicali (anime music video) o il \"cosplay\", cio\u00e8 il travestirsi da personaggi immaginari. Quest'ultima pratica in particolare trova molto spazio nelle anime convention: fiere e convegni dedicati ad anime, manga e altri media giapponesi in cui gli appassionati si ritrovano e vengono organizzati approfondimenti, discussioni, concorsi e mercatini. Le pi\u00f9 grandi raccolgono decine di migliaia di partecipanti e si trovano non solo in Giappone ma anche in Europa e Nord America."}
{"id": "570", "revid": "21880", "url": "https://it.wikipedia.org/wiki?curid=570", "title": "Apteryx australis lawryi", "text": ""}
{"id": "573", "revid": "2056951", "url": "https://it.wikipedia.org/wiki?curid=573", "title": "Autunno", "text": "L'autunno \u00e8 una delle quattro stagioni in cui \u00e8 suddiviso l'anno, segue l'estate e precede l'inverno.\nDurata.\nNell'emisfero boreale, l'inizio dell'autunno \u00e8 convenzionalmente individuato attorno al 23 settembre: al verificarsi dell'equinozio d'autunno. La fine della stagione corrisponde invece al 21 dicembre, quando avviene il solstizio invernale.\nL'inizio e la fine dell'autunno corrispondono a due particolari posizioni del Sole nel suo apparente movimento intorno alla Terra: nelle date indicate entra rispettivamente nel segno della Bilancia ed esce da quello del Sagittario. In autunno, tra le due costellazioni, il Sole ne attraversa una terza: quella dello Scorpione. Meteorologicamente, la stagione va dal 1\u00ba settembre al 30 novembre.\nNell'emisfero australe, si definisce invece \"autunno\" il periodo che va dal 21 marzo al 21 giugno: durante tale lasso di tempo, nella parte opposta del globo \u00e8 in corso invece la primavera.\nLa stagione.\nIl primo giorno della stagione vede, al pari del corrispettivo primaverile, l'equinozio, ossia l'eguale durata delle ore di luce e buio. Altro evento correlato all'autunno \u00e8 il passaggio, negli Stati che la adottano, dall'ora legale all'ora solare, che si verifica a fine ottobre.\nElemento che caratterizza la stagione \u00e8 la caduta delle foglie da alberi e piante.\nNella cultura di massa.\nL'immaginario collettivo inquadra l'autunno come la stagione della decadenza, dopo i calori portati dall'estate. Per altri, invece, si tratta di un periodo di rinascita. I raccolti e le vendemmie, propri della stagione, rappresentano invece una preparazione in vista dell'inverno. Una serie di ricerche condotte in America \u00e8 giunta alla conclusione che le persone nate in autunno, specialmente nel mese di novembre, possano vivere pi\u00f9 a lungo toccando anche i 100 anni.\nL'astrologia occidentale associa alla stagione i segni di Bilancia, Scorpione e Sagittario.\nTra i quattro elementi classici l'autunno corrisponde alla terra, tra le et\u00e0 della vita alla maturit\u00e0 adulta e alla vecchiaia, tra i punti cardinali all'Ovest, fra i temperamenti umorali al malinconico, tra le parti della giornata alla sera, tra le fasi dell'opera alchemica alla \"rubedo\".\nLe feste maggiormente conosciute della stagione autunnale sono:\nEtimologia.\nIl nome deriva dal latino \"autumnus\", prev. \"auctumnus\", formato da \"auctus\" (participio di \"augere\": 'aumentare, arricchire') e desinenza -\"mnos\" (dal greco \u03bc\u03ad\u03bd\u03bf\u03c2: desinenza propria dei participi medi e passivi), a significare la stagione ricca di frutta che segue l'estate e aumenta la ricchezza dei contadini."}
{"id": "574", "revid": "118065145", "url": "https://it.wikipedia.org/wiki?curid=574", "title": "Andrew Stuart Tanenbaum", "text": "Biografia.\nAndrew Stuart Tanenbaum nasce nello stato di New York nel 1944. Prende la laurea in fisica nel 1966 presso il MIT e il dottorato sempre in fisica nel 1971 all'Universit\u00e0 della California, a Berkeley. Si trasferisce nei Paesi Bassi con sua moglie, di nazionalit\u00e0 olandese, ma conserva la cittadinanza statunitense.\n\u00c8 autore di alcuni dei pi\u00f9 famosi libri di informatica, spesso usati come testo per studenti universitari come:\n\u00c8 anche autore di parecchi progetti informatici molto importanti per la tecnologia informatica moderna; tra questi:\nTanenbaum \u00e8 diventato noto a un pi\u00f9 ampio pubblico anche per una discussione pubblica avvenuta tra lui e Linus Torvalds sui vantaggi e svantaggi dei Microkernel e i sistemi monolitici, svoltasi dal 29 gennaio 1992, nella quale pronunci\u00f2 una frase rimasta famosa, per lo sviluppo che successivamente ebbe Linux nell'immediato futuro:"}
{"id": "577", "revid": "599013", "url": "https://it.wikipedia.org/wiki?curid=577", "title": "AABP", "text": ""}
{"id": "588", "revid": "74801", "url": "https://it.wikipedia.org/wiki?curid=588", "title": "Anno tropico", "text": "L'anno tropico (dal greco \"tropos\", rotazione) o anno solare \u00e8 il tempo impiegato dal Sole per tornare nella stessa posizione vista dalla Terra, corrispondente al ciclo delle stagioni. A causa del moto precessionale della Terra tale posizione viene raggiunta circa venti minuti prima che la Terra compia una rivoluzione completa attorno al Sole. In gergo tecnico \u00e8 la durata necessaria perch\u00e9 la longitudine solare media cresca di 360\u00b0.\nIl calcolo.\nL'anno tropico pu\u00f2 essere calcolato anche come la durata intercorrente tra due equinozi primaverili consecutivi dell'emisfero boreale. Occorre tenere presente per\u00f2 che tale durata \u00e8 leggermente diversa da quella fra due solstizi d'inverno boreale consecutivi, oppure da quella tra due solstizi d'estate o tra due equinozi d'autunno. La durata dell'anno tropico infatti \u00e8 diversa a seconda del giorno dell'anno che si utilizza come riferimento a causa della velocit\u00e0 non uniforme con cui la Terra percorre la propria orbita.\nPer questi motivi \u00e8 stato definito un \"anno tropico medio\", pari a 365,2422 giorni (365 giorni, 5 ore, 48 minuti e 46 secondi). Per dare l'ordine di grandezza delle variazioni, l'anno tropico misurato a partire dal punto vernale \u00e8 lungo 365,2424 giorni SI (circa 17 secondi in pi\u00f9); quest'ultima valutazione \u00e8 spesso usata per la redazione dei calendari solari e in particolare del calendario gregoriano, quello oggi in uso, che ha una durata di 365,2425 giorni SI. Tuttavia, l'anno tropico \u00e8 per definizione quello medio, definito sopra.\nAlla data 1\u00ba gennaio 2000 ore 12:00 (TT), l'anno tropico medio era pari a 365,242189670 giorni SI. Cambi nella velocit\u00e0 della precessione, nell'orbita della Terra e nella sua rotazione, portano a una variazione della lunghezza dell'anno tropico; tale variazione \u00e8 di circa 5\u00a0ms/anno. Pi\u00f9 precisamente, l'anticipo viene espresso da una polinomiale, il cui termine lineare \u00e8 dato da:\n\u0394t = \u00d7 \"y\"\ndove \"y\" sono gli anni giuliani a partire dal 2000.\nAnche se tale termine pu\u00f2 sembrare piccolo, diventa determinante nella misura di eventi come vengono osservati dalla Terra (p.es. nel caso di un'eclissi).\nApprofondimenti.\nCome accennato, la lunghezza effettiva dell'anno tropico dipende dal punto di riferimento scelto. A causa della precessione tale punto si muove incontro al Sole determinando la maggior brevit\u00e0 dell'anno tropico rispetto a quello siderale. Mentre, per\u00f2, la velocit\u00e0 di precessione degli equinozi \u00e8 praticamente costante, e quindi il punto di riferimento si sposta sempre della stessa frazione dell'orbita, la velocit\u00e0 apparente con cui il Sole percorre l'orbita \u00e8 variabile ed \u00e8 variabile il tempo risparmiato evitando di percorrere la frazione di orbita siderale mancante.\nQuando la Terra \u00e8 vicina al perielio si muove pi\u00f9 velocemente della media, quindi il tempo impiegato per coprire una certa distanza angolare \u00e8 minore, perci\u00f2 l'anno tropico misurato su questo punto sar\u00e0 pi\u00f9 lungo della media in quanto il tempo risparmiato sar\u00e0 in proporzione minore. Viceversa, se si considera un punto vicino all'afelio, la Terra (e quindi il Sole, visto dalla Terra) si muove pi\u00f9 lentamente, quindi siccome il tempo impiegato per coprire quella stessa distanza \u00e8 maggiore, l'anno tropico per questo punto \u00e8 pi\u00f9 breve. Per i punti di equinozio l'anno tropico \u00e8 pi\u00f9 vicino al valore medio indicato prima. Poich\u00e9 la linea degli equinozi compie un giro completo rispetto al perielio in circa anni, la durata dell'anno tropico rispetto a un punto dell'eclittica oscilla con tale periodo attorno al valore medio.\nLe seguenti formule riportano la durata dell'anno tropico per i punti principali dell'eclittica (il risultato \u00e8 in giorni; mentre \"y\" \u00e8 il numero di anni a partire dal 2000):\nEffetti sul calendario.\nIl punto di riferimento per alcuni calendari \u00e8 stata spesso la data della Pasqua, normalmente identificata come la prima domenica dopo la prima luna piena dopo l'equinozio di primavera, previsto per il 21 marzo. Era quindi obiettivo di ogni proposta di calendario il mantenere la data dell'equinozio il pi\u00f9 vicino possibile al 21 marzo. Per questo motivo, l'anno del calendario doveva essere sincronizzato con l'anno tropico, misurato come l'intervallo tra due equinozi di primavera. Da circa il 1000 a.C., l'anno tropico (in giorni SI) \u00e8, come si \u00e8 visto, diventato pi\u00f9 corto dell'intervallo tra gli equinozi (misurato in giorni normali).\nLa lunghezza dell'anno del nostro Calendario Gregoriano \u00e8 in media 365 + 97/400 = 365,2425 giorni. Sebbene sia vicino a quanto richiesto, \u00e8 leggermente pi\u00f9 lungo. In pi\u00f9, i calcoli mostrano che la distanza tra due equinozi \u00e8 rimasta tra 365,2423 e 365,2424 giorni di calendario per gli ultimi 4 millenni e tale rester\u00e0 per alcuni altri millenni. Questo \u00e8 dovuto alla fortuita cancellazione reciproca di molti effetti agenti sulla misura dell'anno tropico.\nAstrologia tropica.\nL'astrologia occidentale, sin dai tempi di Ipparco e Tolomeo, si basa sull'anno tropico anzich\u00e9 su quello siderale, perch\u00e9 assume come suoi riferimenti principali il Sole ed i pianeti del sistema solare, piuttosto che le remote costellazioni dell'astronomia, le quali consistono soltanto in raggruppamenti arbitrari di stelle, accomunati da una visuale illusoria. I segni zodiacali non coincidono pertanto con le suddette costellazioni, da cui per tradizione ricevono soltanto il nome, ma rappresentano dodici settori simbolici del cielo stellato di uguale ampiezza (30\u00b0) nei quali \u00e8 suddivisa l'eclittica, il primo dei quali inizia nel punto in cui si trova il Sole all'equinozio di primavera."}
{"id": "589", "revid": "9", "url": "https://it.wikipedia.org/wiki?curid=589", "title": "Academy Award", "text": ""}
{"id": "591", "revid": "466539", "url": "https://it.wikipedia.org/wiki?curid=591", "title": "Armata Rossa", "text": "LArmata Rossa degli Operai e dei Contadini, in forma abbreviata Armata Rossa, fu il nome dato alle forze armate russe dopo la disintegrazione delle forze zariste nel 1917. L'aggettivo \u201crossa\u201d fa riferimento al colore tradizionale del movimento socialista e comunista. L'Armata Rossa fu istituita su decreto del Consiglio dei commissari del popolo della RSFS Russa nel 1918 e divenne l'esercito dell'URSS al momento della fondazione dello Stato stesso, nel 1922. Lev Trockij, commissario del popolo per la guerra dal 1918 al 1924, ne \u00e8 considerato il fondatore.\nL'Armata Rossa, guidata direttamente da Stalin con la collaborazione di vari generali, svolse una funzione decisiva durante la seconda guerra mondiale, sconfiggendo dopo quattro anni di violente e sanguinose battaglie una grande parte delle forze della Wehrmacht della Germania nazista e concludendo vittoriosamente il conflitto russo tedesco con la conquista di Berlino e Vienna. Durante le operazioni sul fronte orientale, il 70-75% delle vittime che la Wehrmacht e le Waffen-SS subirono durante la guerra (i sovietici ebbero oltre 20 milioni di morti compresi i civili), furono ad opera dell'Armata Rossa. Nel suo periodo di massima espansione d'organico, nel 1943, l'Armata Rossa contava 10.5 milioni di effettivi tra ufficiali, sottufficiali e soldati ed era equipaggiata con migliaia di carri armati e cannoni moderni (grazie anche all'appoggio logistico degli Alleati soprattutto durante i primi anni di guerra); le perdite per raggiungere la vittoria furono elevatissime: 11,2 milioni di soldati morti per cause di guerra nel periodo 1941\u20131945.\nA partire dal febbraio del 1946, l'Armata Rossa, che insieme alla Marina sovietica, incarnava la componente principale delle forze armate sovietiche, prese il nome ufficiale di Armata Sovietica (, in sigla \"SA\"), fino alla sua dissoluzione nel dicembre 1991.\nStoria.\nLa rivoluzione d'ottobre e l'ideazione.\nNel settembre del 1917, Lenin scrisse: \"C'\u00e8 un solo modo per evitare la rinascita delle forze di polizia regolare ed \u00e8 quello di creare una milizia popolare e di fonderla con l'esercito (l'esercito permanente dovr\u00e0 essere sostituito con l'armamento di tutto il popolo)\". A quel tempo, l'Esercito imperiale russo, impegnato da tre anni nella prima guerra mondiale, aveva iniziato a crollare. Era stato mobilitato circa il 23% (approssimativamente 19 milioni di persone) della popolazione maschile dell'Impero russo; tuttavia una grande parte degli effettivi non era stata equipaggiata per il fronte ed era stata impiegata in ruoli di supporto come il mantenimento delle linee di comunicazione ed il controllo delle basi terrestri. Il generale zarista Nikolaj Nikolaevi\u010d Duchonin, l'ultimo comandante in capo dell'esercito imperiale, stim\u00f2 che durante la guerra vi erano stati 2 milioni di disertori, 1.8 milioni di morti, 5 milioni di feriti e 2 milioni di prigionieri. Egli calcol\u00f2 che le truppe ancora alle armi fossero circa 10 milioni.\nIl governo dei Soviet guidato da Lenin procedette subito allo scioglimento dell'Esercito imperiale russo, tuttavia divenne evidente \"che le unit\u00e0 frammentarie delle Guardie Rosse e gli elementi dell'esercito imperiale che erano passate dalla parte dei bolscevichi erano insufficienti per difendere il nuovo governo contro forze esterne.\" Pertanto, il Consiglio dei commissari del popolo decise il 28 gennaio 1918 di costituire un nuovo esercito popolare che venne denominato Armata Rossa. I capi bolscevichi intendevano creare un esercito \"formato dagli elementi provvisti di coscienza di classe e dagli elementi migliori delle classi lavoratrici.\"\nTutti i cittadini della repubblica russa con un'et\u00e0 minima di 18 anni potevano arruolarsi. La missione del nuovo esercito era la difesa \"del potere sovietico, la creazione di una base per la trasformazione dell'esercito permanente in una forza che derivi la sua potenza dalla nazione in armi, e, inoltre, la creazione di una base per il supporto della successiva Rivoluzione Socialista in Europa.\" L'arruolamento era subordinato alle \"garanzie date da una commissione militare o civile funzionante nel territorio del potere sovietico, o dai comitati di partito o sindacali o, in casi estremi, da due persone che appartengono a una delle organizzazioni di cui sopra.\" In caso che un'intera unit\u00e0 volesse unirsi all'Armata Rossa, sarebbero stati necessari una \"garanzia collettiva e il voto favorevole di tutti i suoi membri.\"\nPoich\u00e9 l'Armata Rossa era composta principalmente di contadini, alle famiglie di coloro che prestavano servizio vennero garantite razioni e assistenza nei lavori agricoli. Alcuni contadini che erano rimasti a casa erano intenzionati ad unirsi al nuovo esercito popolare; gli uomini, insieme ad alcune donne, affollarono i centri di reclutamento. Se venivano rifiutati dall'esercito, ricevevano incarichi come la raccolta di rottami metallici e la preparazione di imballaggi per l'assistenza. In alcuni casi, i soldi guadagnati vennero impiegati per la costruzione di carri armati per l'esercito.\nIl Consiglio dei Commissari del Popolo stesso nomin\u00f2 il capo supremo dell'Armata Rossa, delegando il comando e la gestione dell'esercito al Commissariato per gli Affari Militari e all'Istituto Speciale di Tutte le Russie di questo commissariato. Nikolaj Krylenko fu il primo comandante in capo supremo, con Aleksandr Mjasnikjan come vice. Nikolaj Podvojskij divenne il commissario per la guerra, Pavel Dybenko commissario per la flotta. Anche Pro\u0161jan, Samouskij, Steinberg furono indicati come commissari del popolo cos\u00ec come Vladimir Bon\u010d-Bruevi\u010d dall'Ufficio dei Commissari. Nel corso di una riunione congiunta di bolscevichi e socialisti rivoluzionari di sinistra, tenutosi il 22 febbraio 1918, Krylenko comment\u00f2: \"Non abbiamo pi\u00f9 un vero esercito. I soldati demoralizzati fuggono, presi dal panico, non appena vedono un elmetto tedesco apparire all'orizzonte, abbandonando la loro artiglieria, i convogli e tutto il materiale di guerra all'avanzata inesorabile del nemico. Le unit\u00e0 delle Guardie Rosse vengono spazzate via come mosche. Non abbiamo alcun possibilit\u00e0 di continuare la guerra, solo una firma immediata del trattato di pace ci salver\u00e0 dalla distruzione\".\nLa guerra civile russa.\nLa Guerra civile russa si svilupp\u00f2 in tre periodi:\nAll'inizio della guerra, l'Armata Rossa era costituita da 299 reggimenti di fanteria. La guerra civile s'intensific\u00f2 dopo che Lenin sciolse l'Assemblea costituente panrussa (5-6 gennaio 1918) e il governo sovietico firm\u00f2 il Trattato di Brest-Litovsk (3 marzo 1918), che permise alla Russia bolscevica di uscire dalla Grande Guerra. Nonostante le pesanti clausole della pace di Brest-Litovsk, la fine della partecipazione russa alla prima guerra mondiale permise all'Armata Rossa di affrontare le eterogenee forze controrivoluzionarie, tra cui, oltre alle truppe bianche filo-zariste, anche l'Esercito insurrezionale rivoluzionario d'Ucraina, l'\"Armata Nera\" guidata da Nestor Machno, e l'anti-bianca e anti-rossa Armata Verde. Il 23 febbraio 1918, \"Giorno dell'Armata Rossa\", ha un duplice significato storico: il primo giorno dell'arruolamento di reclute (a Pietrogrado e Mosca); e il primo giorno di combattimento contro l'occupante esercito imperiale tedesco.\nIl 6 settembre 1918 le milizie bolsceviche vennero consolidate sotto il comando supremo del Consiglio Militare Rivoluzionario della Repubblica (). Il primo presidente fu Lev Trockij ed il primo comandante in capo Jukums V\u0101cietis dei Fucilieri lettoni; nel mese di luglio 1919 egli venne sostituito da Sergej Kamenev. Poco dopo Trockij istitu\u00ec il GRU (intelligence militare) per fornire intelligence politica e militare ai comandanti dell'Armata Rossa. Trockij fond\u00f2 l'Armata Rossa con una organizzazione iniziale della Guardia Rossa, e una truppa nucleo di miliziani delle Guardie rosse e cekisti della polizia segreta. La coscrizione inizi\u00f2 nel giugno 1918 e l'opposizione ad essa venne violentemente repressa. Per controllare le milizie multietniche e multiculturali dell'Armata Rossa, la \u010ceka oper\u00f2 speciali brigate punitive che sopprimevano anticomunisti, disertori e \"nemici dello stato\". Il pragmatismo in tempo di guerra permise il reclutamento di ufficiali e sergenti (sottufficiali, NCO) ex-zaristi nell'Armata Rossa. La commissione speciale di Lev Glezarov li reclut\u00f2 e selezion\u00f2. A met\u00e0 agosto 1920 il personale ex zarista dell'Armata Rossa includeva 48.000 ufficiali, 10.300 amministratori e 214.000 sottufficiali. All'inizio della guerra civile, gli ex-zaristi costituivano il 75% del corpo ufficiali dell'Armata Rossa e vennero impiegati come specialisti militari (\"voenspetsy\"). La loro fedelt\u00e0 venne occasionalmente imposta dalle loro famiglie tenute in ostaggio. Alla fine della guerra nel 1922, gli ex zaristi costituivano l'83% dei comandanti di divisione e di corpo d'armata dell'Armata Rossa.\nL'Armata Rossa utilizz\u00f2 reggimenti speciali per le minoranze etniche, come il Reggimento di Cavalleria Dungano comandati dal Dungano Magaza Masan\u010di.\nL'Armata Rossa collabor\u00f2 anche con le unit\u00e0 armate volontarie del partito bolscevico, le \u0427\u0430\u0441\u0442\u0438 \u043e\u0441\u043e\u0431\u043e\u0433\u043e \u043d\u0430\u0437\u043d\u0430\u0447\u0435\u043d\u0438\u044f - \u0427\u041e\u041d (unit\u00e0 incarichi speciali \"\u010casti osobogo nazna\u010denija\" - o \u010cON) dal 1919 al 1925.\nLo slogan \"esortazione, organizzazione, e rappresaglie\", espresse la disciplina e la motivazione garantendo il successo tattico e strategico dell'Armata Rossa. In campagna, le allegate Brigate punitive speciali della \u010ceka condussero a corti marziali di campo sommarie ed esecuzioni di disertori ed imboscati. Sotto il commissario J\u0101nis K. B\u0113rzi\u0146\u0161, le Brigate punitive speciali presero ostaggi dei villaggi di disertori per costringerli alla resa; uno su dieci di coloro che tornavano veniva giustiziato. La stessa tattica soppresse anche le rivolte contadine nelle zone controllate da parte dell'Armata Rossa, come la Ribellione di Tambov. I sovietici rinforzarono la fedelt\u00e0 dei vari gruppi politici, etnici e nazionali dell'Armata Rossa attraverso i commissari politici distaccati a livello di brigata e di reggimento. I commissari vennero incaricati di spiare i comandanti per scorrettezza politica. Nel mese di agosto 1918, Trockij autorizz\u00f2 il generale Michail Tucha\u010devskij a posizionare unit\u00e0 di blocco dietro le unit\u00e0 dell'Armata Rossa politicamente inaffidabili, per sparare a chiunque si fosse ritirato senza permesso. Nel 1942, durante la \"grande guerra patriottica\" (1941-1945), Iosif Stalin reintrodusse la politica di blocco ed i battaglioni penali con l'Ordine numero 227.\nL'Armata Rossa controllata dalla Repubblica socialista federativa sovietica russa invase ed annesse terre non russe, contribuendo a creare l'Unione Sovietica.\nLa guerra polacco-sovietica e la riorganizzazione.\nL'offensiva sovietica verso ovest del 1918-19 si verific\u00f2 nello stesso momento del passaggio generale sovietico nelle aree abbandonate dalle guarnigioni dell'Ober Ost. Ci\u00f2 si fuse nella guerra polacco-sovietica del 1919-1921, in cui l'Armata Rossa raggiunse la Polonia centrale nel 1920, ma poi sub\u00ec l\u00ec una sconfitta che mise fine alla la guerra. Durante la campagna di Polonia l'Armata Rossa contava circa 6.5 milioni di uomini, molti dei quali l'esercito aveva difficolt\u00e0 a sostenere, circa 581.000 uomini nei due fronti operativi, occidentale e sud-occidentale. Circa 2.5 milioni di uomini e donne vennero immobilizzati nell'interno come parte delle armate di riserva.\nL'XI Congresso del partito comunista russo (bolscevico), adott\u00f2 una risoluzione sul rafforzamento dell'Armata Rossa. Decise di stabilire forze armate rigorosamente organizzate, condizioni educative ed economiche nell'esercito. Tuttavia, venne riconosciuto che un esercito di 1.600.000 soldati sarebbe stato gravoso. Entro la fine del 1922, dopo il Congresso, il Comitato Centrale del Partito decise di ridurre l'Armata Rossa a 800.000 uomini. Questa riduzione richiese la riorganizzazione della struttura dell'Armata Rossa. L'unit\u00e0 militare suprema divenne il corpo d'armata di due o tre divisioni. Le divisioni consistevano di tre reggimenti. Le brigate vennero abolite come unit\u00e0 indipendenti. Inizi\u00f2 la formazione dei reparti del corpo fucilieri.\nLa nascita dell'\"Unione Sovietica\".\nDopo quattro anni di guerra, la sconfitta dell\"Armata Bianca\" di P\u00ebtr Nikolaevi\u010d Vrangel' nel sud ad opera dell'Armata Rossa nel 1920 permise la fondazione dell'Unione delle Repubbliche Socialiste Sovietiche nel 1922. Lo storico John Erickson fa risalire al 1\u00ba febbraio 1924, quando Michail Frunze divenne capo del personale dell'Armata Rossa, l'ascesa dello Stato Maggiore, che domin\u00f2 la pianificazione sovietica militare e delle operazioni. Entro il 1\u00ba ottobre 1924 la forza dell'Armata Rossa diminu\u00ec a 530.000 uomini. L'elenco delle divisioni dell'Unione Sovietica (1917-1945) annota le formazioni dell'Armata Rossa in quel momento.\nAlla fine degli anni '20 e per tutti gli anni '30, i teorici militari sovietici guidati dal Maresciallo Michail Tucha\u010devskij svilupparono la dottrina delle operazioni in profondit\u00e0, una diretta conseguenza delle loro esperienze della guerra polacco-sovietica e della guerra civile russa. Per raggiungere la vittoria, le operazioni profonde prevedevano manovre simultanee di unit\u00e0 delle dimensioni di corpo d'armata e d'armata e di attacchi paralleli simultanei in tutta la profondit\u00e0 delle forze terrestri del nemico, inducendo il fallimento catastrofico della difesa. La dottrina della battaglia in profondit\u00e0 si basava sui progressi dell'aviazione e dei corazzati, nella speranza che la guerra di manovra offrisse una vittoria rapida, efficiente, e decisiva. Il maresciallo Tucha\u010devskij disse che la guerra aerea doveva essere \"utilizzata contro obiettivi al di l\u00e0 del raggio della fanteria, dell'artiglieria e di altre armi. Per ottenere il massimo effetto della tattica, avrebbero dovuto essere impiegati aerei , concentrati nel tempo e nello spazio, contro obiettivi della massima importanza tattica.\"\nLe operazioni profonde dell'Armata Rossa vennero espresse formalmente nel Regolamento di Campo del 1929, e codificate nel provvisorio Regolamento di Campo 1936 (PU-36). La Grande Purga del 1937-1939 e la Purga del 1940-1942 rimosse molti ufficiali che conducevano l'Armata Rossa, tra cui Tucha\u010devskij e molti dei suoi seguaci, e la dottrina venne abbandonata. Cos\u00ec, nella battaglia del Lago Khasan, nel 1938, e nella Battaglia di Khalkhin Gol, nel 1939, nei grandi scontri di confine con l'esercito imperiale giapponese, la dottrina non venne utilizzata. Fu fino alla seconda guerra mondiale che le operazioni profonde non vennero riutilizzate.\nI conflitti sino-sovietici.\nL'Armata Rossa venne coinvolta in conflitti armati nella Repubblica di Cina durante la guerra sino-sovietica (1929), l'invasione sovietica dello Xinjiang (1934), quando venne assistita dalle forze russe bianche, e la ribellione dello Xinjiang (1937). L'Armata Rossa raggiunse i suoi obiettivi; mantenne il controllo effettivo sulla Ferrovia cinese orientale della Manciuria, e install\u00f2 con successo un regime filo-sovietico nello Xinjiang.\nLa guerra con la Finlandia.\nLa Guerra d'Inverno (, , ) fu una guerra tra Unione Sovietica e Finlandia. Inizi\u00f2 con un'offensiva sovietica il 30 novembre 1939, tre mesi dopo l'inizio della seconda guerra mondiale e l'invasione sovietica della Polonia, e si concluse il 13 marzo 1940 con il Trattato di pace di Mosca. La Societ\u00e0 delle Nazioni consider\u00f2 l'attacco illegale ed espulse l'Unione Sovietica il 14 dicembre 1939.\nLe forze sovietiche avevano tre volte pi\u00f9 soldati dei finlandesi, trenta volte pi\u00f9 aerei e cento volte pi\u00f9 carri armati. L'Armata Rossa, per\u00f2, era stata paralizzata dalla Grande Purga del leader sovietico Iosif Stalin del 1937, che ridusse il morale e l'efficienza dell'esercito poco prima dello scoppio dei combattimenti. Con oltre 30.000 dei suoi ufficiali dell'esercito giustiziati o imprigionati, la maggior parte dei quali erano dei gradi pi\u00f9 alti, l'Armata Rossa nel 1939 aveva molti alti ufficiali inesperti. A causa di questi fattori, e del forte impegno e morale delle forze finlandesi, la Finlandia riusc\u00ec a resistere all'invasione sovietica per molto pi\u00f9 tempo di quanto i sovietici avessero previsto. Le forze finlandesi inflissero perdite mozzafiato all'Armata Rossa nei primi tre mesi di guerra, soffrendo poche perdite.\nLe ostilit\u00e0 cessarono nel marzo 1940 con la firma del Trattato di pace di Mosca. La Finlandia cedette l'11% del suo territorio prima della guerra e il 30% delle sue attivit\u00e0 economiche in Unione Sovietica. Le perdite sovietiche sul fronte erano state pesanti e la reputazione internazionale del paese ne soffr\u00ec. Le forze sovietiche non realizzarono il loro obiettivo della conquista totale della Finlandia ma conquistarono un territorio significativo lungo il Lago Ladoga, Petsamo e Salla. I finlandesi mantennero la loro sovranit\u00e0 e migliorarono la loro reputazione internazionale, il che ne rafforz\u00f2 il morale nella Guerra di continuazione.\nLa seconda guerra mondiale (\"La Grande Guerra Patriottica\").\nIn conformit\u00e0 con il patto Molotov-Ribbentrop del 23 agosto 1939, l'Armata Rossa invase la Polonia il 17 settembre 1939, dopo l'invasione nazista il 1 \u00b0 settembre 1939. il 30 novembre l'Armata Rossa attacc\u00f2 anche la Finlandia, nella Guerra d'Inverno (1939-1940). Entro l'autunno 1940, dopo aver conquistato la sua parte di Polonia, il Terzo Reich condivideva un vasto confine con l'Unione Sovietica, con la quale rimase neutralmente vincolato dall'obbligo del patto di non aggressione e degli accordi commerciali. Un'altra conseguenza del patto Molotov-Ribbentrop fu l'occupazione sovietica della Bessarabia e della Bucovina settentrionale, effettuata dal Fronte meridionale nel giugno-luglio 1940. Anche questa conquista si aggiunse al confine che l'Unione Sovietica condivideva con le aree controllate dai nazisti. Per Adolf Hitler, la circostanza non era un dilemma, perch\u00e9 la politica segreta \"Drang nach Osten\" (\"Spinta verso l'Est\") rimase in vigore, concludendosi il 18 dicembre 1940 con la \"Direttiva n\u00b0 21, Operazione Barbarossa\", approvata il 3 febbraio 1941, e in programma per la met\u00e0 di maggio 1941.\nQuando la Germania invase l'Unione Sovietica nel giugno 1941, nell'Operazione Barbarossa, le forze terrestri dell'Armata Rossa avevano 303 divisioni e 22 brigate separate (6.8 milioni di soldati), tra cui 166 divisioni e 9 brigate (3.2 milioni di soldati) di guarnigione nei distretti militari occidentali. Le forze dell'Asse schierate sul fronte orientale consistevano in 181 divisioni e 18 brigate (3 milioni di soldati). Tre fronti, Nordoccidentale, Occidentale, e Meridionale conducevano la difesa dei confini occidentali dell'Urss. Nelle prime settimane della Grande Guerra Patriottica, la Wehrmacht sconfisse molte unit\u00e0 dell'Armata Rossa. L'Armata Rossa perse milioni di uomini prigionieri e gran parte del suo materiale d'anteguerra. Stalin aument\u00f2 la mobilitazione, e il 1\u00ba agosto 1941, a dispetto di 46 divisioni perse in combattimento, la forza dell'Armata Rossa era di 401 divisioni.\nLe forze sovietiche non erano apparentemente preparate, nonostante numerosi avvertimenti da varie fonti. Esse soffrirono molti danni sul campo a causa di ufficiali mediocri, una mobilitazione parziale e una riorganizzazione incompleta. La frettolosa espansione delle forze prima della guerra e l'eccessiva promozione di ufficiali inesperti (a causa della purga di ufficiali esperti) favorirono la Wehrmacht in combattimento. La superiorit\u00e0 numerica dell'Asse rese la forza divisionale dei combattenti approssimativamente uguale. Una generazione di comandanti sovietici (in particolare Georgij \u017dukov) apprese dalla sconfitta e le vittorie sovietiche nella Battaglia di Mosca, a Stalingrado, Kursk e pi\u00f9 tardi nell'Operazione Bagration risultarono decisive. Nel 1941, il governo sovietico sollev\u00f2 l\"esprit de corps\" insanguinato dell'Armata Rossa con la propaganda, sottolineando la difesa della Patria e della nazione, utilizzando esempi storici del coraggio russo e del coraggio contro gli aggressori stranieri. La \"Grande Guerra Patriottica\" anti-nazista venne paragonata alla Guerra Patriottica del 1812 contro Napoleone, e apparvero eroi militari russi storici, come Aleksandr Nevskij e Michail Kutuzov. La repressione della Chiesa ortodossa russa cess\u00f2 temporaneamente, e i sacerdoti rivissero la tradizione di benedire le armi prima della battaglia.\nPer incoraggiare l'iniziativa dei comandanti dell'Armata Rossa, il PCUS abol\u00ec temporaneamente i commissari politici, introdusse gradi militari e decorazioni formali ed introdusse il concetto delle unit\u00e0 della Guardia. Le unit\u00e0 eccezionalmente valorose ed efficienti in combattimento ottennero il titolo di reparti \"della Guardia\" (ad esempio il 1\u00ba Corpo Speciale Fucilieri della Guardia, la 6\u00aa Armata corazzata della Guardia), una designazione d'\u00e9lite che indicava un addestramento, un equipaggiamento ed una retribuzione migliore. Vennero utilizzati anche metodi coercitivi: i fannulloni, i lavativi, quelli tendenti ad evitare il combattimento con ferite autoinflitte, i codardi, i ladri ed i disertori venivano disciplinati con percosse, retrocessioni, compiti indesiderabili/pericolosi e l'esecuzione sommaria dei distaccamenti punitivi del NKVD.\nAllo stesso tempo, gli \"osobist\" (ufficiali militari del controspionaggio del NKVD) divennero una figura chiave dell'Armata Rossa, con il potere di condannare a morte e di risparmiare la vita dei soldati e di quasi tutti gli ufficiali del gruppo presso il quale venivano distaccati. Nel 1942, Stalin istitu\u00ec i battaglioni penali composti da detenuti dei \"gulag\", prigionieri di guerra sovietici, soldati caduti in disgrazia e disertori, per compiti pericolosi di prima linea come \"camminare\" bonificando i campi minati tedeschi. Dati i pericoli, la pena massima era di tre mesi. Allo stesso modo, il trattamento sovietico dei soldati dell'Armata Rossa catturati dalla Wehrmacht era particolarmente duro. Una direttiva di Stalin del 1941 ordin\u00f2 il suicidio di ogni ufficiale e soldato dell'Armata Rossa piuttosto che la resa; la legge sovietica considerava tutti i soldati dell'Armata Rossa catturati come traditori. Durante e dopo la seconda guerra mondiale i prigionieri di guerra liberati andarono negli speciali \"campi di filtrazione\". Di questi, nel 1944, oltre il 90% venne sgomberato e circa l'8% venne arrestato o condannato a prestare servizio nei battaglioni penali. Nel 1944, vennero inviati direttamente in formazioni militari di riserva per essere sgombrati dal NKVD. Inoltre, nel 1945, vennero allestiti circa 100 campi di filtrazione per prigionieri di guerra rimpatriati ed altri sfollati, che trattarono pi\u00f9 di 4.000.000 di persone. Nel 1946 l'80% dei civili e il 20% dei prigionieri di guerra venne liberato, il 5% dei civili e il 43% dei prigionieri di guerra riarruolato, il 10% dei civili e il 22% dei prigionieri di guerra inviato ai battaglioni di lavoro e il 2% dei civili e Il 15% dei prigionieri di guerra (226.127 su 1.539.475 in totale) trasferito nei Gulag.\nDurante la Grande Guerra Patriottica, l'Armata Rossa coscrisse 29.574.900 uomini oltre ai 4.826.907 in servizio all'inizio della guerra. Di questo totale di 34.401.807 persero 6.329.600 uccisi in azione (UIA), 555.400 morti per malattia e 4.559.000 dispersi in azione (DIA) (pi\u00f9 i catturati). Di questi, tuttavia, 939.700 rientrarono in fila nel territorio sovietico successivamente liberato, e altri 1.836.000 tornarono dalla prigionia tedesca. Cos\u00ec il totale complessivo delle perdite \u00e8 pari a 8.668.400 uomini Questo \u00e8 il totale dei morti ufficiali, ma altre stime danno il numero del totale dei morti fino a quasi 11 milioni di uomini, tra cui 7.7 milioni di morti e dispersi in azione e 2.6 milioni di prigionieri di guerra morti (su 5.2 milioni di prigionieri di guerra totale), oltre 400.000 perdite paramilitari e partigiani sovietici. La maggior parte delle perdite, esclusi i prigionieri di guerra, erano di etnia russa (5.756.000), seguita dall'etnia ucraina (1.377.400). Tuttavia, ben 8 milioni del 34 milioni mobilitati erano soldati di minoranza non slava e circa 45 divisioni formate da minoranze nazionali servirono tra il 1941 ed il 1943.\nLe perdite tedesche sul fronte orientale consistettero in una stima di 3.604.800 UIA entro i confini del 1937 ed oltre 900.000 d'etnia tedesca ed austriaca al di fuori del confine del 1937 (inclusi in questi numeri vi sono uomini indicati come dispersi in azione o dispersi dopo la guerra) e 3.576.300 uomini segnalati catturati (totale 8.081.100); le perdite dei satelliti tedeschi sul fronte orientale approssimarono a 668.163 UIA/DIA e 799.982 prigionieri (totale 1.468.145). Di questi 9.549.245, i sovietici rilasciarono 3.572.600 soldati dalla prigionia dopo la guerra, in tal modo il totale delle perdite dell'Asse \u00e8 stimato a 5.976.645. Per quanto riguarda i prigionieri di guerra, entrambi i lati ne catturarono un gran numero ed ebbero molti morti in cattivit\u00e0 - una recente stima britannica dice che 3,6 di 6 milioni di prigionieri di guerra sovietici morirono nei campi tedeschi, mentre 300.000 di 3 milioni di prigionieri di guerra tedeschi morirono in mani sovietiche. Dalla caduta della Prussia orientale, i soldati sovietici effettuarono stupri su vasta scala in Germania, particolarmente notati a Berlino fino all'inizio del maggio 1945.\nNel 1941 il rapido progresso degli attacchi iniziali aerei e terrestri tedeschi verso l'Unione Sovietica rese il supporto logistico dell'Armata Rossa difficile, perch\u00e9 molti depositi, e la maggior parte della base di produzione industriale dell'URSS, giacevano nelle aree occidentali invase del paese, costringendo il loro ristabilimento ad est degli Urali. Fino ad allora all'Armata Rossa fu spesso richiesto d'improvvisare o di andare senza armi, veicoli ed altre apparecchiature. La decisione del 1941 di spostare fisicamente la sua capacit\u00e0 di produzione ad est dei monti Urali mantenne il principale sistema di supporto sovietico fuori dalla portata tedesca. Nelle fasi successive della guerra, l'Armata Rossa schier\u00f2 alcune armi eccellenti, soprattutto artiglieria e carri armati. I carri armati pesanti KV-1 e medi T-34 dell'Armata Rossa surclassarono molti corazzati della Wehrmacht, ma nel 1941 la maggior parte delle unit\u00e0 corazzate sovietiche usava modelli pi\u00f9 vecchi e inferiori.\nAmministrazione.\nL'amministrazione militare dopo la Rivoluzione d'Ottobre venne rilevata dal Commissariato del Popolo della Guerra e degli Affari Marittimi, guidato da un comitato collettivo di Vladimir Antonov-Ovseenko, Pavel Dybenko, e Nikolaj Krylenko. Allo stesso tempo, Nikolaj Duchonin venne nominato Comandante in Capo Supremo dopo la fuga di Aleksandr Kerenskij dalla Russia. Il 12 novembre 1917 il governo sovietico nomin\u00f2 Krylenko come Comandante in Capo Supremo, e, a causa di un \"incidente\" durante lo spostamento forzato del comandante in capo, Duchonin venne ucciso il 20 novembre 1917. Nikolaj Podvojskij venne nominato Narkom degli Affari della Guerra, lasciando Dybenko Narkom degli Affari Marittimi e Ovseenko responsabile delle forze di spedizione nella Russia meridionale, il 28 novembre 1917. I bolscevichi inviarono anche i propri rappresentanti a sostituire i comandanti precedenti dell'esercito imperiale russo.\nDopo la firma del Trattato di Brest-Litovsk il 3 marzo 1918, avvenne un importante rimpasto nell'amministrazione militare sovietica. Il 13 marzo 1918 il governo sovietico accett\u00f2 le dimissioni ufficiali di Krylenko e il posto di comandante in capo supremo venne liquidato. Il 14 marzo, 1918 Lev Trockij sostitu\u00ec Podvojskij come Narkom degli Affari di Guerra. Il 16 marzo 1918 Pavel Dybenko fu sollevato dalla carica di Narkom degli Affari Marittimi. L'8 maggio 1918 venne creato il Quartier Generale Capo di Tutte le Russie, guidato da Nikolaj Stogov e poi da Aleksandr Sve\u010din.\nIl 2 settembre 1918 il Consiglio Militare Rivoluzionario (CMR) venne stabilito come principale amministrazione militare sotto Lev Trockij, il Narkom degli Affari della Guerra. Il 6 settembre 1918, a fianco del quartier generale principale, venne creato il Quartier Generale Campale del CMR, inizialmente guidato da Nikolaj Rattel. Lo stesso giorno venne creato l'ufficio del Comandante in Capo delle Forze Armate, e inizialmente assegnato a Jukums V\u0101cietis (e dal luglio 1919 a Sergej Kamenev). Il Comandante in Capo delle Forze Armate esistette fino all'aprile 1924, la fine della guerra civile russa.\nA partire dal 1921 venne creato l'incarico di Capo di stato maggiore generale dell'Armata Rossa che da quel momento divenne il massimo responsabile tecnico dell'amministrazione, organizzazione e conduzione operativa delle forze armate dell'Unione Sovietica che sarebbe stata ufficialmente costituita l'anno seguente.\nNel novembre del 1923, dopo la creazione dell'Unione Sovietica, il Narkom russo degli Affari della Guerra venne trasformato nel Narkom sovietico della Guerra e degli Affari Marittimi.\nOrganizzazione.\nAll'inizio della sua esistenza, l'Armata Rossa funzionava come una formazione volontaria, senza gradi o insegne. Le elezioni democratiche selezionavano gli ufficiali. Tuttavia, un decreto del 29 maggio 1918 impose il servizio militare obbligatorio per gli uomini di et\u00e0 dai 18 ai 40 anni. Per la manutenzione dell'arruolamento di massa, i bolscevichi formarono commissariati militari regionali (\"voeennyj komissarjat\", abbr. \"Voeenkomat\"), che a partire dal 2006 esistono ancora in Russia, in questa funzione e sotto questo nome. I commissariati militari, tuttavia, non devono essere confusi con l'istituzione dei commissari politici militari.\nA met\u00e0 degli anni '20 venne introdotto il principio territoriale di Composizione dell'Armata Rossa. In ogni regione vennero chiamati uomini validi per un periodo limitato di servizio attivo in unit\u00e0 territoriali, che costituiva la forza circa la met\u00e0 dell'esercito, ogni anno, per cinque anni. Il primo periodo di convocazione era di tre mesi, con un mese all'anno successivo. Un quadro normale forniva un nucleo stabile. Nel 1925 questo sistema forn\u00ec 46 delle 77 divisioni di fanteria e una delle undici divisioni di cavalleria. Il resto era costituito da ufficiali regolari e personale arruolato servente in termini biennali. Il sistema territoriale venne finalmente abolito, con tutte le formazioni rimanenti convertite in altri quadri di divisioni, nel 1937-1938.\nMeccanizzazione.\nL'esercito sovietico ricevette ampi finanziamenti ed era innovativo nella sua tecnologia. Un giornalista americano scrisse nel 1941:\nSotto la campagna di meccanizzazione di Stalin, l'esercito form\u00f2 la sua prima unit\u00e0 meccanizzata nel 1930. La 1\u00aa Brigata meccanizzata consisteva in un reggimento di carri armati, un reggimento di fanteria motorizzato, nonch\u00e9 battaglioni di ricognizione e di artiglieria. Da questo umile inizio, i sovietici avrebbero continuato a creare le prime formazioni corazzate a livello operativo nella storia, l'11 \u00b0 e il 45 \u00b0 Corpo meccanizzato, nel 1932. Queste erano formazioni pesanti di carri armati con forze di supporto di combattimento incluse in modo da poter sopravvivere mentre operavano in aree posteriori nemiche senza supporto da parte dei genitori. Da questo umile inizio, i sovietici avrebbero continuato a creare le prime formazioni corazzate di concezione moderna (cio\u00e8 non solo come appoggio alla fanteria) a livello operativo, l'11\u00b0 e il 45\u00ba Corpo meccanizzato, nel 1932. Queste erano formazioni pesanti di carri armati con forze di supporto di combattimento incluse in modo da poter sopravvivere mentre operavano nelle retrovie nemiche senza supporto da un fronte principale.\nImpressionato dalla campagna tedesca del 1940 contro la Francia, il Commissariato del Popolo della Difesa sovietico (Ministero della Difesa, sigla russa NKO) ordin\u00f2 la creazione di nove divisioni meccanizzate, il 6 luglio 1940. Tra febbraio e marzo 1941, il NKO ne ordin\u00f2 altre venti da creare. Tutte queste formazioni erano pi\u00f9 grandi di quelle teorizzate da Tucha\u010devskij. Anche se 29 divisioni meccanizzate dell'Armata Rossa avevano una forza autorizzata di non meno di 29.899 carri armati nel 1941, dimostrarono di essere una tigre di carta. C'erano in realt\u00e0 solo 17.000 carri armati disponibili al momento, che significava che molte delle nuovi divisioni meccanizzate erano gravemente sotto forza. Anche la pressione esercitata sulle fabbriche e sui pianificatori militari per mostrare numeri di produzione port\u00f2 a una situazione in cui la maggior parte dei veicoli blindati erano modelli obsoleti, in modo critico privi di parti di ricambio ed attrezzature di supporto, e quasi tre quarti erano in ritardo per le manutenzioni. Entro il 22 giugno 1941 c'erano solo 1.475 dei moderni carri armati T-34 e serie KV a disposizione dell'Armata Rossa, e questi erano troppo dispersi lungo il fronte per fornire una massa sufficiente anche per il successo locale. Per illustrare ci\u00f2, il 3\u00ba Corpo Meccanizzato in Lituania era formato da un totale di 460 carri armati; 109 di questi erano i pi\u00f9 recenti KV-1 e T-34. Questo corpo risulterebbe essere uno dei pochi fortunati con un numero considerevole di nuovi carri armati. Tuttavia, la 4\u00aa Armata era composta da 520 carri armati, tutti erano obsoleti T-26, in opposizione alla forza autorizzata di 1.031 recenti carri armati medi. Questo problema era universale per tutta l'Armata Rossa, e avrebbe giocato un ruolo cruciale nelle sconfitte iniziali dell'Armata Rossa nel 1941 per mano delle forze armate tedesche.\nTempo di guerra.\nL'esperienza della guerra indusse cambiamenti al modo in cui le forze di prima linea erano organizzate. Dopo sei mesi di combattimento contro i tedeschi, la Stavka abol\u00ec temporaneamente il corpo fucilieri che era intermedio tra l'armata e la divisione perch\u00e9, mentre era utile in teoria, nello stato dell'Armata Rossa nel 1941 si dimostr\u00f2 inefficace nella pratica. Dopo l'importante vittoria nella battaglia di Mosca nel gennaio 1942, l'alto comando inizi\u00f2 a reintrodurre i corpi fucilieri nelle sue formazioni pi\u00f9 esperte. Il numero totale di corpi fucilieri inizi\u00f2 dai 62 del 22 giugno 1941, scese a sei il 1\u00ba gennaio 1942, ma poi aument\u00f2 a 34 entro il febbraio 1943 e a 161 nel capodanno 1944. La forza reale delle divisioni di fanteria in prima linea, con un effettivo di 11.000 uomini nel luglio 1941, raggiungeva circa il 50% della consistenza organica delle vecchie divisioni del 1941, distrutte i primi giorni dell'invasione tedesca e le divisioni erano spesso logorate, a causa delle continue operazioni, per centinaia di uomini o anche meno.\nAllo scoppio della guerra, l'Armata Rossa schier\u00f2 corpi meccanizzati e divisioni corazzate il cui sviluppo \u00e8 stato descritto in precedenza. L'attacco iniziale delle Panzer-Division tedesche distrusse molti di questi reparti e, nel corso del 1941, praticamente quasi tutti, salvo due nel Distretto Militare del Transbaikal. I resti vennero sciolti. L'alto comando sovietico decise per il momento, soprattutto per l'inesperienza degli stati maggiori e le carenze di equipaggiamento dopo le enormi perdite iniziali, di costituire solo piccole brigate carri da impiegare in supporto delle unit\u00e0 di fanteria. Queste formazioni combatterono bene durante la battaglia di Mosca.\nFu tra la primavera del 1942 e l'inizio del 1943, che l'Armata Rossa mise in campo di nuovo formazioni mobili pi\u00f9 grandi paragonabili alle Panzer-Division; i \"Corpi carri\" (\"Tankovyj korpus\"), equipaggiati con un numero variabile di carri tra 146 e 180, e i \"Corpi meccanizzati\" (\"Mechanizirovannyj korpus\"), equipaggiati da 175 a 224 carri. Queste nuovi reparti motomeccanizzati, guidati da comandanti sempre pi\u00f9 esperti e aggressivi, si dimostrarono con il tempo efficaci, mobili e in grado di affrontare con successo le famose divisioni corazzate tedesche. I corpi carri e i corpi meccanizzati nel corso della guerra elaborarono una serie di tattiche per contrastare le forze nemiche e per effettuare avanzate a grande distanza; ogni corpo generalmente impiegava una brigata di punta nel ruolo di \"distaccamento avanzato\" che penetrava, spesso isolato, alla massima profondit\u00e0 possibile aggirando eventuali punti di resistenza, per disorganizzare le retrovie nemiche e costituire un nucleo di aggregazione dietro il fronte tedesco che sarebbe stato rinforzato in un secondo momento.\nNella primavera 1943, dopo alcuni tentativi non soddisfacenti nel 1942, vennero finalmente create anche le \"Armate carri\" (\"Tankovaja armija\") formate in genere da due \"Corpi carri\" e un \"Corpo meccanizzato\"; equipaggiate con un numero di carri variabile tra 500 e 1000, le armate carri erano dotate di grande potenza d'urto per sfruttare in profondit\u00e0 gli sfondamenti e respingere i contrattacchi nemici. Nel corso della seconda guerra mondiale il \"Direttorato centrale delle forze meccanizzate\" dell'Armata Rossa, guidato dal maresciallo Jakov Nikolaevi\u010d Fedorenko, costitu\u00ec sei \"Armate carri\" (1\u00aa, 2\u00aa, 3\u00aa, 4\u00aa, 5\u00aa e 6\u00aa), 24 \"Corpi carri\", ognuno con tre brigate corazzate e una motorizzata, e 14 \"Corpi meccanizzati\", ognuno con tre brigate meccanizzate e una brigata corazzata. I famosi comandanti della sei \"Armate carri\" furono i generali Michail Efimovi\u010d Katukov, Sem\u00ebn Il'i\u010d Bogdanov, Pavel Sem\u00ebnovi\u010d Rybalko, Dmitrij Danilovi\u010d Lelju\u0161enko, Pavel Alekseevi\u010d Rotmistrov, Andrej Grigor'evi\u010d Krav\u010denko.\nIntegrati nelle forze mobili erano anche i \"corpi di cavalleria\" che, nella seconda parte della guerra, vennero spesso integrati, insieme ad alcuni corpi carri, nei cosiddetti \"gruppi di cavalleria meccanizzata\" che venivano impiegati con buoni risultati nelle regioni pi\u00f9 impervie o disagevoli, dove la cavalleria poteva costituire un utile complemento delle forze motorizzate.\nPersonale.\nLe autorit\u00e0 bolsceviche assegnarono ad ogni unit\u00e0 dell'Armata Rossa un commissario politico, o \"politruk\", che aveva l'autorit\u00e0 di ignorare le decisioni dei comandanti di unit\u00e0 se andavano contro i principi del Partito Comunista. , la direzione del partito considerava il controllo politico sulle forze armate assolutamente necessario, mentre l'esercito era basato sempre pi\u00f9 sugli ufficiali del periodo imperiale pre-rivoluzionario e comprensibilmente temeva un colpo di stato militare. Questo sistema venne abolito nel 1925, dato che in quel momento c'erano abbastanza ufficiali comunisti addestrati che non necessitavano pi\u00f9 la contro-firma di tutti gli ordini.\nGradi e titoli militari.\nAll'inizio della sua storia, l'Armata Rossa, abbandon\u00f2 ogni riferimento al grado di ufficiale professionista, per marcare il distacco dal vecchio esercito zarista. In particolare, i bolscevichi condannarono l'uso della parola \"ufficiale\" e usarono invece la parola \"comandante\". Anche le spalline vennero abbandonate e al posto dei gradi \"classici\" si usarono termini come \"comandante di divisione\", \"comandante di corpo d'armata\" ed altri simili. Esistevano insegne per questi titoli funzionali, composte da triangoli, quadrati e rombi (i cosiddetti \"diamanti\").\nNel 1924 (2 ottobre) vennero introdotte le categorie di personale, o di servizio, da K-1 (comandante di sezione, assistente comandante di squadra, fuciliere anziano, ecc.) a K-14 (comandante da campagna, comandante d'armata, comandante del distretto militare, commissario d'armata ed equivalenti). Le insegne di servizio delle categorie consistevano ancora di triangoli, quadrati e rombi, ma anche di rettangoli (1-3, per le categorie da K7 a K9).\n, e introdusse i gradi personali; che tuttavia consistevano in un misto di titoli funzionali e gradi tradizionali. Per esempio i gradi includevano quelli di \"tenente\" e di \"Komdiv\" (\u041a\u043e\u043c\u0434\u0438\u0432, comandante di divisione). Inoltre sorsero alcune complicazioni riguardo ai gradi da assegnare agli ufficiali politici (\"commissario di brigata\", \"2\u00ba commissario d'armata\"), ai corpi tecnici (\"3\u00ba ingegnere\", \"ingegnere di divisione\"), ai corpi amministrativi, medici e altri ruoli non combattenti.\nIl grado di maresciallo dell'Unione Sovietica (\u041c\u0430\u0440\u0448\u0430\u043b \u0421\u043e\u0432\u0435\u0442\u0441\u043a\u043e\u0433\u043e \u0421\u043e\u044e\u0437\u0430) venne introdotto il 22 settembre 1935. Il 7 maggio 1940 vennero apportate altre modifiche per razionalizzare il sistema dei gradi militari sulla proposta del maresciallo Voro\u0161ilov: i gradi di \"generale\" e di \"ammiraglio\" sostituirono i ranghi funzionali di Kombrig, Komdiv, Komkor, Komandarm nell'Armata Rossa e di 1\u00b0 Alfiere, ecc., nella Marina rossa; gli altri alti gradi funzionali (\"commissario di divisione\", \"ingegnere di divisione\", ecc.) rimasero inalterati. Le distinzioni d'arma o di servizio rimasero (ad esempio generale di cavalleria, maresciallo delle truppe corazzate) Per la maggior parte il nuovo sistema ripristinava quello utilizzato dall'esercito imperiale russo a conclusione della sua partecipazione nella prima guerra mondiale.\nNel 1943 una riunificazione del sistema segn\u00f2 l'abolizione di tutti i ranghi funzionali rimanenti. Venne introdotta ufficialmente la parola \"ufficiale\", insieme alle \"spalline\" che sostituirono le precedenti insegne sulle divise militari. I gradi e le insegne del 1943 non cambiarono molto fino agli ultimi giorni dell'URSS; l'esercito russo contemporaneo utilizza in gran parte lo stesso sistema.\nEducazione militare.\nDurante la guerra civile i quadri comandanti vennero addestrati presso l'Accademia di stato maggiore Nicola dell'Impero russo, che divenne l'Accademia militare Frunze negli anni '20. Gli alti comandanti e i comandanti supremi vennero addestrati nei corsi accademici militari superiori, ribattezzati corsi avanzati per il comando supremo nel 1925. L'istituzione nel 1931 di una facolt\u00e0 operativa presso l'Accademia militare Frunze complet\u00f2 questi corsi. L'Accademia di stato maggiore venne ripristinata il 2 aprile 1936 e divenne la principale scuola militare per i comandanti supremi e supremi dell'Armata Rossa.\nPurghe.\nLa fine degli anni '30 vide le epurazioni della leadership dell'Armata Rossa avvenute contemporaneamente alla Grande Purga della societ\u00e0 sovietica di Stalin. Nel 1936 e nel 1937, per ordine di Stalin, migliaia di alti ufficiali dell'Armata Rossa vennero dimessi dai loro comandi. Le purghe avevano l'obiettivo di ripulire l'Armata Rossa dagli \"elementi politicamente inaffidabili\", principalmente tra gli ufficiali di grado superiore. Ci\u00f2 forn\u00ec inevitabilmente un comodo pretesto per l'insediamento di vendette personali o per eliminare la concorrenza da parte di ufficiali che cercavano lo stesso comando. Molti comandanti d'armata, di corpo d'armata e di divisione vennero dimessi: la maggior parte vennero imprigionati o inviati nei campi di lavoro; altri vennero giustiziati. Tra le vittime c'era il principale teorico militare dell'Armata Rossa, il maresciallo Mikhail Tucha\u010devskij, che venne percepito da Stalin come un potenziale rivale politico. Gli ufficiali che rimasero scoprirono presto che tutte le loro decisioni venivano attentamente esaminate dagli ufficiali politici, anche in questioni banali come la tenuta dei registri e le esercitazioni di addestramento sul campo. Un'atmosfera di paura e riluttanza a prendere l'iniziativa presto pervase l'Armata Rossa; i tassi di suicidio tra gli ufficiali pi\u00f9 giovani salirono a livelli record. Le epurazioni compromisero notevolmente le capacit\u00e0 di combattimento dell'Armata Rossa. Hoyt conclude che \"il sistema di difesa sovietico \u00e8 stato danneggiato fino all'incompetenza\" e sottolinea \"la paura in cui vivevano gli alti ufficiali\". Clark dice che \"Stalin non ha solo asportato il cuore dall'esercito, ma gli ha anche commesso un danno cerebrale\". Lewin identifica tre seri effetti: la perdita di alti ufficiali esperti e ben addestrati; la sfiducia che caus\u00f2 nei potenziali alleati, in particolare nella Francia; e l'incoraggiamento che diede alla Germania.\nDati recentemente declassificati indicano che nel 1937, al culmine delle Purghe, l'Armata Rossa contava 114.300 ufficiali, di cui 11.034 vennero dimessi. Nel 1938, l'Armata Rossa contava 179.000 ufficiali, il 56% in pi\u00f9 rispetto al 1937, di cui altri 6.742 vennero dimessi. Nei gradi pi\u00f9 alti dell'Armata Rossa le Purghe rimossero 3 marescialli su 5, 13 generali d'armata su 15, 8 ammiragli su 8, 50 generali di corpo d'armata su 57, 154 generali di divisione su 186, tutti i 16 commissari d'armata e 25 commissari di corpo d'armata su 28.\nIl risultato fu che il corpo degli ufficiali dell'Armata Rossa, nel 1941, aveva molti alti ufficiali inesperti. Mentre, nel giugno 1941, il 60% dei comandanti di reggimento e quasi l'80% dei comandanti di divisione fucilieri aveva due o pi\u00f9 anni di esperienza di comando, solo il 20% dei comandanti di corpo d'armata e il 5% o meno dei comandanti d'armata e di distretto militare avevano lo stesso livello di esperienza.\nLa crescita significativa dell'Armata Rossa durante il culmine delle epurazioni potrebbe aver peggiorato le cose. Nel 1937, l'Armata Rossa contava circa 1.3 milioni di uomini, aumentando quasi tre volte quel numero entro giugno 1941. La rapida crescita dell'esercito rese necessaria a sua volta la rapida promozione degli ufficiali, indipendentemente dall'esperienza o dall'addestramento. Vennero nominati allievi ufficiali per ricoprire i gradi della leadership superiore, molti dei quali non avevano esperienza. Questa azione a sua volta port\u00f2 a molti posti disponibili al livello inferiore del corpo degli ufficiali, che vennero riempiti da neodiplomati delle accademie di servizio. Nel 1937, l'intera classe allievi di un'accademia si era diplomata un anno prima per occupare i posti vacanti nell'Armata Rossa. Colpiti dall'inesperienza e dalla paura delle rappresaglie, molti di questi nuovi ufficiali non riuscirono a impressionare il gran numero di arruolati in arrivo tra i ranghi; le denunce d'insubordinazione salirono in cima alle offese punite nel 1941 e potrebbero aver esacerbato i casi di soldati dell'Armata Rossa che disertarono le loro unit\u00e0 durante le fasi iniziali dell'offensiva tedesca di quell'anno.\nNel 1940, Stalin inizi\u00f2 a cedere, ripristinando il servizio di circa un terzo degli ufficiali precedentemente dimessi. Tuttavia, l'effetto delle purghe si sarebbe presto manifestato nella Guerra d'Inverno del 1940, dove le forze dell'Armata Rossa in genere si comportarono male contro l'esercito finlandese molto pi\u00f9 piccolo, e successivamente durante l'invasione tedesca del 1941, in cui i tedeschi furono in grado di sconfiggere i difensori sovietici in parte a causa dell'inesperienza tra gli ufficiali sovietici.\nCrimini di guerra.\nIn Lituania, il personale dell'Armata Rossa derub\u00f2 i negozi locali. In seguito alla caduta della Prussia orientale, i soldati sovietici compirono stupri su larga scala in Germania, particolarmente noti a Berlino fino all'inizio di maggio 1945. Erano spesso commessi da unit\u00e0 di retroguardia.\nEquipaggiamento.\n All'inizio l'Armata Rossa era equipaggiata con i fucili Mosin-Nagant e le pistole Tokarev TT-33. Le armi pesanti erano la mitragliatrice PM M1910 \"Maxim\" e vari mortai. Durante l'inizio della seconda guerra mondiale si era tentato di produrre un fucile semiautomatico che sostituisse i Mosin-Nagant a otturatore girevole-scorrevole, l'SVT-38 e il suo successore, l'SVT-40; ma l'inizio dell'Operazione Barbarossa fece interrompere la produzione per tornare al Mosin-Nagant. Vennero prodotti vari mitra lungo il conflitto; il pi\u00f9 diffuso era il PP\u0160-41, che sostituiva il PPD-40. Le mitragliatrici pi\u00f9 usate furono la DP-28, seguita dalla SG-43 Goryunov, la D\u0160K e l'RPD. Vi era bisogno di armi anticarro, quindi vennero costruiti i fucili anticarro PTRD-41 e PTRS-41. Finito il conflitto, l'equipaggiamento standard divenne l'AK-47, usato nelle sue infinite varianti, come il fucile da tiratore scelto: l'SVD Dragunov e la mitragliatrice RPK. In seguito vennero tutte le loro derivazioni.\nCarri armati e mezzi corazzati.\nAll'inizio della guerra civile l'Armata Rossa aveva in dotazione alcuni carri ippotrainati, ma subito si tent\u00f2 di produrne di moderni, basandosi principalmente sui modelli francesi. Nacque cos\u00ec il T-18. Ad esso seguirono il carro leggero T-26, impiegato nella guerra civile spagnola, dove sortiva lo stesso effetto che avrebbe fatto il Tiger nella guerra successiva. Vi erano il tankette T-27 e il carro armato medio T-28. C'erano poi i carri leggeri BT, le autoblindo BA-10 e BA-20 e insieme a loro il colosso multitorretta T-35. Fu durante il secondo conflitto mondiale che l'Unione Sovietica divenne leader mondiale dei carri armati, grazie al carro medio T-34, il carro pesante KV e i carri leggeri T-60 e T-70. I cacciacarri erano i SU-85 e il SU-100. Insieme a loro vi erano i semoventi SU-76, SU-122 e SU-152. Fu verso la fine della guerra che vennero sviluppati il carro medio T-34/85 e il carro pesante IS-2, ideati per combattere i Panzer e Tiger tedeschi.\nArmamento dopo la seconda guerra mondiale.\nAlla fine della seconda guerra mondiale, nel febbraio 1946 la denominazione venne cambiata in Sovetskaja Armija. L'esperienza maturata nella guerra patriottica aveva dato ai sovietici grande fiducia nelle forze corazzate e nell'immediato dopoguerra vennero messi in produzione gli ottimi carri T-54/55, che durarono per tutta la met\u00e0 finale degli anni quaranta e gli anni cinquanta. Fu sostituito dal T-62, a sua volta rimpiazzato dal T-64, dal T-72 e dal T-80.\nNel 1957 l'Arma della fanteria venne sciolta e trasformata in fanteria motorizzata e le forze corazzate costituita da truppe meccanizzate e corazzate, con il corpo della fanteria meccanizzata che divenne il fulcro dell'Armata Sovietica. Per quanto riguarda i mezzi da trasporto truppe e i veicoli da combattimento della fanteria, durante la seconda guerra l'Unione Sovietica non aveva gli autocarri sufficienti per spostare le sue enormi truppe. Le vennero quindi forniti dagli Stati Uniti. Nel dopoguerra si cerc\u00f2 gi\u00e0 dall'inizio di produrre mezzi da trasporto dal quale si potesse anche combattere senza scendere a terra. Vennero allora create le serie BRMD, BTR e BMP, tutte famiglie di mezzi da trasporto truppe, anche se potevano essere impiegati in molti altri ruoli. Dopo il 1956, il premier Nikita Chru\u0161\u010d\u0451v ha ridotto le forze di terra per costruire le forze missilistiche strategiche, enfatizzando le capacit\u00e0 nucleari delle forze armate e nel 1957, il maresciallo \u017dukov perse il suo posto al Politburo, per essersi opposto a queste riduzioni nelle forze terrestri.\nCultura.\nTra i canti popolari dedicati ai soldati sovietici c'\u00e8 la Marcia dei carristi sovietici (in russo: \u041c\u0430\u0440\u0448 \u0441\u043e\u0432\u0435\u0442\u0441\u043a\u0438\u0445 \u0442\u0430\u043d\u043a\u0438\u0441\u0442\u043e\u0432), canto popolare.\nOppure \"Katju\u0161a\" un canto popolare sulla guerra dalla quale il lancia-missili Katju\u0161a prese il nome.\nAltre \"Armate Rosse\".\nErano comunemente chiamati \"Armata Rossa\" anche gli eserciti, derivati dalla presa del potere politico da parte di forze rivoluzionarie guerrigliere e partigiane, della Baviera sovietica, della Cina maoista, della Jugoslavia titina e altre.\nNella resistenza rumena, prese il nome di \"Armata Rossa\" un gruppo di partigiani, che poco prima della fine della guerra conflu\u00ec nell'altra formazione chiamata Bandiera Rossa, di assai pi\u00f9 rilevante consistenza numerica."}
{"id": "594", "revid": "742538", "url": "https://it.wikipedia.org/wiki?curid=594", "title": "Aree protette dell'Australia Occidentale", "text": "Aree protette dell'Australia Occidentale"}
{"id": "595", "revid": "125319022", "url": "https://it.wikipedia.org/wiki?curid=595", "title": "ASCII", "text": "ASCII (acronimo di American Standard Code for Information Interchange, letteralmente \"codice standard americano per lo scambio di informazioni\") \u00e8 un codice per la codifica di caratteri. Lo standard ASCII \u00e8 stato pubblicato dall'American National Standards Institute (ANSI) nel 1968. In italiano viene pronunciato \"aschi\" o \"asci\" , mentre la pronuncia originale inglese \u00e8 \"askey\" .\nL'asteroide 3568 ASCII prende il nome da questa codifica dei caratteri.\nStoria.\nCon \"US-ASCII\" si intende un sistema di codifica dei caratteri a 8 bit, comunemente utilizzato nei calcolatori, proposto dall'ingegnere dell'IBM Bob Bemer nel 1961, e successivamente accettato come standard dall'ISO, con il nome di ISO/IEC 646.\nAlla specifica iniziale basata su codici di 7 bit fecero seguito negli anni molte proposte di estensione ad 8 bit, con lo scopo di raddoppiare il numero di caratteri rappresentabili. Nei PC IBM si fa per l'appunto uso di una di queste estensioni, ormai standard de facto, chiamata \"extended ASCII\" o \"high ASCII\". In questo ASCII esteso, i caratteri aggiunti sono vocali accentate, simboli semigrafici e altri simboli di uso meno comune. I caratteri di ASCII esteso sono codificati nei cosiddetti \"codepage\".\nASCII ed UTF-8.\nLo standard successore di ASCII \u00e8 l'UTF-8, che \u00e8 diventato la codifica principale di Unicode per internet secondo il W3C, che pur non impedendo altre codifiche (purch\u00e9 correttamente dichiarate), lo consiglia e lo usa quasi sistematicamente negli esempi del suo sito fornendo anche le istruzioni per convertire i documenti (cosa che non fornisce per tutte le codifiche). Questa codifica di Unicode che ormai \u00e8 universalmente accettata da ogni nuovo programma offre caratteristiche interessanti grazie al fatto di sfruttare il bit di controllo del vecchio ASCII in modo pi\u00f9 efficiente. Se da una parte lo prepara per la pensione, UTF-8 in un certo senso ha reso molto pi\u00f9 longevo l'ASCII, inglobandolo in una codifica pi\u00f9 adatta alle esigenze attuali. Infatti le comunicazioni sono in centinaia di lingue, ed inoltre diverse lingue possono convivere in uno stesso documento, o in uno stesso programma: si pensi ai software di messaggistica istantanea che possono contenere contatti da varie parti del mondo dei quali visualizzare correttamente i nomi.\nUTF-8 infatti si distingue dalle altre codifiche Unicode perch\u00e9 sfrutta il vecchio bit di parit\u00e0 di ASCII, non come bit di controllo, bens\u00ec come indicatore: analizza ogni byte, e se al posto del vecchio bit di parit\u00e0 c'\u00e8 0, allora il byte sar\u00e0 letto come ASCII a 7 bit e teoricamente compatibile anche da programmi obsoleti; se per\u00f2 il byte corrente inizia con 1, allora sar\u00e0 concatenato al byte successivo (o ai successivi, in realt\u00e0 il meccanismo \u00e8 un poco pi\u00f9 complesso). In tal modo riesce ad includere tutti gli alfabeti delle lingue viventi, di alcune morte e potenzialmente pu\u00f2 essere esteso per rappresentarne ancora altri (infatti spesso viene aggiornato).\nIl vantaggio \u00e8 che \u00e8 possibile scrivere un testo in Italiano ed usare un numero di byte di poco maggiore rispetto ad una codifica di ASCII esteso (solo le lettere accentate occuperanno 2 byte); un testo in lingua Cinese avr\u00e0 ogni carattere di tre byte, con numeri, lettere, punteggiatura ed altri eventuali caratteri ASCII presenti nel testo di un solo byte.\nTabella dei caratteri.\nLa tabella seguente \u00e8 relativa al codice US ASCII, ANSI X3.4-1986 (\"ISO 646 International Reference Version\"). I codici decimali da 0 a 31 e il 127 sono caratteri non stampabili (caratteri di controllo). Il 32 corrisponde al carattere di \"spazio\". I codici dal 32 al 126 sono caratteri stampabili.\nASCII art.\nEsiste anche un tipo di arte, chiamata ASCII art, che consiste nel creare immagini con i caratteri dell'alfabeto ottenendo una grossolana scala di grigi sfruttando il riempimento del carattere."}
{"id": "597", "revid": "599013", "url": "https://it.wikipedia.org/wiki?curid=597", "title": "AASA", "text": ""}
{"id": "601", "revid": "124692761", "url": "https://it.wikipedia.org/wiki?curid=601", "title": "Automa (informatica)", "text": "In teoria dei sistemi dinamici, un automa \u00e8 un sistema dinamico discreto (nella scansione del tempo e nella descrizione del suo stato) e tempo-invariante (il sistema si comporta alla stessa maniera indipendentemente dall'istante di tempo in cui agisce).\nQuando l'automa si trova in un dato \"stato\", esso pu\u00f2 accettare solo un sottoinsieme dei simboli del suo alfabeto. L'evoluzione di un automa parte da un particolare stato detto stato iniziale. Un sottoinsieme privilegiato dei suoi stati \u00e8 detto insieme degli stati finali o \"marcati\".\nIn genere gli automi sono deterministici, ovvero dato uno stato ed un simbolo in ingresso \u00e8 possibile una sola transizione. Esistono comunque anche automi non deterministici, o stocastici.\nDescrizione.\nAutomi e linguaggi.\nGli automi sono spesso utilizzati per descrivere linguaggi formali in informatica teorica, e per questo sono chiamati accettori o riconoscitori di un linguaggio.\nL'insieme dei possibili simboli che possono essere forniti ad un automa costituisce il suo alfabeto.\nUna sequenza di simboli (detta anche stringa o parola) appartiene al linguaggio se essa viene accettata dal corrispondente automa, ovvero se porta l'automa in uno stato valido, che sia lo stesso o un altro stato. Un sottoinsieme del linguaggio riconosciuto, chiamato \"linguaggio marcato\" porta l'automa dal suo stato iniziale ad uno stato finale o marcato.\nA diverse classi di automi corrispondono diverse classi di linguaggi, caratterizzate da diversi livelli di complessit\u00e0.\nUn automa pu\u00f2 quindi riconoscere pi\u00f9 linguaggi (produzione di pi\u00f9 sequenze).\nAutomi con blocchi.\nEsistono principalmente due tipi di blocchi: deadlock e livelock. Il primo avviene quando si giunge in uno stato che non rientra fra gli stati finali e ha \u0393={\u03a6}, ovvero in cui non ci sono uscite. Un livelock si verifica invece quando si giunge all'interno di un insieme di stati, nessuno dei quali \u00e8 uno stato finale o uno stato di blocco, da cui non \u00e8 pi\u00f9 possibile uscire. La presenza di questi blocchi si pu\u00f2 individuare con algoritmi che operano sui riguardanti i digrafi sottostanti.\nOperazioni con automi.\nEsistono operazioni che si possono effettuare su un singolo automa o su pi\u00f9 automi. Tra le prime possiamo citare: l'accessibilit\u00e0, la coaccessibilit\u00e0, il trim e il complemento. Tra le composizioni di automi si trova il prodotto e la composizione in parallelo. Quest'ultima \u00e8 particolarmente utile quando si vuole costruire il modello di un sistema molto complesso andando a combinare le sue singole parti.\nClassificazione degli automi.\nElenchiamo una classificazione dei vari tipi di automi, elencati per capacit\u00e0 crescente. Una sintesi \u00e8 riportata nella tabella presente nella pagina.\nAutomi a stati finiti.\nGli automi a stati finiti sono dotati di un insieme finito di stati, scandiscono una stringa di simboli in ingresso (simbolo per simbolo) in maniera ordinata per decidere se essa appartenga o meno ad un linguaggio.\nFormalmente tali automi sono delle quintuple, \"(Q, I, f, q0, F )\", formate da un alfabeto finito dei simboli in ingresso (I), un insieme finito di stati (Q) tra cui si distingue uno \"stato iniziale\" (q0) ed un sottoinsieme di stati, detti \"finali\" (F), ed una \"funzione di transizione\" (f). Tale funzione, descritta mediante una tabella di transizione degli stati, o un multidigrafo, \u00e8 definita per coppie (stato corrente, simbolo scandito) e stabilisce la transizione da compiere, ossia lo stato in cui si transita leggendo il dato simbolo.\nIl funzionamento dell'automa pu\u00f2 essere cos\u00ec descritto:\nTali automi sono in grado di riconoscere i linguaggi regolari. \nAutomi con output.\nTale classe di automi a stati finiti pu\u00f2 associare l'emissione di simboli appartenenti ad un altro alfabeto detto \"di output\". Questi automi vengono chiamati \"macchina di Moore\" o \"macchina di Mealy\", a seconda che l'output sia associato agli stati (caso pi\u00f9 particolare), o alle transizioni fra stati.\n\u03c9-automi.\nGli \u03c9-automi sono particolari automi a stati finiti che accettano input di lunghezza infinita. Sono un'astrazione particolarmente utile nel campo dei metodi formali, in particolare per le tecniche model checking. Un noto esempio di \u03c9-automa \u00e8 l'automa di B\u00fcchi.\nAutomi a pila.\nGli automi possono anche essere dotati di memoria supplementare (rispetto ai soli stati) ad esempio nella forma di una pila (\"push down automata\"). Tali automi sono in grado di riconoscere una classe pi\u00f9 ampia di linguaggi rispetto agli automi a stati finiti, come quella dei linguaggi liberi dal contesto.\nLo stato degli automi a pila \u00e8 costituita da una pila di simboli. Solo il simbolo in cima alla pila in un dato momento \u00e8 accessibile e pu\u00f2 essere letto.\nLe transizioni negli automi a pila dipendono dal simbolo in ingresso e dal simbolo in cima alla pila; una transizione pu\u00f2 comportare il deposito di un nuovo simbolo in cima alla pila e/o l'emissione di un simbolo in uscita.\nGli automi a pila sono un sovrainsieme di quelli a stati finiti.\nAutomi lineari limitati.\nUn automa lineare limitato (in inglese linear bounded automata, LBA) \u00e8 una particolare macchina di Turing non deterministica, nella quale la lunghezza del nastro \u00e8 funzione lineare della dimensione dell'input. Questi automi sono in grado di accettare linguaggi dipendenti dal contesto generati da grammatiche dipendenti dal contesto (o di Tipo-1 secondo la gerarchia di Chomsky).\nMacchine di Turing.\nIl massimo livello di complessit\u00e0 di un automa \u00e8 raggiunto dalla macchina di Turing, modello che generalizza gli automi a pila (e a fortiori gli automi a stati finiti).\nUn sottoassieme di macchine di Turing \u00e8 costituito dalle \"Macchine che terminano sempre\", o \"decider\" nella terminologia inglese, che sono macchine per le quali \u00e8 sempre garantita la terminazione della computazione, per qualunque input.\nAutomi non deterministici.\nVengono studiati anche automi non deterministici, ovvero nei quali dato uno stato dell'automa ed un simbolo in ingresso \u00e8 possibile pi\u00f9 di una transizione. Questi hanno una utilit\u00e0 concettuale nella Teoria della complessit\u00e0 algoritmica."}
{"id": "605", "revid": "599013", "url": "https://it.wikipedia.org/wiki?curid=605", "title": "Apprendimento automatico", "text": "Lapprendimento automatico (anche detto machine learning in inglese) \u00e8 una branca dell'intelligenza artificiale che raccoglie metodi sviluppati negli ultimi decenni del XX secolo in varie comunit\u00e0 scientifiche, sotto diversi nomi quali: statistica computazionale, riconoscimento di pattern, reti neurali artificiali, filtraggio adattivo, teoria dei sistemi dinamici, elaborazione delle immagini, data mining, algoritmi adattivi, ecc; che utilizza metodi statistici per migliorare la performance di un algoritmo nell'identificare pattern nei dati. Nell'ambito dell'informatica, l'apprendimento automatico \u00e8 una variante alla programmazione tradizionale nella quale in una macchina si predispone l'abilit\u00e0 di apprendere qualcosa dai dati in maniera autonoma, senza istruzioni esplicite.\nArthur Samuel, che coni\u00f2 il termine nel 1959, in linea di principio identifica due approcci distinti. Il primo metodo, indicato come rete neurale, sviluppa macchine ad apprendimento automatico per impiego generale il cui comportamento \u00e8 appreso da una rete di commutazione connessa casualmente, a seguito di una routine di apprendimento basata su ricompensa e punizione (apprendimento per rinforzo). Il secondo metodo, pi\u00f9 specifico, consiste nel riprodurre l'equivalente di una rete altamente organizzata progettata per imparare solo attivit\u00e0 specifiche. La seconda procedura, che necessita di supervisione e richiede la riprogrammazione per ogni nuova applicazione, \u00e8 molto pi\u00f9 efficiente dal punto di vista computazionale.\nL'apprendimento automatico \u00e8 strettamente legato al riconoscimento di pattern e alla teoria computazionale dell'apprendimento ed esplora lo studio e la costruzione di algoritmi che possano apprendere da un insieme di dati e fare delle predizioni su questi, costruendo in modo induttivo un modello basato su dei campioni. L'apprendimento automatico viene impiegato in quei campi dell'informatica nei quali progettare e programmare algoritmi espliciti \u00e8 impraticabile; tra le possibili applicazioni citiamo il filtraggio delle email per evitare spam, l'individuazione di intrusioni in una rete o di intrusi che cercano di violare dati, il riconoscimento ottico dei caratteri, i motori di ricerca e la visione artificiale.\nL'apprendimento automatico \u00e8 collegato, e spesso si sovrappone, alla statistica computazionale, che si occupa dell'elaborazione di predizioni tramite l'uso di computer. L'apprendimento automatico \u00e8 anche fortemente legato all'ottimizzazione matematica, che fornisce metodi, teorie e domini di applicazione a questo campo. Per usi commerciali, l'apprendimento automatico \u00e8 conosciuto come analisi predittiva.\nStoria.\nL'apprendimento automatico si sviluppa con lo studio dell'intelligenza artificiale, e vi \u00e8 strettamente collegato: infatti gi\u00e0 dai primi tentativi di definire l'intelligenza artificiale come disciplina accademica, alcuni ricercatori si erano mostrati interessati alla possibilit\u00e0 che le macchine imparassero dai dati. Questi ricercatori, in particolare Marvin Minsky, Arthur Samuel e Frank Rosenblatt, provarono ad avvicinarsi al problema sia attraverso vari metodi formali, sia con quelle che vengono definite reti neurali nei tardi anni '50. Le reti neurali erano allora costituite da singoli percettroni e da modelli matematici derivati dal modello lineare generalizzato della statistica, come l'ADALINE di Widrow. Si prov\u00f2 a sfruttare anche ragionamenti probabilistici, in particolare nelle diagnosi mediche automatiche.\nSempre negli anni '50, Alan Turing propose l'idea di una \"macchina che apprende\", ovvero in grado di imparare e dunque diventare intelligente. La proposta specifica di Turing anticipa gli algoritmi genetici.\nTuttavia gi\u00e0 dalla met\u00e0 degli anni '50 lo studio dell'intelligenza artificiale si stava concentrando su approcci logici di tipo \"knowledge-based\", nota oggi sotto il nome di GOFAI, causando un distacco tra lo studio dell'IA e quello dell'apprendimento automatico. Sistemi di tipo probabilistico erano invasi di problemi sia teoretici sia pratici in termini di acquisizione e rappresentazione dei dati. Negli anni Ottanta, i sistemi esperti dominavano il campo dell'IA, e i sistemi basati sulla statistica non venivano pi\u00f9 studiati.\nLo studio dell'apprendimento simbolico e \"knowledge-based\" continu\u00f2 nell'ambito dell'IA, portando a sviluppare la programmazione logica induttiva, ma ora la ricerca pi\u00f9 prettamente statistica si svolgeva al di fuori del campo vero e proprio dell'intelligenza artificiale, nel riconoscimento di pattern e nell'information retrieval.\nUn altro motivo per cui lo studio dell'apprendimento automatico fu abbandonato fu la pubblicazione del libro \"Perceptrons: an introduction to computational geometry\" di Marvin Minsky e Seymour Papert, che vi descrivevano alcune delle limitazioni dei percettroni e delle reti neurali. La ricerca sulle reti neurali sub\u00ec un significativo rallentamento a causa dell'interpretazione del libro, che le descriveva come intrinsecamente limitate. Anche la linea di ricerca sulle reti neurali continu\u00f2 al di fuori del campo dell'IA, portata avanti da ricercatori provenienti da altre discipline quali Hopfield, Rumelhart, Hinton e Fukushima. Il loro successo principale fu a met\u00e0 degli anni '80 con la riscoperta della \"backpropagation\" e della self-organization.\nL'apprendimento automatico, sviluppatosi come campo di studi separato dall'IA classica, cominci\u00f2 a rifiorire negli anni '90. Il suo obiettivo cambi\u00f2 dall'ottenere l'intelligenza artificiale ad affrontare problemi risolvibili di natura pratica. Distolse inoltre la propria attenzione dagli approcci simbolici che aveva ereditato dall'IA, e si diresse verso metodi e modelli presi in prestito dalla statistica e dalla teoria della probabilit\u00e0. L'apprendimento automatico ha inoltre beneficiato dalla nascita di Internet, che ha reso l'informazione digitale pi\u00f9 facilmente reperibile e distribuibile.\nGeneralit\u00e0.\nTom M. Mitchell ha fornito la definizione pi\u00f9 citata di apprendimento automatico nel suo libro \"\"Machine Learning\": \"Si dice che un programma apprende dall'esperienza E con riferimento a alcune classi di compiti T e con misurazione della performance P, se le sue performance nel compito T, come misurato da P, migliorano con l'esperienza E.\" In poche parole, si potrebbe semplificare dicendo che un programma apprende se c'\u00e8 un miglioramento delle prestazioni dopo un compito svolto. Questa definizione di Mitchell \u00e8 rilevante poich\u00e9 fornisce una definizione operativa dell'apprendimento automatico, invece che in termini cognitivi. Fornendo questa definizione, Mitchell di fatto segue la proposta che Alan Turing fece nel suo articolo \"Computing Machinery and Intelligence\", sostituendo la domanda \"Le macchine possono pensare?\" con la domanda \"Le macchine possono fare quello che noi (in quanto entit\u00e0 pensanti) possiamo fare?\"\".\nTeoria dell'apprendimento.\nL'obiettivo principe dell'apprendimento automatico \u00e8 che una macchina sia in grado di generalizzare dalla propria esperienza, ossia che sia in grado di svolgere ragionamenti induttivi. In questo contesto, per generalizzazione si intende l'abilit\u00e0 di una macchina di portare a termine in maniera accurata esempi o compiti nuovi, che non ha mai affrontato, dopo aver fatto esperienza su un insieme di dati di apprendimento. Gli esempi di addestramento (in inglese chiamati \"training examples\") si assume provengano da una qualche distribuzione di probabilit\u00e0, generalmente sconosciuta e considerata rappresentativa dello spazio delle occorrenze del fenomeno da apprendere; la macchina ha il compito di costruire un modello probabilistico generale dello spazio delle occorrenze, in maniera tale da essere in grado di produrre previsioni sufficientemente accurate quando sottoposta a nuovi casi.\nL'analisi computazionale degli algoritmi di apprendimento automatico e delle loro prestazioni \u00e8 una branca dell'Informatica teorica chiamata teoria dell'apprendimento. Dato che gli esempi di addestramento sono insiemi finiti di dati e non c'\u00e8 modo di sapere l'evoluzione futura di un modello, la teoria dell'apprendimento non offre alcuna garanzia sulle prestazioni degli algoritmi. D'altro canto, \u00e8 piuttosto comune che tali prestazioni siano vincolate da limiti probabilistici. Il bias-variance tradeoff \u00e8 uno dei modi di quantificare l'errore di generalizzazione.\nAffinch\u00e9 la generalizzazione offra le migliori prestazioni possibili, la complessit\u00e0 dell'ipotesi induttiva deve essere pari alla complessit\u00e0 della funzione sottostante i dati. Se l'ipotesi \u00e8 meno complessa della funzione, allora il modello manifesta \"underfitting\". Quando la complessit\u00e0 del modello viene aumentata in risposta, allora l'errore di apprendimento diminuisce. Al contrario invece se l'ipotesi \u00e8 troppo complessa, allora il modello manifesta overfitting e la generalizzazione sar\u00e0 pi\u00f9 scarsa.\nOltre ai limiti di prestazioni, i teorici dell'apprendimento studiano la complessit\u00e0 temporale e la fattibilit\u00e0 dell'apprendimento stesso. Una computazione \u00e8 considerata fattibile se pu\u00f2 essere svolta in tempo polinomiale.\nTipi di problemi e compiti.\nI compiti dell'apprendimento automatico vengono tipicamente classificati in tre ampie categorie, a seconda della natura del \"segnale\" utilizzato per l'apprendimento o del \"feedback\" disponibile al sistema di apprendimento. Queste categorie, anche dette paradigmi, sono:\nA met\u00e0 strada tra l'apprendimento supervisionato e quello non supervisionato c'\u00e8 l'apprendimento semi-supervisionato, nel quale l'insegnante fornisce un dataset incompleto per l'allenamento, cio\u00e8 un insieme di dati per l'allenamento tra i quali ci sono dati senza il rispettivo output desiderato. La trasduzione \u00e8 un caso speciale di questo principio, nel quale l'intero insieme delle istanze del problema \u00e8 noto durante l'apprendimento, eccetto la parte degli output desiderati che \u00e8 mancante.\nUn'altra categorizzazione dei compiti dell'apprendimento automatico si rileva quando si considera l'output desiderato del sistema di apprendimento automatico.\nStatistica e apprendimento automatico.\nL'apprendimento automatico e la statistica sono discipline strettamente collegate. Secondo Michael I. Jordan, le idee dell'apprendimento automatico, dai principi metodologici agli strumenti teorici, sono stati sviluppati prima in statistica. Jordan ha anche suggerito il termine data science come nome con cui chiamare l'intero campo di studi.\nLeo Breiman ha distinto due paradigmi statistici di modellazione: modello basato sui dati e modello basato sugli algoritmi, dove \"modello basato sugli algoritmi\" indica approssimativamente algoritmi di apprendimento automatico come la foresta casuale.\nAlcuni statistici hanno adottato metodi provenienti dall'apprendimento automatico, il che ha portato alla creazione di una disciplina combinata chiamata \"apprendimento statistico\".\nData mining e apprendimento automatico.\nL'apprendimento automatico viene a volte unito al data mining, che si focalizza maggiormente sull'analisi esplorativa dei dati ed utilizza principalmente il paradigma di apprendimento chiamato \"apprendimento non supervisionato\". Invece, l'apprendimento automatico pu\u00f2 essere anche supervisionato.\nL'apprendimento automatico e il \"data mining\" infatti si sovrappongono in modo significativo, ma mentre l'apprendimento automatico si concentra sulla previsione basata su propriet\u00e0 note apprese dai dati, il data mining si concentra sulla scoperta di propriet\u00e0 prima \"sconosciute\" nei dati. Il data mining sfrutta i metodi dell'apprendimento automatico, ma con obiettivi differenti; d'altro canto, l'apprendimento automatico utilizza i metodi di data mining come metodi di apprendimento non supervisionato o come passi di preprocessing per aumentare l'accuratezza dell'apprendimento. Gran parte della confusione tra le due comunit\u00e0 di ricerca scaturisce dall'assunzione di base del loro operato: nell'apprendimento automatico, le prestazioni sono generalmente valutate in base all'abilit\u00e0 di riprodurre conoscenza gi\u00e0 acquisita, mentre in data mining il compito chiave \u00e8 la scoperta di conoscenza che prima non si aveva.\nOttimizzazione e apprendimento automatico.\nL'apprendimento automatico ha legami molto stretti con l'ottimizzazione: molti problemi di apprendimento sono formulati come la minimizzazione di una qualche funzione di costo su un insieme di esempi di apprendimento. La funzione di costo (o funzione di perdita) rappresenta la discrepanza tra le previsioni del modello che si sta addestrando e le istanze del problema reale. Le differenze tra i due campi (l'apprendimento automatico e l'ottimizzazione) sorgono dall'obiettivo della generalizzazione: mentre gli algoritmi di ottimizzazione possono minimizzare la perdita su un insieme di apprendimento, l'apprendimento automatico si preoccupa di minimizzare la perdita su campioni mai visti dalla macchina.\nSoft computing e apprendimento automatico.\nLa risoluzione automatica di problemi avviene, nel campo dell'informatica, in due modi differenti: tramite paradigmi di \"hard computing\" o tramite paradigmi di \"soft computing\". Per \"hard computing\" si intende la risoluzione di un problema tramite l'esecuzione di un algoritmo ben definito e decidibile. La maggior parte dei paradigmi di \"hard computing\" sono metodi ormai consolidati, ma presentano alcuni lati negativi: infatti richiedono sempre un modello analitico preciso e definibile, e spesso un alto tempo di computazione. \nLe tecniche di \"soft computing\" d'altro canto antepongono il guadagno nella comprensione del comportamento di un sistema a scapito della precisione, spesso non necessaria. I paradigmi di \"soft computing\" si basano su due principi: \nL'apprendimento automatico si avvale delle tecniche di \"soft computing\".\nApprocci.\nProgrammazione logica induttiva.\nLa programmazione logica induttiva (anche ILP, dall'inglese \"inductive logic programming\") \u00e8 un approccio all'apprendimento di regole che usa la programmazione logica come rappresentazione uniforme per gli esempi di input, per la conoscenza di base della macchina, e per le ipotesi. Data una codifica della (nota) conoscenza di base e un insieme di esempi rappresentati come fatti in una base di dati logica, un sistema ILP deriva un programma logico ipotetico da cui conseguono tutti gli esempi positivi, e nessuno di quelli negativi. La programmazione induttiva \u00e8 un campo simile che considera ogni tipo di linguaggio di programmazione per rappresentare le ipotesi invece che soltanto la programmazione logica, come ad esempio programmi funzionali.\nAlbero di decisione.\nL'albero di decisione \u00e8 un metodo di apprendimento per approssimazione di una funzione obiettivo discreta in cui l'elemento che apprende \u00e8 rappresentato da un albero di decisione. Gli alberi di decisione possono essere rappresentati da un insieme di regole if-else per migliorare la leggibilit\u00e0 umana.\nRegole di associazione.\nL'apprendimento automatico basato su regole di associazione \u00e8 un metodo di apprendimento che identifica, apprende ed evolve delle \"regole\" con l'intento di immagazzinare, manipolare e applicare conoscenza. La caratteristica principale di questo tipo di apprendimento \u00e8 l'identificazione ed utilizzo di un insieme di regole relazionali che rappresenta nel suo insieme la conoscenza catturata dal sistema. Ci\u00f2 si pone in controtendenza con altri tipi di apprendimento automatico che normalmente identificano un singolo modello che pu\u00f2 essere applicato universalmente ad ogni istanza per riuscire a fare su di essa una previsione. Gli approcci dell'apprendimento basato su regole di associazione includono il sistema immunitario artificiale.\nReti neurali artificiali.\nUna rete neurale artificiale \u00e8 un sistema adattivo che cambia la sua struttura basata su informazioni esterne o interne che scorrono attraverso la rete durante la fase di apprendimento.\nIn termini pratici le reti neurali sono strutture non-lineari di dati statistici organizzate come strumenti di modellazione. Esse possono essere utilizzate per simulare relazioni complesse tra ingressi e uscite che altre funzioni analitiche non riescono a rappresentare. Inoltre esse sono robuste agli errori presenti nel training data.\nProgrammazione genetica.\nGli algoritmi genetici forniscono un approccio all'apprendimento che \u00e8 liberamente ispirato all'evoluzione simulata. La ricerca di una soluzione del problema inizia con una popolazione di soluzioni iniziale. I membri della popolazione attuale danno luogo a una popolazione di nuova generazione per mezzo di operazioni quali la mutazione casuale e crossover, che sono modellati sui processi di evoluzione biologica. Ad ogni passo, le soluzioni della popolazione attuale sono valutate rispetto a una determinata misura di fitness, con le ipotesi pi\u00f9 adatte selezionate probabilisticamente come semi per la produzione della prossima generazione. Gli algoritmi genetici sono stati applicati con successo a una variet\u00e0 di compiti di apprendimento e di altri problemi di ottimizzazione. Ad esempio, essi sono stati usati per imparare raccolte di norme per il controllo del robot e per ottimizzare la topologia dei parametri di apprendimento per reti neurali artificiali.\nReti bayesiane.\nIl ragionamento bayesiano fornisce un approccio probabilistico di inferenza. Esso si basa sul presupposto che le quantit\u00e0 di interesse sono disciplinate da distribuzioni di probabilit\u00e0 e che le decisioni ottimali possono essere prese a seguito dell'analisi di queste probabilit\u00e0 insieme ai dati osservati. Nell'ambito dell'apprendimento automatico, la teoria Bayesiana \u00e8 importante perch\u00e9 fornisce un approccio quantitativo per valutare le prove a sostegno dell'ipotesi alternativa. Il Ragionamento bayesiano fornisce la base per l'apprendimento negli algoritmi che manipolano direttamente le probabilit\u00e0.\nMacchine a vettori di supporto.\nMacchine a vettori di supporto (\"Support Vector Machine\", SVM) sono un insieme di metodi di apprendimento supervisionato usati per la classificazione e la regressione di pattern. Dato un insieme di esempi di addestramento, ciascuno contrassegnato come appartenente a due possibili categorie, un algoritmo di addestramento SVM costruisce un modello in grado di prevedere a quale categoria deve appartenere un nuovo esempio di input.\nApprendimento profondo.\nLa discesa dei prezzi per l'hardware e lo sviluppo di GPU per uso personale negli ultimi anni hanno contribuito allo sviluppo del concetto di apprendimento profondo, che consiste nello sviluppare livelli nascosti multipli nelle reti neurali artificiali. Questo approccio tenta di modellizzare il modo in cui il cervello umano processa luce e suoni e li interpreta in vista e udito. Alcune delle applicazioni pi\u00f9 affermate dell'apprendimento profondo sono la visione artificiale e il riconoscimento vocale.\nTecniche non supervisionate.\nClustering.\nLa cluster analisi, o clustering, \u00e8 in grado di rilevare similarit\u00e0 strutturali tra le osservazioni di un dataset attraverso l'assegnazione di un insieme di osservazioni in sottogruppi (\"cluster\") di elementi tra loro omogenei. Il clustering \u00e8 un metodo di apprendimento non supervisionato, e una tecnica comune per l'analisi statistica dei dati.\nEsempi di applicazioni pratiche.\nRiconoscimento vocale del testo.\nTutti i sistemi di riconoscimento vocale di maggior successo utilizzano metodi di apprendimento automatico. Ad esempio, il SPHINXsystem impara le strategie di altoparlanti specifici per riconoscere i suoni primitivi (fonemi) e le parole del segnale vocale osservato. Metodi di apprendimento basati su reti neurali e su modelli di Markov nascosti sono efficaci per la personalizzazione automatica di vocabolari, caratteristiche del microfono, rumore di fondo, ecc.\nGuida automatica di veicoli.\nMetodi di apprendimento automatico sono stati usati per addestrare i veicoli controllati da computer. Ad esempio, il sistema ALVINN ha usato le sue strategie per imparare a guidare senza assistenza a 70 miglia all'ora per 90 miglia su strade pubbliche, tra le altre auto. Con tecniche simili sono possibili applicazioni in molti problemi di controllo basato su sensori.\nClassificazione di nuove strutture astronomiche.\nMetodi di apprendimento automatico sono stati applicati ad una variet\u00e0 di banche dati di grandi dimensioni per imparare regolarit\u00e0 generali implicite nei dati. Ad esempio, algoritmi di apprendimento basati su alberi di decisione sono stati usati dalla NASA per classificare oggetti celesti a partire dal secondo Palomar Observatory Sky Survey. Questo sistema \u00e8 oggi utilizzato per classificare automaticamente tutti gli oggetti nel Sky Survey, che si compone di tre terabyte di dati immagine.\nGiocatore di backgammon di classe mondiale.\nI programmi per computer di maggior successo per il gioco del backgammon sono basati su algoritmi di apprendimento. Ad esempio, il miglior programma di computer al mondo per backgammon, TD-Gammon, ha sviluppato la sua strategia giocando oltre un milione di partite di prova contro se stesso. Tecniche simili hanno applicazioni in molti problemi pratici in cui gli spazi di ricerca molto rilevanti devono essere esaminati in modo efficiente.\nApprendimento automatico in finanza.\nLe istituzioni finanziarie hanno utilizzato a lungo sistemi di reti neurali artificiali per rilevare addebiti o reclami al di fuori della norma, segnalandoli per le indagini umane. L'uso dell'intelligenza artificiale nel settore bancario pu\u00f2 essere fatto risalire al 1987, quando la Security Pacific National Bank negli Stati Uniti ha istituito una task force per la prevenzione delle frodi per contrastare l'uso non autorizzato delle carte di debito. Programmi come Kasisto e Moneystream utilizzano l'intelligenza artificiale nei servizi finanziari.\nProgettazione in ingegneria e architettura.\nDiversi studi di architettura, urbanistica e ingegneria adottano metodi di apprendimento automatico per l'ottimizzazione topologica delle strutture, metodi che ricalcano processi genetici sono disponibili all'interno di alcuni programmi di modellazione tridimensionale , e vengono gi\u00e0 utilizzati per ottimizzazione degli spazi sulla base di flussi o delle performance ambientali per gli edifici . Un numero ancora limitato di studi professionali e ricercatori ha iniziato ad adoperare le reti generative avversarie per organizzare la distribuzione spaziale degli ambienti e la Fluidodinamica computazionale . \nEtica.\nL'apprendimento automatico solleva un numero di problematiche etiche. I sistemi addestrati con insiemi di dati faziosi o pregiudizievoli possono esibire questi pregiudizi quando vengono interpellati: in questo modo possono essere digitalizzati pregiudizi culturali quali il razzismo istituzionale e il classismo. Di conseguenza la raccolta responsabile dei dati pu\u00f2 diventare un aspetto critico dell'apprendimento automatico.\nIn ragione dell'innata ambiguit\u00e0 dei linguaggi naturali, le macchine addestrate su corpi linguistici necessariamente apprenderanno questa ambiguit\u00e0."}
{"id": "606", "revid": "46291", "url": "https://it.wikipedia.org/wiki?curid=606", "title": "Aspidistra", "text": "Aspidistra \u00e8 un genere di piante angiosperme monocotiledoni della famiglia Asparagaceae (sottofamiglia Nolinoideae).\nEtimologia.\nIl nome del genere deriva dal greco \u03b1\u03c3\u03c0\u03af\u03c2, \"asp\u00eds\", nel senso di scudo, per via dell'aspetto delle foglie.\nDescrizione.\nComprende piante dal rizoma carnoso e dalle foglie larghe e dure di colore verde intenso, lucide e sempreverdi; alcune specie hanno foglie striate di bianco (\"Aspidistra lurida\"). I fiori, che crescono quasi a diretto contatto con la terra, non sono vistosi, spesso nascosti dal folto fogliame (per questo alcuni ritengono che non fiorisca mai), di colore porpora-brunastro, a volte con macchioline chiare, sbocciano in estate generando una bacca nerastra.\nBiologia.\nSono piante molto longeve che possono vivere pi\u00f9 di cento anni.\nDistribuzione e habitat.\nIl genere \u00e8 originario dell'Asia orientale, dall'Himalaya e dall'Indocina sino alla Cina meridionale e al Giappone.\nTassonomia.\nIl genere comprende le seguenti specie:\nLe specie pi\u00f9 diffuse sono \"A. elatior\", \"A. typica\", \"A. caespitosa\", \"A. linearifolia\", \"A. tonkinensis\" e \"A. lurida\".\nColtivazione.\nPianta molto rustica e longeva, si adatta a qualunque tipo di terreno o esposizione, preferisce posizione ombreggiata e mai il sole diretto, sopporta climi con notevoli escursioni termiche (da -5\u00b0 a +40\u00a0\u00b0C) anche se teme le forti gelate, si pu\u00f2 usare terriccio universale ben drenato. L'Aspidistra necessita di una concimazione mensile nella bella stagione con fertilizzante minerale diluito nell'acqua delle innaffiature. Poco esigente come apporto idrico resiste bene a brevi periodi di siccit\u00e0, le innaffiature in estate vanno effettuate quando il terreno \u00e8 asciutto, diradarle d'inverno.\nI rinvasi vanno eseguiti a fine autunno solo se le radici hanno occupato tutto lo spazio disponibile.\nLa moltiplicazione avviene per divisione dei cespi in primavera, invasando o interrando immediatamente le nuove piante, se si dispone dei frutti freschi si pu\u00f2 seminare in autunno.\nAvversit\u00e0.\nI raggi solari troppo intensi provocano un sensibile rallentamento della crescita e una decolorazione delle foglie.\nIn condizioni ambientali sfavorevoli le aspidistre possono subire attacchi di cocciniglie e afidi; nei terreni poco drenati si possono avere marciumi radicali per attacchi fungini.\nNegli appartamenti sono frequenti gli attacchi di acari.\nRiferimenti nella cultura.\nIl loro nome \u00e8 stato reso celebre dallo scrittore George Orwell nel romanzo \"Fiorir\u00e0 l'aspidistra\" (\"Keep the aspidistra flying\", 1936)."}
{"id": "610", "revid": "256896", "url": "https://it.wikipedia.org/wiki?curid=610", "title": "AASS", "text": ""}
{"id": "611", "revid": "1186766", "url": "https://it.wikipedia.org/wiki?curid=611", "title": "Aau", "text": ""}
{"id": "613", "revid": "287204", "url": "https://it.wikipedia.org/wiki?curid=613", "title": "Aavasaksa", "text": "Aavasaksa \u00e8 un colle finlandese situato nella regione della Lapponia e alto 222\u00a0m.\nIl Tornedalen e il vicino colle Aavasaksa, nome di probabile origine sassone, costituiscono un posto ameno, che offre la possibilit\u00e0 di ammirare il sole di mezzanotte durante l'estate, ed il paesaggio del della valle del fiume, che rappresenta uno dei tipici paesaggi finlandesi in Lapponia.\nAll'inizio del XX secolo Aavasaksa era l'unica attrazione della Lapponia che poteva dirsi interessata da un certo turismo di massa, particolarmente a met\u00e0 dell'estate. Il Tornedalen era una delle zone finlandesi meglio conosciute in Europa Occidentale gi\u00e0 dal XVIII secolo.\nStoria.\nI primi viaggiatori stranieri ad addentrarsi nella zona furono principalmente esploratori, fra questi il matematico e astronomo francese Pierre Louis Moreau de Maupertuis ed il viaggiatore italiano Giuseppe Acerbi. Le indagini del Maupertuis nella valle di Tornio durante il 1736 hanno confermato la teoria Newtoniana che la terra non \u00e8 completamente sferica ma appiattita ai poli. Acerbi fu il primo viaggiatore straniero che viaggi\u00f2 lungo il fiume Tornio negli anni 1790 in direzione di Capo Nord, visitando anche la regione norvegese del Finnmark e producendo una vasta serie di scritti sulle sue esplorazioni. Nel XVIII e XIX secolo gli esploratori percorsero intensamente la Lapponia Occidentale, favoriti dagli itinerari vicini all'acqua.\nLa zona di Aavasaksa \u00e8 cresciuta grazie al commercio cos\u00ec come la vicina Tornio sul Golfo di Botnia. Gli insediamenti da entrambi i lati del fiume hanno una lunga storia data la posizione strategica sugli itinerari commerciali e l'agricoltura permessa dal clima mite della zona, oltre al fiume che permise lo sviluppo della pesca. In media la temperatura nel Tornedalen \u00e8 pi\u00f9 alta di altrove in Lapponia."}
{"id": "617", "revid": "219110", "url": "https://it.wikipedia.org/wiki?curid=617", "title": "ASCII art", "text": "Larte ASCII \u00e8 un mezzo artistico che si basa principalmente sui computer come supporto di presentazione; consiste in immagini prodotte componendo i 95 caratteri ASCII. In maniera leggermente impropria, il termine viene anche usato per indicare altre forme artistiche basate sull'uso di caratteri tipografici in generale. Immagini d'arte ASCII possono essere create con ogni editor di testo, e sono talvolta usate in combinazione con i linguaggi di programmazione per produrre programmi per computer il cui testo forma un disegno o una immagine. La maggior parte degli esempi di arte ASCII richiedono, per una corretta visualizzazione, l'uso di caratteri a larghezza fissa (come quelli di una tradizionale macchina per scrivere), come ad esempio il Courier.\nStoria.\nL'uso diffuso dell'arte ASCII pu\u00f2 essere ricondotto ai sistemi di bacheca informatici della fine degli anni '70 e dei primi anni '80. I limiti dei computer di quel periodo di tempo richiedevano l'uso di caratteri di testo per rappresentare le immagini. Insieme all'uso di ASCII nella comunicazione, tuttavia, inizi\u00f2 anche ad apparire nei gruppi artistici online clandestini del periodo. Un fumetto ASCII \u00e8 una forma di fumetto web che utilizza il testo ASCII per creare immagini. Al posto delle immagini in un normale fumetto, viene utilizzata l'arte ASCII, con il testo o la finestra di dialogo solitamente posizionati sotto.\nIl termine \"PC Block ASCII\" o \"High ASCII\" indica una variante di arte ASCII in cui si fa uso di caratteri con codici a 8 bit (la cosiddetta code page 437 o ANSI X3.16, uno standard proprietario introdotto da IBM nel 1979 per il PC IBM). Questa variante consente di sfruttare circa 100 caratteri in pi\u00f9, ed \u00e8 stata molto in voga negli anni intorno al 1990 e fino a che la diffusione di Internet e del World Wide Web (che supportava nativamente la grafica) ha soppiantato i BBS testuali come principale mezzo di comunicazione fra appassionati di computer.\nAll'inizio degli anni novanta, l'uso di \"High ASCII\" era la norma; l'unico altro stile diffuso in questo periodo, che usava soltanto i caratteri ASCII a 7 bit, \u00e8 detto \"Oldskool\" (\"vecchia scuola\") o \"AMIGA style\" (\"stile AMIGA\"), per via della sua origine e del frequente utilizzo sui computer Commodore Amiga. Lo stile \"Oldskool\" usa principalmente i caratteri I disegni realizzati con questo stile ricordano pi\u00f9 un disegno dei contorni che un'immagine reale.\nDurante gli anni '90, la navigazione grafica e i caratteri a larghezza variabile sono diventati sempre pi\u00f9 popolari, portando a un declino nell'arte ASCII. Nonostante ci\u00f2, l'arte ASCII ha continuato a sopravvivere attraverso i MUD online, acronimo di \"Multi-User Dungeon\", (che sono videogiochi di ruolo multiplayer testuali), Internet Relay Chat, e-mail, bacheche e altre forme di comunicazione online che comunemente impiegano la larghezza fissa necessaria.\nL'arte ASCII ha avuto origine dalle scarse possibilit\u00e0 grafiche della prima generazione di stampanti: mancando la capacit\u00e0 di stampare immagini, si ricorreva all'uso di caratteri alfabetici come segni grafici. Sempre su queste stampanti, era comune inserire all'inizio di ogni stampa una pagina speciale, detta \"banner\", contenente il nome dell'utente autore della stampa in grandi caratteri realizzati come arte ASCII. Queste pagine consentivano poi all'operatore di distinguere e separare facilmente le stampe di diversi utenti.\nL'arte ASCII \u00e8 tuttora usata in tutti quei casi in cui \u00e8 possibile stampare o trasmettere testo ma non grafica, o in cui l'uso della grafica sarebbe eccessivamente complicato o oneroso. Ricadono in questa categoria le macchine per scrivere, le telescriventi, i terminali non-grafici di computer, forme primitive di comunicazione via rete quali i BBS, la posta elettronica, le news Usenet. L'arte ASCII \u00e8 anche usata talvolta all'interno del codice sorgente di programmi per computer, per rappresentare dei logo di prodotti o societ\u00e0, o per includere diagrammi di controllo di flusso o di altro tipo a scopo di documentazione. In alcuni casi estremi, l'intero codice sorgente del programma costituisce un'immagine.\nUso.\nL'uso pi\u00f9 estremo dell'arte ASCII \u00e8 dato dalla riproduzione di video o filmati. Il popolare videogioco \"Quake\" dispone di un driver video che consente di visualizzare l'intero videogame in arte ASCII. Pi\u00f9 generalmente, per i sistemi Unix-like \u00e8 disponibile un software libero detto AAlib (ASCII art library) che consente di riprodurre l'output video di qualunque applicazione come arte ASCII. L'uso di caratteri di controllo e sequenze di escape come quelle definite in ANSI X3.64 per lo spostamento del cursore consentono anche di produrre animazioni in arte ASCII (in taluni casi, \u00e8 necessario rallentare esplicitamente la stampa del testo a video per rendere visibile l'animazione).\n\u00c8 frequente l'uso di questo modo espressivo per arricchire le firme delle e-mail e dei \"post\" degli utenti di Usenet.\nL'arte ASCII, bench\u00e9 abbia trovato la sua massima diffusione in ambito informatico, non \u00e8 esclusiva di questo mezzo: un esempio di arte ASCII che precede l'uso dei computer \u00e8 contenuto nel numero di ottobre 1948 di Popular Mechanics. Nei testi di dattilografia poi erano pure proposte delle esercitazioni per ottenere dei disegni battendo a macchina.\nBeck, un cantante pop, nel suo repertorio ha un video della canzone \"Black Tambourine\" fatto interamente di caratteri ASCII che rappresentano il video originale.\nL'Obfuscated C Contest \u00e8 una competizione annuale fra programmatori nel linguaggio C che gareggiano fra di loro nella produzione di programmi funzionanti ma incomprensibili; \u00e8 molto frequente che il sorgente del programma sia formattato in modo da rappresentare un'immagine, un diagramma o un simbolo che in qualche modo ricordi la sua funzione.\nTipi ed esempi di arte ASCII.\nLe pi\u00f9 semplici forme di arte ASCII sono combinazioni di due o tre caratteri per esprimere emozioni in un testo. Esse sono comunemente chiamate \"emoticon\", \"smile\", oppure \"smiley\", poich\u00e9 la prima combinazione impiegata storicamente in tal senso rappresenta un faccino sorridente. Ruotare gli smile seguenti di 90 gradi in senso orario ne facilita l'assomigliamento a faccine. Le spiegazioni verbali qui addotte non hanno validit\u00e0 universale, ognuno potrebbe usare gli smile a modo suo; similmente alle espressioni facciali, lo smile \"sorriso\" potrebbe essere impiegato per scherno, e lo smile \"triste\" per gioco, e l'incertezza aumenta per gli smile meno somiglianti a espressioni facciali.\nC'\u00e8 un altro tipo di arte ASCII su una sola linea che non richiede la rotazione virtuale delle figure, che \u00e8 largamente conosciuta nel Giappone come Kaoani (letteralmente \"facce di caratteri\"). Tradizionalmente, sono chiamate \"Visi (facce) ASCII\". Alcune di quelle sottostanti, possono essere chiamate Kirby, il personaggio di Nintendo. Oggi, alcuni le chiamano \"verticons\":\nGli esempi pi\u00f9 complessi usano pi\u00f9 linee di testo per formare grandi simboli o figure pi\u00f9 complesse. Alcuni esempi comuni:\nUn altro esempio intricato che raffigura la facciata di un palazzo:\n\u00c8 comune mettere questo tipo di disegni nelle firme incluse nelle e-mail e nei messaggi di Usenet.\nAltre ASCII art ignorano i segni dei caratteri ed invece usano la loro grossezza o luminosit\u00e0 per creare vari gradienti.\nUn uso diverso dell'arte ASCII consente di creare uno stile tipografico unico, per esempio:\nIl programma \"Figlet\" (e altri programmi che supportano questi standard) permettono di disegnare e usare font in arte ASCII:\nCowsay.\nCowsay \u00e8 un programma che genera l'immagine ASCII di una mucca con un messaggio, diffuso nella cultura hacker.\nIl comando Unix codice_1 pu\u00f2 essere rediretto nel comando cowsay:\nVideo in ASCII art.\nIl programma libero mplayer permette di vedere i filmati utilizzando come output l'ascii art; \u00e8 possibile ottenere un risultato sia monocromatico che a colori. Il risultato \u00e8 ottenuto tramite l'uso delle librerie \"aa\". Sperimentalmente per un certo periodo di tempo lo stesso YouTube consentiva di riprodurre video in ASCII art. La funzionalit\u00e0 \u00e8 stata introdotta come pesce d'aprile nel 2010: chiamata TEXTp, secondo il testo dello scherzo avrebbe consentito a YouTube di risparmiare 1\u00a0$ di costi di banda per ogni secondo di riproduzione.\nMetodi per generare ASCII art.\nMentre alcuni preferiscono usare un semplice editor di testo per fare arte ASCII, sono stati sviluppati programmi specializzati (ASCI art editors) che permettono di disegnare linee, rettangoli e riempire aree con testo, come in un normale programma di grafica.\nAltri programmi (ASCII art generators) permettono di convertire automaticamente un'immagine in ASCII art, ovvero uno speciale caso di quantizzazione vettoriale. Un metodo \u00e8 quello di convertire l'immagine in toni di grigio con precisione minore di 8-bit e successivamente assegnare un diverso carattere ad ogni corrispondente valore dei pixel.\nUn esempio di immagine convertita, creata usando Ascgen dotNet, \u00e8 disponibile qui sotto in due versioni, una in bianco e nero (quella a sinistra) ed una colorata (quella a destra), a fianco dell'originale che \u00e8 quello al centro:\nASCII a larghezza non fissa.\nLa maggior parte dell'ASCII art viene creata usando font monospace, in cui tutti i caratteri hanno identica larghezza (il Courier New \u00e8 un tipico esempio). Comunque, la maggioranza dei font pi\u00f9 utilizzati nei word processor sono font proporzionali (come Arial o Times New Roman) nei quali i caratteri non hanno tutti la stessa larghezza. L'ASCII art disegnata per un dato font apparir\u00e0 distorta o addirittura irriconoscibile quando visualizzata in un font proporzionale.\nAlcuni artisti ASCII hanno prodotto opere visualizzabili con questo tipo di caratteri. Questa ASCII art, pi\u00f9 che usare una rigorosa corrispondenza basata sulle tonalit\u00e0, usa i caratteri per rappresentare gradienti e bordi, ed usa il \"block shading\". Questa ASCII art generalmente offre una maggiore precisione ed attenzione al dettaglio delle ASCII art a larghezza fissa che usano un numero minore di caratteri, sebbene non sia accessibile a tutti essendo di solito correlata a specifici font.\nAltre arti basate su testo.\nC'\u00e8 una variet\u00e0 di altri tipi di arte che usa simboli testuali da set di caratteri oltre che quello ASCII e/o alcune forme di codifica del colore. Malgrado non siano ASCII puri, sono spesso anche questi chiamati \"ASCII art\". La porzione del set di caratteri specificatamente designata per il disegno \u00e8 conosciuta come i caratteri di disegno lineari o pseudo-graphics.\nIBM PC.\nL'hardware grafico di IBM PC in modo testuale usa 16 bit per carattere. Supporta una variet\u00e0 di configurazioni, ma nel suo modo originale sotto DOS sono utilizzati per fornire 256 glyphs da una delle pagine codice di IBM PC (Code page 437 per impostazione predefinita), 16 colori frontali, 8 colori di sfondo, e una opzione di lampeggiamento. Tale arte pu\u00f2 essere caricata nella memoria video direttamente. ANSI.SYS, se caricato, permette inoltre a tale arte di essere posizionata sullo schermo tramite sequenze di escape che indicano movimenti del cursore e cambi di colore/lampeggiamento. Se questo metodo \u00e8 utilizzato allora tale arte viene conosciuta come ANSI art. Il codice pagina di IBM PC include inoltre caratteri predisposti per un facile disegno che spesso fanno apparire questa arte pi\u00f9 pulita rispetto a quella fatta con il tradizionale set di caratteri. I file di testo sono anch'essi visualizzati con questo tipo di caratteri, sebbene sono divenuti molto meno comuni da quando gli editor testuali della GUI di Windows (Usando il Windows ANSI code page) hanno largamente rimpiazzato quelli basati su DOS.\nShift_JIS.\nShift_JIS un formato comune per l'arte basata su testo su Internet.\nUna grande selezione di caratteri, il largo uso del Giapponese in internet, e la disponibilit\u00e0 di font standard a spaziatura predicibile fa dello Shift_JIS un comune formato per l'arte testuale in Internet.\nUnicode.\nUnicode sembrerebbe offrire la massima flessibilit\u00e0 nel produrre arte basata sul testo con la sua enorme variet\u00e0 di caratteri. Comunque, trovare un opportuno font a larghezza fissa \u00e8 molto difficile se si desidera ottenere un significante sotto-set di Unicode. Inoltre, la comune pratica di visualizzare Unicode con una miscela di font a grandezza variabile, rende arduo ottenere un display predicibile se pi\u00f9 di un piccolo sotto-set di Unicode viene utilizzato.\nOverprinting.\nNegli anni 70 e primi anni 80 era abbastanza popolare produrre un tipo di arte ASCII che si basava sull'uso massiccio di sovrastampe \u2014 la sicurezza globale di un particolare spazio di caratteri dipendeva da quanti caratteri, e dal tipo di caratteri, erano stampati nella stessa posizione. Grazie alla crescente granularit\u00e0 del grigio, i fotografi utilizzavano spesso questo tipo di stampa. Potevano essere utilizzate addirittura stampanti manuali o stampanti a margherita. La tecnica non \u00e8 pi\u00f9 popolare poich\u00e9 tutte le stampanti economiche possono facilmente stampare fotografie, ed un normale file di testo (o un messaggio di posta elettronica o un post di Usenet) non pu\u00f2 rappresentare testo da sovrastampare. Comunque qualcosa di simile \u00e8 emerso per rimpiazzare l'Overprinting: L'Arte ASCII ombreggiata o colorata, usando un terminale video ANSI o codice di colori (come quelli trovati nell'HTML, IRC, e molti message boards di internet) per aggiungere un pizzico di ulteriore variazione del grigio. In questo modo, \u00e8 possibile creare arte ASCII dove i caratteri differiscono solo nel colore.\nVisualizza i blocchi ASCII e ANSI in Windows.\nPuoi vedere blocchi ASCII sotto Microsoft Windows dal prompt dei comandi di MS DOS. Basta andare (tramite una finestra di MS DOS Window) nella directory dove i file ASCII sono posizionati e premere: \"type &lt;nome_del_file&gt;\". Questo non funziona con i file ANSI di solito. Devi abilitare il driver \"ANSI.SYS\" per MS DOS Windows prima. Necessita solamente di una semplice aggiunta al file \"Config.nt\" nella directory system32 (Windows XP).\nDopo la riaccensione il \"type &lt;nome_del_file&gt;\" dovrebbe mostrare i file ANSI (*.ans) correttamente.\nMicrosoft Windows non supporta l'ANSI Standard x3.16.\nPer visualizzare disegni in \"PC Block ASCII\" con questo sistema operativo occorre usare un editor di testi che supporti il font \"Terminal\", oppure un programma specifico come ACiDView for Windows."}
{"id": "620", "revid": "92689", "url": "https://it.wikipedia.org/wiki?curid=620", "title": "Biologia", "text": "La biologia (dal greco \u03b2\u03b9\u03bf\u03bb\u03bf\u03b3\u03af\u03b1, composto da \u03b2\u03af\u03bf\u03c2, \"b\u00ecos\" = \"vita\" e \u03bb\u03cc\u03b3\u03bf\u03c2, \"l\u00f2gos\" = \"studio\") \u00e8 la scienza che studia la vita, ovvero i processi fisici e chimici dei fenomeni che caratterizzano i sistemi viventi, inclusa la loro biochimica, meccanismi molecolari, genetica, anatomia, fisiologia, nonch\u00e9 processi emergenti come adattamento, sviluppo, evoluzione, interazione tra gli organismi e comportamento.\nNonostante l'elevata complessit\u00e0 della disciplina, vi sono alcuni concetti unificanti all'interno di essa che ne regolano lo studio e la ricerca: la biologia riconosce infatti la cellula come l'unit\u00e0 di base della vita, i geni come la struttura di base dell'ereditariet\u00e0 e l'evoluzione darwiniana per selezione naturale come il processo che regola la nascita e l'estinzione delle specie. Tutti gli organismi viventi, sia unicellulari che pluricellulari, sono sistemi aperti che sopravvivono trasformando l'energia e diminuendo l'entropia locale del sistema per regolare il loro ambiente interno e mantenere una condizione stabile e vitale definita omeostasi. La biologia conduce ricerche utilizzando il metodo scientifico per testare la validit\u00e0 di una teoria in modo razionale, imparziale e riproducibile che consiste nella formazione di ipotesi, nella sperimentazione e nell'analisi dei dati per stabilire la validit\u00e0 o l'invalidit\u00e0 di una teoria scientifica.\nLe sottodiscipline della biologia sono definite dall'approccio d'indagine e dal tipo di sistema studiato: la biologia teorica utilizza metodi matematici per formulare modelli quantitativi mentre la biologia sperimentale effettua esperimenti empirici per testare la validit\u00e0 delle teorie proposte ed avanzare la conoscenza umana riguardo ai meccanismi alla base della vita e come questa sia comparsa e si sia evoluta da materia non vivente circa 4 miliardi di anni fa mediante un graduale aumento della complessit\u00e0 del sistema. Vedi settori della biologia.\nStoria della biologia.\nIl termine biologia deriva dalla parola greca \u03b2\u03b9\u03bf\u03bb\u03bf\u03b3\u03af\u03b1, composto da \u03b2\u03af\u03bf\u03c2, \"b\u00ecos\" = \"vita\" e \u03bb\u03cc\u03b3\u03bf\u03c2, \"l\u00f2gos\" = studio. La forma latina del termine fece la sua prima apparizione nel 1736, quando Linneo (Carl von Linn\u00e9) utilizz\u00f2 \"biologi\" nella sua \"Bibliotheca botanica\". Tale termine fu nuovamente utilizzato trent'anni dopo, nel 1766, in un'opera intitolata \"Philosophiae naturalis sive physicae: tomus III, continens geologian, biologian, phytologian generali\", scritta da Michael Christoph Hanov, un discepolo di Christian Wolff. Il primo uso in tedesco, \"Biologie\", \u00e8 stato utilizzato in una traduzione del 1771 del lavoro di Linneo. Nel 1797, Theodor Georg August Roose utilizz\u00f2 tale termine nella prefazione del libro \"Grundz\u00fcge der Lehre van der Lebenskraft\". Karl Friedrich Burdach lo utilizz\u00f2 nel 1800 con un senso pi\u00f9 ristretto allo studio degli esseri umani da un punto di vista morfologico, fisiologico e psicologico (\"Prop\u00e4deutik zum Studien der gesammten Heilkunst\"). Il termine \u00e8 quindi entrato nell'uso moderno grazie al trattato di sei volumi \"Biologie, oder Philosophie der lebenden Natur\" (1802-1822) di Gottfried Reinhold Treviranus, che cos\u00ec sentenziava:\nSebbene la biologia moderna si sia sviluppata relativamente di recente, le scienze collegate e comprese al suo interno furono studiate fin dai tempi antichi. Lo studio della filosofia naturale fu affrontato a partire dalle antiche civilt\u00e0 della Mesopotamia, dell'Egitto, del subcontinente indiano e della Cina. Tuttavia, le origini della biologia moderna e il suo approccio allo studio della natura sono spesso riconducibili all'antica Grecia, mentre lo studio formale della medicina risale a Ippocrate di Coo (circa 460 a.C. - 370 a.C. Circa). Il filosofo e matematico Talete (624 a.C. - 548 a.C.) fu il primo ad intuire che molti fenomeni non avevano origine divina. I filosofi della scuola ionica, di cui proprio Talete \u00e8 ritenuto il fondatore, sostenevano che ogni evento avesse una causa, senza che una volont\u00e0 esterna al mondo potesse intervenire. Ma fu Aristotele (384 a.C. - 322 a.C.) a contribuire maggiormente allo sviluppo di questa disciplina. Particolarmente importanti sono la sua \"storia degli animali\" e altre opere in cui ha mostrato interesse verso la natura. Successore di Aristotele al \"Lyceum\", Teofrasto dedic\u00f2 una serie di libri alla botanica che rappresentarono il pi\u00f9 importante contributo dell'antichit\u00e0 alle scienze vegetali fin dopo il Medioevo.\nGli studiosi appartenuti al mondo islamico medievale che si occuparono di biologia inclusero: al-J\u0101\u1e25i\u1e93 (781-869), Al-Dinawari (828-896) che si occup\u00f2 di botanica e Rhazes (865-925) che scrisse riguardo all'anatomia e alla fisiologia. La medicina fu ben approfondita dagli studiosi islamici che lavorarono a traduzioni dei testi greci e il pensiero aristotelico influ\u00ec molto sulla storia naturale, soprattutto nel sostenere una gerarchia fissa della vita.\nIl Rinascimento fu un periodo florido per gli studi biologici. William Harvey dimostr\u00f2 la circolazione del sangue umano, mentre Leonardo da Vinci si dedic\u00f2, tra l'altro, allo studio dell'anatomia umana. Di Leonardo ci sono rimaste tavole anatomiche molto dettagliate, frutto delle autopsie che egli, contro la legge, svolgeva. Un altro importante personaggio di quest'epoca fu Paracelso (1493 - 1541). Egli era un chimico o, pi\u00f9 precisamente, un alchimista, conoscitore dei principi curativi di vegetali e minerali. Una grande svolta nello studio della biologia, come di tante altre scienze, fu data da Galileo Galilei (1564 - 1642), che introdusse il metodo scientifico, basato su osservazione, descrizione e riproduzione in laboratorio dei fenomeni naturali. In Francia, Cartesio formul\u00f2 la teoria del meccanicismo, paragonando l'uomo ad una macchina e sostenendo quindi che potessero essere studiate e riprodotte le singole parti del corpo; Georg Ernst Stahl, con la \"teoria del vitalismo\", si contrappose a Cartesio affermando che le parti che compongono l'uomo sono indivisibili e irriproducibili perch\u00e9 tenute insieme da un'anima.\nLa biologia incontr\u00f2 un notevole sviluppo grazie alla scoperta del microscopio da parte di Anton van Leeuwenhoek. Per mezzo di esso gli studiosi scoprirono gli spermatozoi, i batteri e le diversit\u00e0 della vita microscopica. Le indagini di Jan Swammerdam portarono a sviluppare un certo interesse verso l'entomologia e contribuirono al progresso delle tecniche di base della dissezione microscopica e della colorazione.\nI progressi nella microscopia hanno prodotto un profondo impatto sul pensiero biologico. Nel XIX secolo, un certo numero di biologi sottolineava l'importanza centrale della cellula. Nel 1838, Schleiden e Schwann iniziarono a promuovere le idee ormai universali che: (1) l'unit\u00e0 di base di tutti gli organismi era la cellula e che (2) le singole cellule hanno tutte le caratteristiche proprie di una forma di vita, anche se si opposero all'idea (3) che esse provenissero tutte dalla divisione di altre cellule. Grazie al lavoro di Robert Remak e Rudolf Virchow, tuttavia, nel 1860 la maggior parte dei biologi accettava tutti e tre i principi che divennero noti come teoria cellulare.\nNel frattempo, la tassonomia e la classificazione diventarono il \"focus\" degli storici naturalistici. Linneo, nel 1735, pubblic\u00f2 una tassonomia di base per il mondo naturale (la quale, seppur con variazioni, \u00e8 tuttora in uso) e nel 1750 introdusse i nomi scientifici per tutte le specie da lui conosciute. Georges-Louis Leclerc de Buffon, in un suo lavoro, rilev\u00f2 le somiglianze tra l'uomo e la scimmia e la possibilit\u00e0 di una genealogia comune. L'attenzione che Buffon accordava all'anatomia interna lo pone tra gli iniziatori dell'anatomia comparativa. Anche se era contrario alla teoria dell'evoluzione, Buffon fu una figura chiave nella storia del pensiero evoluzionistico; il suo lavoro influenz\u00f2 le teorie evolutive sia di Lamarck che di Charles Darwin.\nIl pensiero evoluzionistico ebbe origine con le opere di Jean-Baptiste Lamarck che fu il primo a presentare una teoria coerente dell'evoluzione. Egli postul\u00f2 che l'evoluzione fosse il risultato di una pressione ambientale sulle propriet\u00e0 degli animali, il che significa che una maggior frequenza e importanza nell'uso di un organo o di un apparato lo avrebbe fatto diventare pi\u00f9 complesso ed efficiente, adattando cos\u00ec l'animale al suo ambiente. Lamarck credeva che questi tratti acquisiti potessero poi essere trasmessi alla prole che poi li avrebbe ulteriormente sviluppati e perfezionati. Tuttavia, il naturalista inglese Charles Darwin, che correl\u00f2 l'approccio biogeografico di Alexander von Humboldt, l'uniformitarismo di Charles Lyell, gli scritti di Thomas Robert Malthus sulla crescita demografica e la sua esperienza proveniente da estese osservazioni naturali, permisero di forgiare in lui una teoria evoluzionistica di maggior successo, basata sulla selezione naturale. Un simile ragionamento port\u00f2 Alfred Russel Wallace a raggiungere le medesime conclusioni in modo indipendente. Anche se tale teoria \u00e8 stata oggetto di polemiche (che continuano ancora oggi), essa si diffuse rapidamente attraverso la comunit\u00e0 scientifica e presto divenne un assioma basilare della biologia.\nLa scoperta della dimostrazione fisica dell'ereditariet\u00e0 genetica \u00e8 arrivata con i principi evolutivi e genetica delle popolazioni.\nNegli anni 1940 e primi anni 1950, i vari esperimenti hanno indicato il DNA come la componente dei cromosomi che conteneva le unit\u00e0 base della ereditariet\u00e0 genetica, oggi noti come geni. L'inquadramento di nuovi tipi di organismi, come virus e batteri, insieme alla scoperta della struttura a doppia elica del DNA nel 1953, furono eventi che segnarono la transizione verso l'era della genetica molecolare. Dal 1950 a oggi, la biologia \u00e8 notevolmente cresciuta nell'ambito molecolare. Il codice genetico \u00e8 stato decifrato da Har Gobind Khorana, Robert W. Holley e Marshall Warren Nirenberg e nel 1990 \u00e8 iniziato il Progetto Genoma Umano con l'obiettivo di mappare tutto il genoma umano. Questo progetto \u00e8 stato sostanzialmente completato nel 2003, con ulteriori analisi, al 2014, ancora in corso di pubblicazione. Tale progetto \u00e8 stato il primo passo di un impegno globalizzato di incorporare tramite una definizione funzionale e molecolare del corpo umano e degli altri organismi la conoscenza accumulata della biologia.\nFondamenti della biologia moderna.\nScale di indagine della biologia.\nLa biologia studia la vita a molteplici livelli di scala:\nTeoria cellulare.\nLa teoria cellulare afferma che la cellula sia l'unit\u00e0 fondamentale della vita e che tutti gli esseri viventi siano composti da una o pi\u00f9 cellule o prodotti secreti di queste cellule (ad esempio le conchiglie, i peli, le unghie, ecc). Tutte le cellule derivano da altre cellule attraverso la divisione cellulare. Negli organismi multicellulari, ogni cellula del corpo di un organismo deriva, definitivamente, da una singola cellula in un uovo fecondato. La cellula \u00e8 anche considerata l'unit\u00e0 di base di molti processi patologici. Inoltre, le funzioni di trasferimento dell'energia avvengono all'interno della cellula grazie a processi noti come metabolismo. Infine, la cellula contiene le informazioni genetiche ereditarie (nel DNA) che viene trasmesso da cellula a cellula durante la divisione cellulare (mitosi).\nEvoluzione.\nUn concetto centrale della biologia \u00e8 che le modifiche degli organismi viventi si verificano attraverso l'evoluzione e che tutte le forme di vita conosciute hanno una origine comune. La teoria dell'evoluzione postula che tutti gli organismi sulla Terra, sia vivi che estinti, discendono da un antenato comune o da un pool genico ancestrale. Questo ultimo antenato comune universale di tutti gli organismi si crede sia apparso circa 3,5 miliardi di anni fa. I biologi generalmente considerano l'universalit\u00e0 e l'ubiquit\u00e0 del codice genetico come prove definitive a favore della teoria della discendenza comune universale per tutti i batteri, gli archeobatteri e gli eucarioti (vedere: l'origine della vita).\nIntrodotta nel lessico scientifico da Jean-Baptiste de Lamarck nel 1809, la teoria dell'evoluzione \u00e8 stata formulata per la prima volta da Charles Darwin cinquant'anni dopo quando propose un modello scientifico valido: la selezione naturale. (Alfred Russel Wallace \u00e8 riconosciuto come il co-scopritore di tale teoria). L'evoluzione \u00e8 oggi utilizzata per spiegare le grandi variazioni di vita presenti sulla Terra.\nDarwin teorizz\u00f2 che le specie e le razze si sviluppino attraverso processi di selezione naturale o genealogica. Anche la dottrina della deriva genetica \u00e8 stata accettata come un ulteriore meccanismo che spieghi lo sviluppo evolutivo nella sintesi moderna della teoria evoluzionistica.\nLa storia evolutiva della specie - che descrive le caratteristiche delle diverse specie da cui discendono - insieme alla relazione genealogica di ogni altra specie, \u00e8 conosciuta come la sua \"filogenesi\". Diverse metodiche sono in grado di generare informazioni su di essa. Queste includono i confronti delle sequenze di DNA e confronti tra i fossili o altre documentazioni paleontologiche di organismi antichi. I biologi organizzano e analizzano le relazioni evolutive attraverso vari metodi, tra cui la filogenesi, le fenetica e la cladistica.\nGenetica.\nI geni sono le unit\u00e0 ereditarie fondamentali di tutti gli organismi. Un gene corrisponde ad una regione del DNA e che influenza la forma o la funzione di un organismo in modi specifici. Tutti gli organismi, dai batteri agli animali, condividono lo stesso meccanismo di base che copia e traduce il DNA in proteine. La cellula \u00e8 in grado di trascrivere un gene contenuto nel DNA in una copia del gene in RNA e il ribosoma (un organulo cellulare) traduce l'RNA in una proteina, ovvero una sequenza di amminoacidi. Il codice genetico che codifica un amminoacido \u00e8 lo stesso per la maggior parte degli organismi, ma leggermente diverso per alcuni. Ad esempio, una sequenza di DNA che codifica per l'insulina nell'uomo, codifica per l'insulina anche quando viene inserito in altri organismi, come le piante.\nIl DNA di solito \u00e8 contenuto in cromosomi lineari negli eucarioti e in cromosomi circolari nei procarioti. Un cromosoma \u00e8 una struttura organizzata costituita da DNA e da istoni. Negli eucarioti, il DNA genomico \u00e8 situato nel nucleo della cellula, con piccole quantit\u00e0 anche nei mitocondri e nei cloroplasti. Nei procarioti, il DNA si trova all'interno di un corpo di forma irregolare posto nel citoplasma e chiamato nucleoide. Il set completo di tali informazioni relative ad un organismo, prende il nome di genotipo.\nOmeostasi.\nL'omeostasi \u00e8 la capacit\u00e0 di un sistema aperto di regolare il suo ambiente interno al fine di mantenere condizioni stabili grazie a molteplici adattamenti di equilibrio dinamico controllati da meccanismi interconnessi di regolazione. Tutti gli organismi viventi, sia unicellulari che pluricellulari, mostrano capacit\u00e0 di omeostasi.\nPer mantenere l'equilibrio dinamico e svolgere efficacemente alcune funzioni, un sistema deve essere in grado di rilevare e rispondere a eventuali perturbazioni. Dopo il rilevamento di una perturbazione, un sistema biologico normalmente risponde attraverso feedback negativo. Ci\u00f2 significa che, in base alla perturbazione, il sistema riduce o aumenta l'attivit\u00e0 di un organo o di un sistema al fine di neutralizzare la perturbazione stessa. Un esempio pu\u00f2 essere il rilascio di glucagone quando i livelli di zucchero nel sangue risultano troppo bassi.\nEnergia.\nLa sopravvivenza di un organismo vivente dipende dal continuo ingresso di energia. Le reazioni chimiche che sono responsabili per la sua struttura e la sua funzione sono deputate all'estrazione di energia da sostanze, come il cibo, e alla loro trasformazione in elementi utili alla formazione di nuove cellule o al loro funzionamento. In questo processo, le molecole delle sostanze chimiche che costituiscono gli alimenti compiono due ruoli: il primo \u00e8 quello di contenere l'energia necessaria per le reazioni chimiche biologiche e per secondo di essere la base per sviluppare nuove strutture molecolari.\nGli organismi responsabili dell'introduzione di energia in un ecosistema sono conosciuti come produttori o autotrofi. Quasi tutti questi organismi traggono l'energia dal sole. Le piante e altri fototrofi sono in grado di utilizzare l'energia solare attraverso un processo noto come \"fotosintesi\", al fine di convertire le materie prime in molecole organiche come l'ATP, i cui legami possono essere rotti per liberare l'energia. Alcuni ecosistemi, tuttavia, dipendono interamente dall'energia estratta per chemiotrofia dal metano, dai solfuri o da altre fonti di energia non-luminali.\nI processi pi\u00f9 importanti per convertire l'energia intrappolata nelle sostanze chimiche in energia utile per sostenere la vita sono il metabolismo e la respirazione cellulare.\nStudio e ricerca.\nStrutture.\nLa biologia molecolare consiste nello studio della biologia a livello molecolare. Questo campo si sovrappone ad altre aree della biologia, in particolare con la genetica e la biochimica. La biologia molecolare principalmente si occupa di comprendere le interazioni tra i diversi sistemi presenti in una cellula, compresa l'interrelazione tra DNA, RNA e sintesi proteica e quindi apprendere come queste interazioni siano regolate.\nLa biologia cellulare studia le propriet\u00e0 strutturali e fisiologiche delle cellule, inclusi i loro comportamenti, le interazioni e l'ambiente. Ci\u00f2 avviene sia a livello microscopico che molecolare, sia per gli organismi unicellulari (come i batteri) che per le cellule specializzate degli organismi multicellulari (come gli esseri umani). Essere in grado di comprendere la struttura e la funzione delle cellule \u00e8 fondamentale per tutte le scienze biologiche. Le somiglianze e le differenze tra i tipi di cellule sono particolarmente rilevanti per chi occupa di biologia molecolare.\nL'anatomia considera le forme di strutture macroscopiche, quali organi e sistemi di organi.\nLa genetica \u00e8 la scienza dei geni, dell'ereditariet\u00e0 genetica e della variazione degli organismi. I geni codificano le informazioni necessarie per sintetizzare le proteine che a sua volta giocano un ruolo centrale nell'influenzare il fenotipo finale dell'organismo. Nella ricerca moderna, la genetica fornisce strumenti importanti per stabilire la funzione di un particolare gene o per comprendere le interazioni genetiche. All'interno degli organismi, le informazioni genetiche sono generalmente conservate nei cromosomi, formati da molecole di DNA.\nLa biologia dello sviluppo studia il processo attraverso il quale gli organismi crescono e si sviluppano. A partire dall'embriologia, la moderna biologia dello sviluppo studia il controllo genetico sulla crescita cellulare, sulla differenziazione e sulla \"morfogenesi\" che \u00e8 il processo che d\u00e0 progressivamente luogo ai tessuti, agli organi e agli apparati. Gli organismi modello per la biologia dello sviluppo sono il verme tondo \"Caenorhabditis elegans\", la mosca della frutta \"Drosophila melanogaster\", il pesce zebra \"Danio rerio\", il topo \"Mus musculus\" e la pianta \"Arabidopsis thaliana\". Questi organismi modello sono particolari specie che sono state studiate ampiamente al fine di comprendere particolari fenomeni biologici, con l'obiettivo che le scoperte fatte su questi dati organismi possano fornire una conoscenza del funzionamento di altri organismi.\nFisiologia.\nLa fisiologia studia i processi meccanici, fisici e biochimici degli organismi viventi, tentando di ricostruire tutte le funzioni nel loro complesso. Il tema della \"struttura di funzione\" \u00e8 centrale per la biologia. Gli studi fisiologici sono stati tradizionalmente divisi in fisiologia vegetale e fisiologia animale, tuttavia alcuni principi della fisiologia sono universali e non dipendono pertanto da quale organismo viene analizzato. Ad esempio, quello che si \u00e8 appreso al riguardo alla fisiologia delle cellule di lievito pu\u00f2 valere anche per le cellule umane. Il campo della fisiologia animale estende gli strumenti e i metodi della fisiologia umana a specie non umane. La fisiologia vegetale prende in prestito le tecniche di entrambi i campi di ricerca.\nStudi di fisiologia come per esempio del sistema nervoso, del sistema immunitario, del sistema endocrino, del sistema respiratorio e circolatorio si occupano sia della funzione che della loro interazione. Lo studio di questi sistemi \u00e8 condiviso con le discipline mediche orientate, quali la neurologia, l'endocrinologia e l'immunologia. La fisiologia si occupa anche di nuove discipline come la volabolomica, ovvero lo studio dei gas emessi con la respirazione e frutto del metabolismo denominati generalmente Composti Organici Volatili (VOCs), questa nuova branca consente di investigare le omeostasi del corpo e di conseguenza lo stato di malattia.\nEvoluzione.\nLa ricerca evolutiva \u00e8 interessata a comprendere l'origine e la discesa della specie, cos\u00ec come il cambiamento nel tempo. Il suo studio comprende scienziati provenienti da molte discipline orientate alla tassonomia, ad esempio scienziati con una specifica formazione in organismi particolari come la mammologia, l'ornitologia, la botanica o l'erpetologia, ma che utilizzano tali organismi come sistemi per rispondere alle domande generali sull'evoluzione.\nLa biologia evolutiva si basa in parte sulla paleontologia, che fa uso dei reperti fossili per rispondere alle domande circa il modo e il tempo dell'evoluzione e in parte sugli sviluppi della genetica delle popolazioni. Branche di studio correlate e spesso considerate parte della biologia evolutiva sono la filogenesi, la sistematica e la tassonomia.\nSistematica.\nEventi multipli di speciazione creano un sistema strutturato ad albero di relazioni tra le specie (Albero filogenetico). Il ruolo della sistematica \u00e8 quello di studiare queste relazioni e quindi individuare le differenze e le somiglianze tra le specie e i gruppi di specie. Tuttavia, prima che la teoria evolutiva divenisse di pensiero comune, la sistematica faticava a trovare una corretta metodologia di ricerca.\nTradizionalmente, gli esseri viventi sono stati suddivisi in cinque regni: monera, protisti, funghi, piante, animalia. Tuttavia, molti scienziati oggi ritengono che questo sistema sia ormai obsoleto. I moderni sistemi di classificazione alternativi generalmente iniziano con il sistema a tre domini: archaea (originariamente archaebacteria), batteri (originariamente eubacteria) e eucarioti (compresi protisti, funghi, piante e animali). Questi domini si distinguono per avere cellule prive o meno di nucleo e dalle differenze nella composizione chimica di biomolecole fondamentali, come i ribosomi.\nInoltre, ogni regno \u00e8 ripartito in modo ricorsivo finch\u00e9 ogni specie sia classificata separatamente. L'ordine \u00e8: dominio, regno, phylum, classe, ordine, famiglia, genere, specie.\nAl di fuori di queste categorie, vi sono i parassiti intracellulari obbligati che sono \"sul bordo della vita\" in termini di attivit\u00e0 metabolica, il che significa che molti scienziati non classificano effettivamente queste strutture come forme di vita per via della loro mancanza di almeno una o pi\u00f9 delle funzioni o caratteristiche fondamentali che definiscono la vita. Essi sono classificati come virus, viroidi, o satelliti.\nIl nome scientifico di un organismo \u00e8 generato dal suo genere e dalla specie a cui appartiene. Ad esempio, gli esseri umani sono elencati come \"Homo sapiens\". \"Homo\" \u00e8 il genere e \"sapiens\" la specie. Quando si scrive il nome scientifico di un organismo \u00e8 opportuno mettere in maiuscolo la prima lettera, tutte le specie in minuscolo. Inoltre, l'intero nome pu\u00f2 essere in corsivo o sottolineato.\nIl sistema di classificazione dominante si chiama tassonomia di Linneo. Esso comprende i ranghi e la nomenclatura binomiale. Come gli organismi debbano essere chiamati viene disciplinato da accordi internazionali come il codice internazionale per la nomenclatura delle alghe, funghi e piante (ICN), il codice internazionale di nomenclatura zoologica (ICZN) e il codice internazionale per la nomenclatura dei batteri (ICNB). La classificazione dei virus, dei viroidi e tutti gli altri agenti sub-virali che dimostrano caratteristiche biologiche, \u00e8 condotto dal Comitato Internazionale per la Tassonomia dei Virus (ICTV) ed \u00e8 noto come \"International Code of Viral Classification and Nomenclature\" (ICVCN). Tuttavia, esistono molti altri sistemi di classificazione dei virus.\nUn progetto di fusione, \"BioCode\", \u00e8 stato pubblicato nel 1997 nel tentativo di standardizzare la nomenclatura in questi tre settori ma ancora deve essere adottato formalmente. Il progetto di BioCode ha ricevuto una scarsa attenzione e la data di esecuzione inizialmente previsto del 1\u00ba gennaio 2000 \u00e8 passata inosservata. Una rivisitazione del BioCode che, invece di sostituire i codici esistenti, fornisca un contesto unificato \u00e8 stato proposto nel 2011. Tuttavia, il Congresso botanico internazionale del 2011 ha rifiutato di prenderlo in considerazione.\nEcologia e ambiente.\nL'ecologia studia la distribuzione e l'abbondanza degli organismi viventi e le interazioni tra essi e il loro ambiente. L'habitat di un organismo pu\u00f2 essere descritto come i fattori abiotici locali quali il clima e l'ecologia, oltre agli altri organismi e ai fattori biotici che condividono il loro ambiente. I sistemi biologici possono risultare difficili da studiare per via delle tante interazioni differenti possibili con gli altri organismi e con l'ambiente, anche su piccola scala. Un batterio microscopico in un locale gradiente di zucchero risponde al suo ambiente tanto quanto un leone alla ricerca di cibo nella savana africana. Per qualsiasi specie, i comportamenti possono essere cooperativi, competitivi, parassitari o simbiotici. Questi studi diventano pi\u00f9 complessi quando due o pi\u00f9 specie interagiscono in un ecosistema.\nI sistemi ecologici sono studiati a vari livelli, dagli individui alle popolazioni e alla biosfera. Il termine \"biologia delle popolazioni\" \u00e8 spesso usato in modo intercambiabile con \"ecologia della popolazione\", anche se il primo \u00e8 pi\u00f9 frequentemente utilizzato per lo studio delle malattie (provocate da virus e microbi) mentre il secondo termine \u00e8 pi\u00f9 comune quando si studiano le piante e gli animali. L'ecologia attinge a molte sotto-discipline.\nLa biogeografia studia la distribuzione spaziale degli organismi sulla Terra, concentrandosi su temi come la tettonica delle placche, i mutamenti climatici, la dispersione biologica, la migrazione e la cladistica.\nL'etologia studia il comportamento degli animali (in particolare gli animali sociali, come i primati e i canidi) ed \u00e8 a volte considerata una branca della zoologia. Gli etologi sono interessati ad analizzare l'evoluzione dei comportamenti e la loro comprensione nei termini della teoria della selezione naturale. In un certo senso il primo etologo moderno fu Charles Darwin, il cui libro \"The Expression of the Emotions in Man and Animals\" ha influenzato molti etologi a venire.\nPrincipali settori della biologia.\nIn ordine alfabetico:\nCategorizzazione per organismi studiati.\nLa tabella seguente riporta in ordine alfabetico le branche della biologia che si occupano dello studio di particolari tipi di organismi:"}
{"id": "622", "revid": "7", "url": "https://it.wikipedia.org/wiki?curid=622", "title": "Beatles", "text": ""}
{"id": "624", "revid": "182193", "url": "https://it.wikipedia.org/wiki?curid=624", "title": "Bolzano", "text": "Bolzano (, pronuncia //, pronuncia locale //, \"Bozen\" in tedesco, \"Balsan\" o \"Bulsan\" o \"Busan\" in ladino, \"Pouzen\", \"Poazen\" o \"P\u00f6azen\" in dialetto sudtirolese, \"Bolzan \"in dialetto trentino, \"Bolxan\" in Veneto, \"Bolgiano\" in italiano antico) \u00e8 un comune italiano di abitanti, capoluogo dell'omonima provincia autonoma in Trentino-Alto Adige.\nLa popolazione della citt\u00e0 di Bolzano, secondo il censimento del 2011, \u00e8 per il 73,30% di lingua italiana, per il 25,02% di lingua tedesca e per lo 0,68% di lingua ladina. L'agglomerazione bolzanina, comprendente i comuni di Appiano sulla Strada del Vino, Bronzolo, Cornedo, Laives, Ora, San Genesio, Terlano e Vadena, al 30 aprile 2017 contava 158\u00a0451 abitanti.\nGeografia fisica.\nTerritorio.\nBolzano \u00e8 situata alla quota di 265\u00a0m nella parte orientale dell'ampia conca originata dalla congiunzione delle valli dell'Isarco, Sarentina e dell'Adige. La conca \u00e8 delimitata a ovest dalla catena della Mendola, a nord-ovest dell'Altopiano del Salto (\"Salten\", 1.500\u00a0m), a nord-est da una cima minore del Renon (\"Ritten\") chiamata Monte Tondo (\"H\u00f6rtenberg\"), e a sud-est dal Monte Pozza (1.619\u00a0m) sul cui versante settentrionale si trova la localit\u00e0 Colle, il cui nome \u00e8 spesso impropriamente usato per designare l'intero monte.\nUna piccola balza rocciosa di quest'ultimo, chiamata Virgolo, si erge verticalmente a ridosso della citt\u00e0.\nLa citt\u00e0 \u00e8 collegata ai tre monti pi\u00f9 vicini da funivie che superano ciascuna circa mille metri di dislivello: la funivia del Colle che risale il Monte Pozza sino al Colle di Villa (\"Herrenkohlern\"), quella del Renon con arrivo a Soprabolzano e quella di San Genesio che raggiunge l'omonimo paese sull'altopiano del Salto. Dalla citt\u00e0, guardando in direzione est lungo la val d'Isarco, si vede il poco lontano e suggestivo Catinaccio (\"Rosengarten\", 3.004\u00a0m), che \u00e8 parte delle Dolomiti, con le caratteristiche Torri del Vajolet.\nBolzano \u00e8 attraversata dal torrente Talvera che confluisce in citt\u00e0 nel fiume Isarco, il quale a sua volta si getta nell'Adige pochi chilometri a sud della citt\u00e0 stessa. Il nucleo storico della citt\u00e0 risiede nel triangolo delimitato a ovest dal torrente Talvera, a sud dal fiume Isarco e a nord-est dal Monte Tondo.\nClima.\nIl clima della citt\u00e0, situata in un fondovalle alpino, risulta essere subcontinentale, con minime invernali di norma sotto lo zero e massime estive anche oltre i 35\u00a0\u00b0C; le precipitazioni non sono molto abbondanti, cadendo medialmente poco pi\u00f9 di 700\u00a0mm di pioggia annui che si distribuiscono con un massimo in estate, quando possono svilupparsi temporali, e un minimo in inverno quando generalmente compaiono sotto forma di neve.Le aree del territorio comunale situate a quote superiori sono caratterizzate da un clima alpino, i cui caratteri variano in funzione dell'altitudine, dell'orografia e dell'esposizione.\nD'estate fa molto caldo e in inverno abbastanza freddo, per colpa anche della posizione in una conca che impedisce il ricambio d'aria.\nOrigini del nome.\nIl nome latino \"Pons Drusi\" non \u00e8 alla base del nome odierno. Vi sono due principali ipotesi sulla derivazione del nome \"Bolzano\" e \"Bozen\". La pi\u00f9 diffusa \u00e8 quella che indica il territorio di Bolzano come un antico possedimento di un uomo di nome \"Bautius\" (o \"Baudius\"), da cui deriv\u00f2 \"Praedium Bautianum\" o \"Baudianum\", ovvero \"podere di Bautius\" (o Baudius), poi tramutatosi in \"Bauzanum\", da cui attraverso varie trasformazioni il nome in italiano, tedesco e ladino. La seconda ipotesi farebbe derivare il nome da un ipotetico \"Castellum Balteanum\", ossia \"accampamento in terreno paludoso\", dall'indoeuropeo *\"balt\" (la stessa radice da cui deriva la parola \"Baltico\").\nIl toponimo \u00e8 attestato gi\u00e0 nell'VIII secolo come \"Bauzanum, Bauzana, Pauzana\" e \"Pozana\", dai quali nomi sono derivate l'odierna forma tedesca \"Bozen\", conosciuta gi\u00e0 nel 1133 (nell'et\u00e0 moderna scritta anche \"Botzen\" o \"Potzen\") e quella italiana nel 1223 (nell'et\u00e0 moderna anche nella variante \"Bolgiano\"). I nomi dialettali tedeschi sono \"Boazen\" (//) o \"Bouzen\" (//) e la /p/ \u00e8 una caratteristica molto diffusa nella storia toponomastica (\"Pauzana\", \"Pozana\", \"Poczen\", \"Pozen\" e \"Potzen\"), anche per la particolarit\u00e0 della pronuncia bavaro-austriaca che scambia spesso le /b/ con le /p/. Da \"Pulsan\" del 1500 derivano i nomi ladini:\nSimboli.\nStemma.\nLa citt\u00e0 di Bolzano possiede il suo stemma, unitamente all'istituzione del consiglio comunale, dal 1381, grazie al conferimento di apposito privilegio da parte del duca Leopoldo III d'Austria. Lo stemma evoca i colori austriaci invertendone semplicemente l'ordinamento (bianco-rosso-bianco); al centro campeggia una stella a sei punte dorata, che verosimilmente fa riferimento alla \"Stella Maris\", tipica rappresentazione allegorica della Madonna (patrona del duomo cittadino) nella liturgia cattolica.\nDopo essere stato modificato dal regime fascista nel 1931, nel contesto della sua campagna di italianizzazione dell'Alto Adige, lo stemma fu ristabilito nel dopoguerra, da ultimo con delibera del consiglio comunale di Bolzano nel 1988.\nPatroni.\nTradizionalmente considerati i due patroni della citt\u00e0 sono la Beata Vergine e Arrigo da Bolzano.\nMonumenti e luoghi d'interesse.\nCastelli e residenze nobiliari.\nNumerosi sono i castelli e le residenze storiche sul territorio comunale o nelle immediate vicinanze: per questo motivo la conca di Bolzano \u00e8 considerata la zona con la pi\u00f9 alta densit\u00e0 di castelli in Europa.\nVille storiche\nSociet\u00e0.\nEvoluzione demografica.\nLa popolazione della citt\u00e0, dopo anni di continuo calo (con il minimo storico degli ultimi trent'anni al censimento del 2001 con meno di persone censite), \u00e8 ora in netta ripresa, soprattutto grazie al saldo migratorio. Dopo avere contato una popolazione residente prossima ai abitanti per tutto il 2006 e all'inizio del 2007, ha superato nuovamente il limite nel mese di marzo 2007. Bolzano ha registrato il primo superamento della quota dei abitanti nel novembre 1966 arrivando al massimo il 31 dicembre 1975 con residenti, con un successivo calo progressivo fino a oltrepassare in negativo il limite nel corso del 1991.\nCome gi\u00e0 menzionato, la popolazione cittadina ha subito negli anni ottanta e novanta un marcato decremento, in buona parte legato al trasferimento di molti bolzanini in comuni limitrofi (Laives, Bronzolo, Appiano, Terlano), la cui popolazione \u00e8 fortemente cresciuta negli stessi anni. A Bolzano vive il 20,4% dell'intera popolazione provinciale, e considerando l'intera agglomerazione (circa abitanti), la popolazione concentrata in citt\u00e0 e nei comuni limitrofi incide per circa il 30% a livello provinciale.\nIl territorio di Bolzano \u00e8 stato allargato due volte:\nI tre territori storici di Bolzano (centro storico), Dodiciville e Gries costituiscono i tre comuni catastali dell'odierna Bolzano.\nNota: nel diagramma i dati si riferiscono alla Citt\u00e0 di Bolzano in base ai confini territoriali attuali\nEvoluzione demografica per comuni storici:\nCitt\u00e0 di Bolzano (fino al 1911 senza Dodiciville e fino al 1925 senza Gries)\nComune di Dodiciville (&lt;1911)\nComune di Gries (&lt;1925)\nGruppi linguistici.\nBolzano ha la caratteristica principale di essere una citt\u00e0 dove convivono tre gruppi linguistici: quello italiano, quello tedesco e quello, seppur ampiamente minoritario, ladino. All'ultimo censimento della popolazione la maggioranza si \u00e8 dichiarata appartenente al gruppo linguistico italiano (74%), chi si \u00e8 dichiarato appartenente al gruppo linguistico tedesco raggiunge il 25,5% mentre chi si \u00e8 dichiarato ladino \u00e8 lo 0,68%. Bolzano \u00e8 dunque uno dei cinque comuni (Bolzano, Bronzolo, Laives, Salorno e Vadena) dell'Alto Adige dove la maggioranza della popolazione \u00e8 italofona e di questi \u00e8 quello con la percentuale superiore e in aumento rispetto al precedente censimento del 2001 (73,00%).\nGli italofoni sono sparsi in tutti i quartieri della citt\u00e0 anche se sono in minoranza in alcuni quartieri storici (Centro Storico, Rencio, Gries) e una minoranza (perlopi\u00f9 trentini) era gi\u00e0 presente in citt\u00e0 prima dell'annessione della citt\u00e0 all'Italia. Secondo il censimento del 1890, gli italiani erano circa il 15% della popolazione bolzanina. Il censimento del 1910 registr\u00f2 un calo dei parlanti italiano o ladino, in quanto erano scesi nel comune di Bolzano, inclusa Dodiciville (escluso il comune di Gries) al 6,43% (3,74% Bolzano; 10,27% Dodiciville). La maggior parte degli italofoni non nati a Bolzano (soprattutto anziani e immigrati dal Sud Italia) proviene (al 31.12.2005) da Veneto (8,20%), Trentino (5,67%) e Calabria (2,47%) e sono in diminuzione, mentre aumentano le immigrazioni da regioni come Campania, Puglia e Sicilia. Comunque il 51,23% (in diminuzione rispetto all'anno precedente) \u00e8 bolzanino di nascita. Gli italofoni di Bolzano non possiedono un proprio dialetto regionale anche se nella lingua italiana parlata a Bolzano esiste una componente veneto-trentina. Molti parlano l'idioma della regione d'origine (soprattutto il veneto e il trentino). Alcune comunit\u00e0 regionali hanno proprie associazioni per mantenere la cultura d'origine (Club Rodigino, Fogol\u00e2r Furlan, Circolo Sardo).\nI germanofoni sono in maggioranza nei quartieri storici e ad Aslago e sono piuttosto numerosi nel quartiere popolare Europa a Don Bosco. I germanofoni abitano in gran maggioranza anche la campagna bolzanina. Numerosi sono anche i cittadini germanici residenti a Bolzano. Prima dell'annessione di Bolzano all'Italia e prima dell'italianizzazione, Bolzano era una citt\u00e0 quasi totalmente di lingua tedesca (84,99% nel 1890).\nLa comunit\u00e0 ladina di Bolzano \u00e8 la pi\u00f9 variegata dell'Alto Adige e infatti \u00e8 composta da gardenesi, badioti, fassani, ampezzani e anche friulani (probabilmente anche nonesi, che pur essendosi dichiarati ladini, non vengono riconosciuti come tali). I dichiarati al gruppo linguistico ladino non superano comunque lo 0,71% e sono di fatto superati dalle comunit\u00e0 immigrate pi\u00f9 numerose. A Bolzano hanno sede la Comunit\u00e0 ladina (Comunanza Ladina a Bulsan), la Consulta ladina istituita dalla Citt\u00e0 di Bolzano, l'Assessorato provinciale alla Cultura Ladina e l'Istituto Pedagogico Ladino.\nA Bolzano \u00e8 inoltre presente la minoranza dei sinti, composta da circa 180 persone residenti perlopi\u00f9 nei campi sosta della periferia della citt\u00e0. I sinti sono cittadini italiani residenti in Alto Adige da molte generazioni ed esiste un'associazione roman\u00e9s (Nevo Drom). Negli ultimi anni si sono aggiunti circa 130 rom provenienti dalla ex Jugoslavia.\nEtnie e minoranze straniere.\nNegli ultimi anni la popolazione straniera residente a Bolzano \u00e8 cresciuta in modo considerevole tanto da superare l'11% degli abitanti (fine 2008); nel 2006 nel capoluogo risiedeva il 31,8% della popolazione straniera in Alto Adige. Al 31 dicembre 2006 in due circoscrizioni su cinque, Centro-Piani-Rencio (\"Zentrum-Bozner Boden-Rentsch\") e Oltrisarco-Aslago (\"Oberau-Haslach\"), gli immigrati superano il 10% (rispettivamente il 13,6% e l'11,7%). Due comunit\u00e0 straniere superano le unit\u00e0 (31 dicembre 2006): la maggiore \u00e8 quella albanese, che al 31 dicembre 2006 contava residenti (l'1,82% della popolazione), seguita da marocchini (), pakistani (567), germanici (491), peruviani (371), ucraini (333) e macedoni (327). Abbondantemente sopra le 100 unit\u00e0 anche romeni, tunisini, serbi e montenegrini, moldavi, cinesi, austriaci, polacchi, bengalesi, senegalesi e croati. Le nazionalit\u00e0 presenti al 31 dicembre 2006 erano 105 e in numeri assoluti Bolzano ha il maggior numero di immigrati della regione. In citt\u00e0 sono presenti molte associazioni di stranieri, una radio bolzanina dedica programmi multilingui alle principali comunit\u00e0 e il comune ha istituito la \"Consulta immigrati di Bolzano\", eletta dai cittadini e dalle cittadine extracomunitari residenti in citt\u00e0: la consulta \u00e8 composta da 16 membri e il presidente (con mandato di un anno) \u00e8 l'albanese Artan Mullaymeri (dal giugno 2006). Le elezioni per la consulta registrarono una grossa affluenza.\nSecondo i dati ISTAT al 31 dicembre 2018 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa maggioranza dei bolzanini, sia italofoni sia germanofoni, \u00e8 di religione cattolica romana e Bolzano \u00e8 dal 1964 sede vescovile della Diocesi di Bolzano-Bressanone. Inoltre Bolzano \u00e8 suddivisa in due decanati e diciannove parrocchie (10 bilingui, 7 italiane e 2 tedesche). Sempre pi\u00f9 spesso si svolgono messe soprattutto per la comunit\u00e0 polacca o ispanica. A Bolzano \u00e8 per\u00f2 presente da pi\u00f9 di un secolo la pi\u00f9 numerosa comunit\u00e0 evangelico-luterana della regione composta da circa 600 fedeli e con una propria chiesa e un proprio pastore. La comunit\u00e0 fa parte della Chiesa evangelica luterana in Italia e il territorio della comunit\u00e0 di Bolzano va dal Brennero alla riva orientale del lago di Garda e inoltre ha a disposizione uno spazio sulla radio del Sender Bozen della RAI. La chiesa evangelico-luterana \u00e8 il luogo di culto anche della comunit\u00e0 veterocattolica facente capo alla Chiesa vetero-cattolica d'Austria. A Bolzano sono presenti anche molti testimoni di Geova e seguaci di altre confessioni libere come quelli della Chiesa cristiana avventista del settimo giorno, Chiesa neo-apostolica e della Chiesa di Ges\u00f9 Cristo dei santi degli ultimi giorni (mormoni), tutte con una sede a Bolzano.\nA Bolzano sono sempre state presenti piccole comunit\u00e0 ebraiche, anche se non sempre stabili e non numerose. La comunit\u00e0 ebraica pi\u00f9 importante della regione \u00e8 quella di Merano (falcidiata negli ultimi anni della seconda guerra mondiale dai nazisti, con gravi complicit\u00e0 locali) dove \u00e8 presente una sinagoga e alla quale fanno capo tutte le famiglie ebraiche dell'Alto Adige (circa 60 membri) e quindi anche di Bolzano, dove si trova invece il pi\u00f9 grande cimitero ebraico della regione.\nCon l'immigrazione sono giunti anche i cristiani ortodossi e cattolici di rito bizantino e latino. A Bolzano esiste una comunit\u00e0 greco-cattolica romena che celebra la messa bizantina in lingua romena nella cappella della chiesa di San Pio X in via Resia. La comunit\u00e0 ortodossa romena ha le sue celebrazioni liturgiche nella piccola chiesa vicina alla stazione ferroviaria.\nUna comunit\u00e0 russo-ortodossa storica \u00e8 presente a Merano.\nGli islamici superano le 3.000 unit\u00e0 (ossia circa il 3% della popolazione) rendendo la comunit\u00e0 islamica la pi\u00f9 numerosa tra le fedi minoritarie. Nonostante ci\u00f2 non sono ancora presenti luoghi di culto stabili.\nIstituzioni, enti e associazioni.\nBolzano viene sempre pi\u00f9 spesso definita e si definisce come \"Capitale delle Alpi\" o \"della Montagna\". Anche il prestigioso quotidiano inglese \"Times\" descrive Bolzano come il \u00abcentro mondiale della storia della montagna\u00bb. Infatti a Bolzano hanno sede il Museo archeologico con \u00d6tzi, l'uomo dei ghiacci, il Museo internazionale della montagna di Reinhold Messner e Bolzano \u00e8 anche sede, dal settembre 2003, con Innsbruck del Segretariato permanente della Convenzione delle Alpi. La sede \u00e8 all'interno dell'EURAC. Bolzano \u00e8 anche sede della segreteria dell'Euregio Tirolo-Alto Adige-Trentino. La citt\u00e0 fa parte della comunit\u00e0 di lavoro Citt\u00e0 delle Alpi ed \u00e8 gemellata con la citt\u00e0 ungherese di Sopron, ma da qualche anno intrattiene rapporti non ufficiali anche con la sua capitale Budapest, nonch\u00e9 con altre citt\u00e0 europee. Nel 2008 la comunit\u00e0 di interessi \"Citt\u00e0 delle Alpi\" ha attribuito a Bolzano il titolo di Citt\u00e0 alpina dell'anno 2009.\nQualit\u00e0 della vita.\nLa citt\u00e0, secondo quanto riportato nel rapporto di Legambiente \"Ecosistema Urbano 2017\", si \u00e8 classificata al terzo posto nella classifica delle migliori citt\u00e0 italiane per qualit\u00e0 dell'ambiente e della vita. Nell'anno successivo si \u00e8 aggiudicata il secondo posto.\nCultura.\nNel 2008 ha ospitato con Trento la settima edizione della biennale d'arte contemporanea Manifesta ed era candidata per diventare la capitale europea della cultura nel 2019.\nIstruzione.\nBiblioteche.\nFra le numerose biblioteche spiccano:\nInoltre vi sono tre archivi di rilievo, l'Archivio Provinciale di Bolzano (\"S\u00fcdtiroler Landesarchiv\"), l'Archivio di Stato di Bolzano (\"Staatsarchiv Bozen\") e l'Archivio Storico della Citt\u00e0 di Bolzano (\"Stadtarchiv Bozen\").\nRicerca.\nNel campo di ricerca e innovazione sono presenti le seguenti strutture:\nScuole.\nA Bolzano sono presenti 29 scuole medie superiori frequentate da 7.864 studenti (anno scolastico 2006/2007). I bambini frequentanti le scuole elementari sono invece 4.639 (l'8,8% \u00e8 straniero) e gli scolari delle medie inferiori sono 2.906 (il 7,62% \u00e8 straniero): i dati sono riferiti all'anno scolastico 2004/2005. Per quel che riguarda l'istruzione superiore la citt\u00e0 pu\u00f2 vantare diverse strutture:\nDal 1780 esiste il Liceo dei Francescani di Bolzano. L'ex Istituto Musicale Antonio Vivaldi, presente dal 1977, era una scuola civica di musica a carattere provinciale: ora afferisce all'Intendenza scolastica in lingua italiana. L'Istituto tecnico economico Cesare Battisti \u00e8 nato nel 1874 come \"Gewerbeschule\".\nMusei e gallerie d'arte.\nDiversi sono i musei. Il pi\u00f9 importante \u2013 di rilevanza mondiale, con la media di 800 visitatori al giorno \u2013 \u00e8 il \"Museo archeologico provinciale\", in cui \u00e8 conservato il corpo di \u00d6tzi, il famoso uomo dei ghiacci o del Similaun.\nLo spazio polifunzionale del Centro Trevi ospita frequenti mostre d'arte, ma anche convegni.\nLa citt\u00e0 \u00e8 ricca di gallerie d'arte:\nMedia.\nA Bolzano hanno sede le principali testate giornalistiche e le emittenti radiotelevisive dell'Alto Adige:\nStampa.\nInoltre vengono pubblicate varie riviste di associazioni (per esempio \"Der Schlern\" e \"Geschichte und Region/Storia e regione\", entrambe riviste di storia regionale, o \"Il Cristallo\", curata dal Centro di Cultura dell'Alto Adige, enti (per esempio \"Bolzano Notizie \u2013 Bozner Nachrichten\" del Comune di Bolzano) o societ\u00e0. Molti quotidiani e riviste italiane, austriache e germaniche hanno un proprio corrispondente a Bolzano.\nAnche l'agenzia ANSA ha una propria sede a Bolzano, con un servizio in lingua italiana e tedesca.\nRadiotelevisione.\nA Bolzano \u00e8 presente la sede regionale della RAI (il Trentino-Alto Adige ha due sedi autonome) che produce una programmazione radiotelevisiva in tedesco, italiano e ladino.\nNel mese di ottobre 2006, a seguito delle numerose proteste, l'inizio dei programmi radio regionali in onda su Radio 2 nel primo pomeriggio dal luned\u00ec al venerd\u00ec \u00e8 stato posticipato alle 15.10 per consentire l'ascolto del programma \"Viva Radio2\", condotto da Fiorello e Marco Baldini, che fino a quel momento era bruscamente interrotto dopo circa mezz'ora per fare spazio a rotocalchi trentini e altoatesini.\nA Bolzano ha sede una televisione privata in lingua italiana chiamata Video 33. Hanno una redazione in citt\u00e0 anche le emittenti private regionali RTTR e TCA, la cui sede principale \u00e8 a Trento.\nCon l'avvento del digitale terrestre sono nate alcune nuove emittenti private provinciali, sia in italiano sia in tedesco (\"Alto Adige TV\", \"S\u00fcdtirol24 TV\", \"S\u00fcdtirol Digital Fernsehen\").\nSono pi\u00f9 numerose le emittenti radiofoniche private: in italiano vi sono Radio NBC, Radio Tandem (che per\u00f2 si caratterizza per trasmissioni mistilingui e in lingue straniere) e Radio Sacra Famiglia, mentre in tedesco vi \u00e8 la popolare S\u00fcdtirol 1, Radio Gr\u00fcne Welle e Radio Nord.\nL'ORF (Radiotelevisione Austriaca) ha un ufficio a Bolzano e la redazione di \"S\u00fcdtirol heute\", il notiziario quotidiano della televisione austriaca per l'Alto Adige.\nA Bolzano ha sede anche la RAS, un'azienda pubblica che provvede alla trasmissione in Alto Adige dei programmi radiotelevisivi dell'area germanica, austriaca e svizzera.\nTeatro e musica.\nBolzano offre una ricca produzione nel campo teatrale e musicale.\nIl Teatro Stabile, nato nel 1950 \u00e8 il secondo teatro stabile d'Italia (successivo solo al Piccolo di Milano, del 1947) e realizza numerose e importanti produzioni di successo; l'omologo in lingua tedesca sono le Vereinigte B\u00fchnen Bozen (VBB, \"Teatri riuniti di Bolzano\"): entrambe le istituzioni presentano i loro spettacoli nel \"Nuovo Teatro Comunale\" di Bolzano, in piazza Verdi (il \"Teatro Stabile\" anche al Teatro civico di Merano).\nOltre a ci\u00f2 la stagione del Nuovo Teatro Comunale, che dura tutto l'anno, offre rappresentazioni teatrali, commedie, opera, operette, danza e musical. Tra le coproduzioni di grande successo vi \u00e8 lo spettacolo di danza moderna \"Steel \u2013 The Legend of the Metal\" del Teatro Comunale di Bolzano e della Experidance Productions di Budapest.\nMolto attivo nella promozione culturale in lingua italiana \u00e8 da anni il \"Circolo la Comune\", con un fitto cartellone di eventi che spaziano dal teatro (per lo pi\u00f9 di stampo brillante) a manifestazioni etnico-culturali, dall'organizzazione di convegni alla proiezione di film che rimangono fuori dalle grandi catene di distribuzione.\nA Bolzano sono presenti numerosi teatri:\nMolto numerosi inoltre sono i centri e le sale polifunzionali e di quartiere o i circoli culturali con un'ampia offerta.\nPer quanto riguarda invece l'aspetto musicale a Bolzano \u00e8 presente dal 1960 l'orchestra Haydn, voluta dalle Provincie e dai Comuni di Trento e Bolzano; l'Istituzione Concertistica Orchestrale (\"Konzertverein Bozen\") \u00e8 stata riconosciuta dal Ministero del Turismo e dello Spettacolo.\nEventi.\nA Bolzano si tiene ogni anno un grande numero di manifestazioni culturali. Di seguito le pi\u00f9 importanti:\nScautismo.\nA Bolzano sono presenti due gruppi scout dell'Associazione Guide e Scouts Cattolici Italiani (AGESCI): il Bolzano 2 fondato nel 1948 con sede in piazza Don Bosco e avente il fazzolettone di colori blu, rosso e giallo e il Bolzano 4 fondato nel 1968 con sede in via Dalmazia e avente il fazzolettone di colori giallo e nero. Inoltre sono presenti due gruppi scout del Corpo Nazionale Giovani Esploratori ed Esploratrici Italiani (CNGEI).\nEconomia.\nBolzano, citt\u00e0 di origini mercantili, era stata trasformata dalla politica italiana in citt\u00e0 industriale, ma nell'ultimo trentennio si \u00e8 trasformata da citt\u00e0 industriale a centro terziario con una buona attivit\u00e0 industriale e nelle campagne della periferia \u00e8 presente un'attivit\u00e0 agricola (mele, uva) di qualit\u00e0, molto importante \u00e8 anche il turismo (culturale, business e escursionistico). A Bolzano esistono una vasta e attiva zona produttiva, gi\u00e0 industriale (ricerca scientifica, autoveicoli pesanti, acciaio ecc.) in cui sorge il centro d'innovazione Techno Innovation Park South Tyrol (TIS, nato dal BIC-Business Innovation Center) e anche alcune aree artigianali dedite alle produzioni e alle attivit\u00e0 pi\u00f9 varie. Tra le produzioni artigianali si possono citare quella importante e rinomata di mobili in legno, di mobili d'arte, di arredamenti tipici campagnoli, di tessuti, di tappeti, di ceramiche, oltre all'attivit\u00e0 di bottaio, alla realizzazione di presepi, di sculture, di strumenti musicali e alla lavorazione del cuoio, del ferro battuto, del rame e del bronzo finalizzata a numerosi usi, come per esempio gli oggetti decorativi. Il settore tradizionalmente pi\u00f9 ricco e redditizio \u00e8 in ogni caso il commercio (si veda la zona centrale, la pi\u00f9 antica, con i caratteristici Portici o il quartiere fieristico). Questo pu\u00f2 essere visto, ad esempio, nel grande magazzino Waltherpark. Nei prossimi anni dovrebbe nascere (nella stessa zona industriale) un polo economico che servir\u00e0 di base per tutte le piccole e medie industrie/imprese del nord Italia come aiuto nello sviluppo nei primi anni di vita.\nLa maggiore dimensione internazionale e l'incremento della ricerca scientifica delle principali aziende richiede anche un maggiore spazio edificabile. Una nuova area a Bolzano Sud, lungo via Einstein, \u00e8 stata strappata alla campagna per potere ospitare nuovi insediamenti commerciali. In seguito alla sempre minore disponibilit\u00e0 di terreni edificabile (Bolzano \u00e8 un comune con un territorio molto ridotto rispetto alla popolazione residente e alle attivit\u00e0 operanti), sono stati comunicati nel corso dei primi mesi del 2007 i progetti per la costruzione di tre nuovi grattacieli: due torri gemelle ai Piani di rispettivamente 39 e 40 metri e una torre di 50 metri nell'area della nuova sede della Salewa, progettata dagli architetti milanesi Cino Zucchi e Park Associati, che ospita una palestra per l'arrampicata, un hotel, una caffetteria e un asilo, oltre al centro ricerca e sviluppo, uffici e sale conferenze. La nuova torre sar\u00e0 il grattacielo pi\u00f9 alto della regione, superando di mezzo metro le due torri residenziali nel quartiere Europa a Don Bosco, le pi\u00f9 alte. In zona Piani \u00e8 sorta la City Tower di 45 metri. Il primato della torre Salewa \u00e8 stata per\u00f2 superato nel 2011 da una nuova torre in zona ex Magnesio di 57,50 metri, la torre Hafner.\nCon il cambiamento di legislatura nel 2006 sono entrate in vigore le nuove leggi provinciali sul commercio al dettaglio nelle zone produttive; infatti molte erano e sono tuttora le richieste di aprire spazi commerciali nella zona produttiva di Bolzano Sud e in quella di Bolzano Est.\nA seguito di ci\u00f2 sono sorti nella zona di Bolzano Sud un ipermercato Interspar di 3.500\u00a0m\u00b2 e un centro commerciale (Centrum) di circa 15.000\u00a0m\u00b2 con un ipermercato Poli di 2.500\u00a0m\u00b2, un negozio di elettronica Euronics, una palestra, un negozio di calzature Pittarello, uno di prodotti ittici surgelati e diversi altri esercizi commerciali minori. Da molto tempo si parla della realizzazione di un piccolo centro commerciale nel centro storico in un edificio ancora in fase di pianificazione e di un pi\u00f9 grande centro commerciale nella zona dei Piani di Bolzano o nel futuro areale ferroviario.\nAspetti negativi della vita a Bolzano sono la non ancora completa comprensione reciproca fra abitanti di lingua italiana e tedesca, il relativo inquinamento (traffico veicolare, riscaldamento prolungato, industria) aggravato dalla mancanza di una vera e propria circonvallazione, i costi elevati delle merci di prima necessit\u00e0 e soprattutto degli alloggi. Quest'ultimo punto \u00e8 aggravato dalla scarsa disponibilit\u00e0 di immobili privati destinati all'affitto, anche se \u00e8 molto forte la presenza dell'edilizia pubblica (tramite l'IPES, l'Istituto provinciale per l'edilizia sociale).\nSecondo dati Eurostat Bolzano con la sua provincia \u00e8 l'area pi\u00f9 ricca d'Italia e all'ottavo posto nell'Unione europea. Nel 2010 la citt\u00e0 giunge prima nella classifica del giornale Il Sole 24 ore, precedendo Trento al secondo posto.\nLavoro.\nSecondo il censimento della popolazione 2001 al giorno di riferimento 22 ottobre lavoravano a Bolzano 61.376 collaboratori divisi in 11.672 luoghi di lavoro. Gli enti pubblici hanno primaria importanza con 315 luoghi di lavoro e 13.835 impiegati. Gli impiegati in organizzazioni no profit sono 2.308. Nella zona produttiva di Bolzano Sud lavorano all'incirca 11.000 persone. Nel 2006 il tasso di disoccupazione cittadino era dell'1,8%, contro una media provinciale del 2,6%.\nEssendo il principale centro politico, culturale, economico-finanziario e commerciale nonch\u00e9 industriale dell'Alto Adige, l'ente Provincia di Bolzano \u00e8 il maggiore datore di retribuzione della provincia.\nIl tasso di occupazione \u00e8 tra i pi\u00f9 alti di Italia, soprattutto per quanto riguarda le donne.\nAziende maggiori.\nBolzano \u00e8 sede di aziende piccole, medie e grandi, con un numero maggiore di quelle medio-piccole. Molte operano anche su un mercato internazionale, mentre altre svolgono un ruolo di primaria importanza solo in Alto Adige. Bolzano \u00e8 il maggior polo produttivo della provincia e annovera le aziende tra le pi\u00f9 grandi dell'Alto Adige.\nLe aziende pi\u00f9 grandi sono la Fercam e gli stabilimenti di produzione di autoveicoli Iveco.\nI media, nel novembre 2006 avevano riferito che la Fercam sarebbe dovuta essere la prima azienda bolzanina a entrare alla borsa di Milano nel corso del 2007. Nell'estate successiva l'azienda ha comunicato un rinvio a data da destinarsi. Quasi contemporaneamente, il 18 luglio 2007, era la FRI-EL Green Power a comunicare l'intenzione di approdare a Piazza Affari. L'autorizzazione alla quotazione \u00e8 arrivata il 29 ottobre: il collocamento aveva avuto inizio il 12 novembre, ma proprio al termine del periodo di offerta, il 20 novembre lo sbarco a Piazza Affari saltava.\nFinanza.\nBolzano \u00e8 un importante centro finanziario a livello regionale e la citt\u00e0 \u00e8 un'importante base per imprese, aziende, banche o imprese assicurative austriache e germaniche che vogliono entrare nel mercato italiano. Per contro molte imprese e aziende bolzanine operano nei mercati d'Oltralpe. Le banche bolzanine invece guardano in modo prioritario a un'espansione a sud.\nI maggiori istituti di credito bolzanini sono:\nTra i principali istituti di credito stranieri sono da citare la sede italiana della Hypo Tirol Bank e le sedi italiane per leasing bancario di Hypo Vorarlberg e della Tiroler Sparkasse.\nBusiness Forum di Bolzano.\nDal 2011 la citt\u00e0 ospita il \"Business Forum\" italo-germanico che riunisce nel Palazzo Mercantile i vertici dell'economia italiana e germanica, ovvero la Confindustria e il Bundesverband der Deutschen Industrie.\nParco tecnologico.\nDal 2017 esiste a Bolzano Sud il parco tecnologico \"NOI Techpark S\u00fcdtirol/Alto Adige\" che funge da polo di innovazione tecnologica nei quattro settori Alpine Technology, Green Technology, Food Technology e Automation. In esso confluiscono anche iniziative della Fraunhofer Italia Research, dell'Eurac e della Libera Universit\u00e0 di Bolzano.\nInfrastrutture e trasporti.\nCollegamenti internazionali e nazionali.\nBolzano \u00e8 un importante nodo di comunicazioni tra il nord e il sud dell'Europa. \u00c8 raggiungibile in automobile attraverso l'Autostrada del Brennero A22 con due uscite: Bolzano Sud e Bolzano Nord; dispone di una stazione ferroviaria internazionale con collegamenti tra Italia e Germania (vari treni Eurocity diurni e uno notturno collegano Monaco di Baviera a Verona, Venezia, Milano, Roma e Napoli) e di una stazione di autocorriere per i collegamenti regionali, nazionali e internazionali, di un aeroporto internazionale (Aeroporto Bolzano Dolomiti). Inoltre, sono presenti tre treni Frecciargento al giorno da e per Roma Termini.\nCollegamenti regionali.\nBolzano \u00e8 il punto di partenza principale dei pullman per raggiungere le altre localit\u00e0 del territorio. La societ\u00e0 che gestisce il trasporto extraurbano, la SAD (\"S\u00fcdtiroler Autobus Dienst\"), offre un servizio efficiente e puntuale.\nBolzano dispone di diverse stazioni ferroviarie, che la collegano alle altre localit\u00e0 sulla linea principale del Brennero (tra cui: Egna, Bressanone e Fortezza), ma anche alle localit\u00e0 situate sui rami che arrivano fino a Merano e a San Candido:\nCon la rinnovata Ferrovia della Val Venosta, gestita dalla provincia autonoma di Bolzano, si pu\u00f2 arrivare da Bolzano a Malles in treno. Il capoluogo \u00e8 collegato a Merano con partenze ogni ora anche dalla linea di autobus extraurbani.\nLa mobilit\u00e0 pubblica in Alto Adige \u00e8 inserita all'interno del Sistema di trasporto integrato Alto Adige, caratterizzato da titoli di viaggio, tariffe e orari unificati su tutto il territorio provinciale. Nello specifico sono inclusi nel sistema:\nAltrettanto sviluppata \u00e8 la rete di Piste ciclabili dell'Alto Adige. Da Bolzano partono molte fra le pi\u00f9 importanti piste ciclabili che consentono di visitare le Dolomiti.\nCollegamenti urbani.\nIl sistema di trasporti pubblici bolzanino, gestito dalla societ\u00e0 SASA, \u00e8 ben sviluppato, puntuale ed efficiente. La rete urbana di autobus \u00e8 costituita da 17 linee, inclusa la notturna 153 e le linee che collegano le principali localit\u00e0 dell'hinterland, come Laives e Cardano. Tre funivie collegano la citt\u00e0 a localit\u00e0 montane poste a quota superiore ai 1.000 : San Genesio, Soprabolzano sul Renon e il Colle. Tra queste la Funivia del Colle \u00e8 di importanza storica essendo la pi\u00f9 antica del mondo per il trasporto di persone usate inizialmente per trasporto di materie prime.\nLa nuova funivia del Renon, in servizio dal 23 maggio 2009, \u00e8 invece degna di nota in quanto si basa su una moderna tecnologia a tre funi (due funi portanti e una fune traente). La doppia fune portante raggiunge un\u2019elevata stabilit\u00e0 al vento. Il sistema, costruito dall\u2019azienda altoatesina Leitner Spa, \u00e8 in grado di trasportare fino a 720 persone all'ora.\nIn passato vi erano anche due funicolari (Virgolo e Guncina).\nL'intera citt\u00e0 \u00e8 percorsa da una rete di 8 piste ciclabili per un totale di 39\u00a0km, e, nel confronto con le altre citt\u00e0 italiane, vanta il maggior numero di spostamenti effettuati dai cittadini sulle due ruote. Con la costruzione dei nuovi quartieri a sudovest \u00e8 stata proposta la costruzione di una metropolitana di superficie che colleghi l'ospedale centrale con i nuovi quartieri di Firmian e Casanova, la Fiera, Oltrisarco e il Centro. Per migliorare il sistema di trasporti e scoraggiare l'utilizzo del mezzo privato (tuttora intensissimo e concausa di problemi di inquinamento atmosferico e acustico) si \u00e8 a pi\u00f9 riprese suggerito di potenziare i collegamenti fra Bolzano e la Bassa Atesina e di costruire di una metropolitana suburbana (sul modello delle S-Bahn germaniche) che colleghi l'Oltradige al capoluogo. Da queste zone proviene gran parte degli oltre 85.000 pendolari che raggiungono quotidianamente il capoluogo altoatesino, riproponendo cos\u00ec la ferrovia Bolzano-Caldaro, abbandonata nel 1971.\nIn passato la citt\u00e0 disponeva inoltre di una rete tramviaria, la tramvia di Bolzano, della ferrovia a cremagliera del Renon, sostituita dalla funivia, della funicolare del Virgolo - poi sostituita nel secondo dopoguerra da una funivia aerea - e della funicolare del Guncina.\nAmministrazione.\nBolzano \u00e8 capoluogo dell'omonima comunit\u00e0 comprensoriale ed \u00e8 suddivisa in cinque circoscrizioni:\nPolitica e identit\u00e0 etniche.\nA partire dalle prime elezioni democratiche successive al secondo dopoguerra Bolzano venne retta da governi di coalizione DC-SVP; dopo il cambiamento del sistema politico noto come \"seconda repubblica\" la coalizione si \u00e8 evoluta in uno schieramento di centrosinistra allargato alla SVP. Dal 1995 al 2005 il sindaco della citt\u00e0 fu Giovanni Salghetti Drioli, che port\u00f2 un periodo di stabilit\u00e0 fra i gruppi linguistici.\nDopo il referendum comunale del 7 ottobre 2002 per il ripristino del nome di \"Piazza della Vittoria\" (\"Siegesplatz\"), che era stato mutato precedentemente in \"Piazza della Pace\" (\"Friedensplatz\") dal sindaco, nel tentativo di dare un maggiore segno di unione tra i gruppi linguistici, la situazione \u00e8 tornata pi\u00f9 tesa, almeno dal punto di vista politico. Gran parte della comunit\u00e0 italofona, indipendentemente dallo schieramento politico, ha percepito il gesto come un tentativo di cancellare l'\"identit\u00e0 italiana\" da parte del governo cittadino, votando quindi per il ripristino del nome.\nElezioni comunali 2005.\nLa situazione politica cittadina si fece ancora pi\u00f9 incerta dopo le elezioni comunali del maggio 2005, con la vittoria considerata \"storica\" del sindaco esponente del centrodestra, l'architetto Giovanni Benussi, ma con il consiglio comunale in maggioranza di centrosinistra-SVP (che aveva 27 seggi su 50 contro i 21 del centrodestra). Si present\u00f2 cos\u00ec una situazione di sostanziale ingovernabilit\u00e0. Le soluzioni erano due: una coalizione allargata ai partiti moderati del centrosinistra o elezioni anticipate. Il candidato di centrosinistra, il sindaco uscente l'avvocato Giovanni Salghetti Drioli, era stato sconfitto al ballottaggio per soli sette voti. Al primo turno Benussi era uscito con il 42,22% dei consensi contro il 34,83% di Salghetti. L'SVP, che aveva concorso con un proprio candidato al primo turno, il vicesindaco uscente e Obmann del partito Elmar Pichler Rolle, aveva avuto il 16,74% e di fatto, se si fosse alleata al primo turno con il centrosinistra avrebbe consentito la terza vittoria di Salghetti con il 51,57%, con tuttavia un forte calo di consensi, soprattutto nei quartieri popolari (se dal punto di vista delle circoscrizioni il centrosinistra poteva contarne 4 su 5, da quello dell'elezione del sindaco ne ha solo 2). N\u00e9 Salghetti n\u00e9 Benussi erano iscritti a partiti, ma entrambi provengono da un ambiente cattolico (Salghetti dall'Azione cattolica e Benussi da Comunione e Liberazione). La situazione verificatasi fece s\u00ec che se il sindaco eletto fosse di centrodestra, mentre il presidente e vicepresidente del consiglio comunale eletti fossero di centrosinistra-SVP: Patrizia Trincanato dei Verdi e Norbert Clementi della SVP. Dopo i no ribaditi da SVP e Margherita, il \"sindaco di maggio\" present\u00f2 una giunta tutta di destra. La giunta Benussi non raccolse i consensi necessari e di conseguenza sia consiglio sia giunta decaddero (22 giugno 2005).\nIl sindaco aveva proposto al consiglio comunale una giunta formata da quattro assessori di Alleanza Nazionale, due di Forza Italia, uno della Lega Nord (il consigliere della Lega, Kurt Pancheri, \u00e8 di lingua tedesca), uno di Unitalia e due assessori esterni di cui uno di lingua tedesca. Mancando la fiducia del consiglio comunale, il Commissario del governo per la provincia autonoma di Bolzano, Giustino di Santo, provvide a sciogliere il Consiglio comunale e a nominare un Commissario amministrativo straordinario coadiuvato da tre subcommissari (di cui uno di madrelingua tedesca), che hanno guidato la citt\u00e0 alle successive elezioni comunali di novembre: in un primo momento era stato nominato Marcello Forestiere, prefetto vicario a Bologna; dopo venti giorni venne per\u00f2 sostituito da Maria Serena Pompili, vice prefetto vicario presso il commissariato del governo della stessa Bolzano. Il commissario del governo giustific\u00f2 la scelta sostenendo che a guidare una citt\u00e0 come Bolzano era necessaria una persona che conoscesse bene la realt\u00e0 locale. Due giorni dopo, poich\u00e9 il consiglio dei ministri aveva \"messo a disposizione\" (ossia, destituito) il commissario del governo, il commissario della citt\u00e0 ha coperto per tre settimane anche la carica di commissario del governo.\nAlle nuove elezioni svoltesi il 6 novembre 2005 \u00e8 stato eletto al primo turno, con il 50,4% dei voti, il candidato appoggiato dall'Unione (con l'eccezione del PdCI), dall'SVP e dall'UDC, Luigi Spagnolli. Per la prima volta la SVP ha rinunciato a presentare un proprio candidato sindaco.\nConsolati.\nBolzano \u00e8 sede dei seguenti consolati onorari:\nSport.\nLa citt\u00e0 ospita ogni anno numerose manifestazioni sportive, contrariamente al resto d'Italia, qui lo sport pi\u00f9 seguito e praticato non \u00e8 il calcio, bens\u00ec \u00e8 l'hockey su ghiaccio, inoltre ha dato i natali a moltissimi sportivi. Secondo alcuni studi, Bolzano risulta una delle citt\u00e0 italiane dove la popolazione svolge pi\u00f9 attivit\u00e0 fisica. Bolzano \u00e8 sede della Federazione Italiana Faustball.\nCalcio.\nLe principali societ\u00e0 calcistiche di Bolzano sono il Fussball Club S\u00fcdtirol (fondato nel 1974 a Bressanone e trasferito in citt\u00e0 nel 2000), l'Associazione Calcio Virtus Bolzano (istituita nel 2015) e il Bozner Fussball Club (nato nel 1962). Tra di esse il S\u00fcdtirol \u00e8 di gran lunga la societ\u00e0 pi\u00f9 strutturata, avendo al suo attivo diverse partecipazioni alla terza serie.\nA livello storico la maggior realt\u00e0 calcistica cittadina \u00e8 stata per\u00f2 il , fondata nel 1931, il cui maggior successo \u00e8 costituito dalla partecipazione al campionato di Serie B 1947-1948. Dopo un lungo periodo di crisi, nel 2015 si \u00e8 unito alla Virtus Don Bosco (club dell'omonimo quartiere) per formare la gi\u00e0 citata Virtus Bolzano.\nMaggiori sedi bolzanine deputate alla pratica di tale sport sono lo stadio Druso di viale Trieste (principale arena scoperta cittadina, storico campo casalingo del Bolzano e, dal 2000, del ) e la zona sportiva di viale Cadorna (ove hanno sede il campo sportivo ex-Righi - anche noto come \"Internorm Arena\" per motivi di sponsorizzazione -, sede della Virtus Bolzano, e il campo sportivo Talvera, ove gioca il Bozner).\nNel periodo estivo a Bolzano si organizza il torneo calcistico amichevole \"S\u00fcdtirol Cup\".\nHockey su ghiaccio.\nBolzano ha ospitato assieme a Milano e Canazei l'edizione 1994 del campionato del mondo di hockey su ghiaccio, sport che gode del maggior seguito di appassionati sia in citt\u00e0 sia in tutta la provincia.\nLa compagine locale, l'Hockey Club Bolzano Foxes, \u00e8 la pi\u00f9 titolata d'Italia, con diciannove scudetti all'attivo, oltre a tre coppe Italia, tre supercoppe Italiane e\u00a0\u2013 a livello internazionale\u00a0\u2013 un'Alpenliga e un Torneo 6 nazioni. Dalla stagione hockeystica 2013/2014 i biancorossi militano nel campionato Austriaco, che comprende squadre austriache, ungheresi, ceche e slovene. La prima stagione si concluse trionfalmente, con la vittoria nel Campionato EBEL, Vittoria bissata nella stagione 2017-2018. Tra le file dell'Hockey Club Bolzano hanno militato giocatori come Jarom\u00edr J\u00e1gr, Kent Nilsson, Scott Young, Mark Pavelich, Niklas Hjalmarsson.\nIn serie A2 militava invece l'EV Bozen 84 ma dal 2016 \u00e8 attivo solo a livello giovanile.\nNel 2006 le due squadre bolzanine, insieme all'HC Settequerce, avevano creato un \"farm team\", per fare crescere i vivai: l'HC Future Bolzano, che ha militato per una sola stagione in serie A2, prima di passare a dedicarsi esclusivamente al settore giovanile. Un'altra squadra di Bolzano che ha militato in serie A \u00e8 stata l'HC Latemar, che ha per\u00f2 terminato l'attivit\u00e0 negli anni '90.\nAnche a livello femminile, Bolzano vanta diversi successi: l'Hockey Club Eagles Bolzano, sciolta nel 2008, era una delle squadre pi\u00f9 titolate, con 7 scudetti. Dopo la sua scomparsa, a disputare il massimo campionato \u00e8 l'EV Bozen 84, con la propria squadra femminile, l'EV Bozen Eagles.\nPallavolo.\nIl \"Neruda Volley\", club pallavolistico basato a Bronzolo, la cui prima squadra femminile milita nella prima divisione nazionale, disputa le gare casalinghe presso il PalaResia di Bolzano.\nFootball americano e flag football.\nLa citt\u00e0 vanta una lunga tradizione nel football americano. I \"Giants Bolzano\", la squadra cittadina, militano nella massima serie (la IFL) e disputa le partite allo Stadio Europa, in via Resia. In passato \u00e8 esistita una seconda squadra bolzanina, i Jets, con 10 anni di militanza in massima serie e 3 al secondo livello all'attivo. Un'ulteriore squadra bolzanina furono i Gators Bolzano, attivi un solo anno nel football (nel campionato Alpeadria, secondo livello della federazione austriaca) ma con buoni risultati nel flag football (3 Finalbowl giocati, due volte in semifinale assoluta).\nKick Boxing/Muay Thai.\nBolzano vanta la presenza sul territorio di una rappresentanza di riguardo anche negli sport da ring, il plurititolato campione del mondo, nonch\u00e9 pioniere di tali sport in Italia, Franz Haller.\nCiclismo.\nPer tredici volte Bolzano \u00e8 stata sede di arrivo di tappa del Giro d'Italia, la prima nel 1933, l'ultima nel 2003:\nBolzano \u00e8 inoltre un nodo importante della rete di piste ciclabili dell'Alto Adige.\nPodismo.\nIl 31 dicembre di ogni anno si svolge l'importante manifestazione podistica di San Silvestro, la BOclassic, una gara sulla distanza dei 10\u00a0km (cinque per le donne) che attraversa il centro storico della citt\u00e0 e che ha visto tra i vincitori atleti come Sergiy Lebid, Paul Kosgei, Salvatore Antibo, Tegla Loroupe.\nBasket.\nA livello maschile sono presenti il Basket Europa (Serie C silver) e Piani Junior (serie D Regionale).\nNel 2015 ha inoltre incominciato la propria attivit\u00e0 anche Olimpia Bolzano con una formazione giovanile.\nA livello femminile, la societ\u00e0 di maggior prestigio \u00e8 il Basket Club Bolzano, che disputa il campionato di A2 Nazionale ma ha alle spalle anche due campionati di serie A1 (stagione 2003/2004 e 2005/2006). La societ\u00e0 ha da qualche anno affidato il proprio settore giovanile al Basket Rosa Bolzano, societ\u00e0 satellite che cura sia il settore giovanile femminile, sia il Minibasket, sia maschile sia femminile.\n\u00c8 inoltre presente la Pallacanestro Bolzano, che milita nel campionato di Serie B Regionale.\nLa struttura che ospita l'attivit\u00e0 cestistica cittadina \u00e8 il Palazzetto Paola Mazzali, in memoria dello storico capitano, deceduta in un incidente stradale nell'agosto del 2006.\nPallamano.\nPrincipale squadra di pallamano cittadina \u00e8 il SSV Bozen Handball (a sua volta sezione della polisportiva \"SSV Bozen\"), pi\u00f9 volte vincitrice del campionato italiano.\nFaustball.\nBolzano \u00e8 l'unica citt\u00e0 d'Italia a vantare una squadra di faustball. La squadra, appartenente alla societ\u00e0 SSV Bozen, costituisce da sola anche la Nazionale Italiana Faustball. Gioca nella serie A austriaca (1. \u00d6sterreichische Bundesliga).\nBaseball.\nPer quanto riguarda il softball invece:"}
{"id": "626", "revid": "187", "url": "https://it.wikipedia.org/wiki?curid=626", "title": "Buddismo Zen", "text": ""}
{"id": "627", "revid": "2224950", "url": "https://it.wikipedia.org/wiki?curid=627", "title": "Bressanone", "text": "Bressanone (: ; \"Brixen\" in tedesco, ; \"Persenon\", , o \"Porsen\u00f9\" in ladino) \u00e8 un comune italiano di abitanti, il terzo per popolazione della provincia autonoma di Bolzano in Trentino-Alto Adige. \u00c8 il capoluogo storico, artistico, culturale, economico, sociale ed amministrativo del comprensorio della Valle Isarco.\nSecondo la tradizione Bressanone venne fondata nel 901, tre secoli prima della costituzione della Contea del Tirolo. Dal 1004 e durante il corso dei secoli \u00e8 stata sotto dominazione ecclesiastica del principe vescovo di Bressanone, del quale fu la residenza principale. \u00c8 sede - insieme al capoluogo della provincia Bolzano - della diocesi di Bolzano-Bressanone, costituita nel 1964 staccando dall'arcidiocesi di Trento la citt\u00e0 di Bolzano e il territorio a sud di quest'ultima e aggregandolo alla diocesi di Bressanone, mentre i territori della diocesi di Bressanone ora siti in Austria (Valle dell'Inn) sono stati staccati dalla diocesi di Bressanone ed aggregati a quella di Innsbruck.\nI santi patroni della citt\u00e0 sono Cassiano di Imola - festeggiato il secondo sabato dopo Pasqua con festa esterna la domenica seguente - e i vescovi Albuino e Ingenuino - patroni contro la siccit\u00e0 e festeggiati il 5 febbraio. Le loro reliquie sono custodite nel duomo di Bressanone.\nGeografia fisica.\nTerritorio.\nSituata in fondovalle a circa 560 , si trova alla confluenza della Rienza nell'Isarco. A est si trovano le cime del Gruppo della Plose con il monte Telegrafo (2.504 ), a ovest la cima Cane (2.354 ) e il monte Pascolo (2.439 ). \u00c8 situata circa 40\u00a0km a nord di Bolzano, circa 45\u00a0km a sud del valico del Brennero (confine italo-austriaco) e 35\u00a0km a ovest del comune di Brunico (in val Pusteria).\nViene attraversata dall'autostrada del Brennero, con un casello 5\u00a0km pi\u00f9 a nord (Bressanone-Val Pusteria/Brixen-Pustertal) e uno 8\u00a0km pi\u00f9 a sud (Chiusa-Val Gardena/Klausen-Gr\u00f6den). Dal 3 gennaio 2007 \u00e8 stato aperto anche il casello di Bressanone-Zona industriale, concepito solo in direzione nord in entrata e in direzione sud in uscita ma molto pi\u00f9 vicino al paese e soprattutto alla sua zona industriale. \u00c8 prevista anche l'apertura nella direzione opposta.\nNella zona di Millan si trova il biotopo Pr\u00e0 Millan. Diverse sono le aree verdi della cittadina, tra cui i giardini Rapp (\"Rappanlagen\"), costruiti dopo l'inondazione disastrosa del 1882, quando si decise di spostare la confluenza dei due fiumi. I lavori, sostenuti anche grazie al barone e capitano von Rapp, iniziarono nel 1883 ed ebbero termine l'anno successivo: la confluenza fu spostata pi\u00f9 a sud e l'immissione dell'Isarco non fu pi\u00f9 cos\u00ec perpendicolare come in origine. La nuova lingua di terra venutasi a formare fu utilizzata per la creazione dei giardini.\n\"Karlspromenade\".\nLungo la costa est di Bressanone, nella frazione di Millan, si trova la \"Karlspromenade\": una storica passeggiata costruita nel 1903 in memoria dell'imperatore Carlo I d'Austria, che trascorse alcuni momenti della sua vita presso la Cura Guggenberg, amando passeggiare lungo questa via che anticamente partiva proprio da l\u00ec e conduceva sino alla vecchia chiesa di Millan, \"Maria am Sand\" e quindi alla residenza Karlsburg.\nDal 2010 questa passeggiata prosegue con il cosiddetto sentiero dei Salmi e a seguire con una via crucis, sino ad incontrare la strada che porta a Luson. Da qui il sentiero, attraversando la strada, scende fino al fiume Rienza, dove \u00e8 stato ricostruito un vecchio ponte, dedicato ad Andreas Hofer (18 luglio 2009). Oltrepassato il fiume, un sentiero che prosegue con alcune scale porta in localit\u00e0 Seeburg, da dove \u00e8 possibile scendere verso il centro storico passando dall'antico rione di Stufles.\nSismologia.\nSecondo la classificazione sismica il comune appartiene alla zona 4 (sismicit\u00e0 molto bassa).\nClima.\nIn base alla media di riferimento 1951-2010, la temperatura media del mese pi\u00f9 freddo - gennaio - si attesta a -2,0\u00a0\u00b0C; quella del mese pi\u00f9 caldo - luglio - \u00e8 di +19,2\u00a0\u00b0C.\nLe precipitazioni medie annue si aggirano attorno ai 700\u00a0mm, mediamente distribuite in 85 giorni con un accentuato minimo invernale, stagione in cui si verificano generalmente a carattere nevoso, ed un picco in estate, quando possono verificarsi frequenti temporali per il contrasto di diverse masse d'aria, favorito dalla vicinanza della catena alpina.\nBressanone appartiene alla zona climatica \"F\".\nOrigini del nome.\nIl toponimo \u00e8 attestato per la prima volta nell'827 come \"Pressena\" (menzionato in un documento di Quartinus, ma \u00e8 controverso, se si tratti della stessa localit\u00e0). L'appartenenza dei fondatori della citt\u00e0, i Brixeneti, al gruppo etrusco-retico e il confronto con i nomi attuali della citt\u00e0 in ladino (\"Persen\u00f9\"), ma anche in bellunese (\"Persen\u00f2n\") conducono all'etimo con radice etrusca \"\u03a6ersu\" (\"Paersonius/Porsaenna\", col significato di grande/i persona/e, (come, ad esempio, fu chiamato il re della etrusca Chiusi, Porsenna); quindi: citt\u00e0 fondata/retta da grandi persone/grande personaggio). Documenti altomedievali dell'827 riportano per la citt\u00e0 ancora il nome \"Pressena\". Dal 901 troviamo la forma \"Prichsna\", nel 935-955 appare come \"Prixina\", nel 967 come \"Brihsine\". La forma tedesca \"Brixen\" (1297) evolve probabilmente dal termine celtico \"brik\"/\"brig\" (\"altura, sommit\u00e0\", analogamente a \"Brigantia\" (Bregenz) e \"Brixia\" (per Brescia e Bresso). La forma italiana corrisponde a quella ladina \"Persen\u00f9\" e a quella veneta settentrionale \"Persen\u00f3n\".\nStoria.\nDall'antichit\u00e0 al Medioevo.\nI primi insediamenti in loco risalgono all'et\u00e0 mesolitica (uno di questi si trova nella zona di Stufles (\"Stufels\"). Altre testimonianze dell'antichit\u00e0 della citt\u00e0 sono dei resti risalenti all'et\u00e0 del bronzo a Rivapiana (\"Plabach\").\nDurante i lavori per il restauro ed il consolidamento della piazza Duomo (1996), sono stati scoperti i resti di una capanna risalente a circa 2500 anni fa, a una profondit\u00e0 di circa 4 metri nel sottosuolo. Attorno al 15 a.C. la zona fu integrata da Druso, figliastro dell'imperatore Augusto, nella sfera d'influenza romana. La conquista dei territori alpini fu ricordata nel monumento Trofeo delle Alpi dove, tra le varie trib\u00f9 sconfitte, compare il gruppo etrusco-retico pi\u00f9 settentrionale dei Brixeneti.\nAi romani seguirono storicamente, in seguito alle invasioni barbariche, i baiuvari. Si hanno tracce di Bressanone in un antico scritto del 590 d.C., quando il territorio aggregato al Ducato di Baviera. A questo \"revirement\" politico corrispose ancora nel tardo VIII secolo l'aggregazione della struttura ecclesiastica regionale al principato arcivescovile di Salisburgo, sostituendo l'appartenenza tardoantica al patriarcato di Aquileia. Da un documento del 13 settembre 901, si sa che l'allora vescovo Zaccaria della diocesi di Sabiona, ricevette come regalo una grande tenuta agricola (nota come \"mansus Prihsna\"), dall'allora re Ludovico IV il Fanciullo, l'ultimo dei Carolingi. Tradizionalmente si considera questo documento come l'atto di fondazione della citt\u00e0.\nTra il 960 e il 990 il paese ebbe un intenso sviluppo edilizio ad uso ecclesiastico, assieme a una prima versione dell'attuale Duomo di Bressanone, tanto che nel 965 i vescovi di Sabiona decisero di trasferirsi nella vicina cittadina di Bressanone. Da questa data Bressanone diventa il centro spirituale di una diocesi di vaste dimensioni. Fra i vescovi di allora spicca la figura di Albuino, discendente della casata degli Ariboni, che aveva importanti relazioni con diverse corti principesche ed in particolar modo con quella imperiale. Il suo successore, il vescovo Heriward (1017-1022) diede inizio alla costruzione delle mura della citt\u00e0, che furono portate a termine dal vescovo successivo, Arduico (, 1022-1039), con l'aggiunta di ampi fossati a nord e ad ovest e di torri da difesa a sud della citt\u00e0.\nIl 7 giugno 1027 l'intera Val d'Isarco, assieme alla Valle dell'Inn, fu sottratta al duca ribelle Welf II di Baviera, e data in dono al vescovo Arduico, dall'imperatore Corrado II, congiuntamente all'attribuzione del potere temporale come principe vescovo, analogamente a quanto in quegli anni accadeva per i vescovi delle vicine Arcidiocesi di Trento e di Coira (dal 1170 capoluogo del cantone dei Grigioni nella Confederazione elvetica).\nNel 1038 la chiesa parrocchiale di Bressanone fu dedicata a San Michele Arcangelo.\nL'allora vescovo della diocesi di Bressanone, Poppo, fu eletto Papa, con il nome di Damaso II, nel 1048.\nTra il 25 ed il 26 giugno 1080 nel duomo e nel battistero di San Giovanni si tenne il sinodo episcopale, in cui l'imperatore Enrico IV, coadiuvato dal vescovo Arduico, riusc\u00ec a far deporre Papa Gregorio VII, facendo insediare come antipapa Clemente III. Nell'anno 1091 ai Principi-vescovi di Bressanone fu concessa la contea della Pusteria. Nel 1179 l'imperatore Federico I concesse i diritti regali di sovranit\u00e0.\nVenne successivamente completata la cinta muraria della citt\u00e0 nel 1115, nel 1230 il nuovo convento per le monache clarisse (dove tuttora ha sede) e nel 1265 fu terminata la nuova versione del palazzo vescovile. Una menzione meritano sicuramente il beato Hartmann vescovo, fondatore dell'Abbazia di Novacella, il quale fu anche amico e consigliere di Federico Barbarossa, e il vescovo Bruno von Kirchberg (1250-1288), fondatore della citt\u00e0 di Brunico e spesso in lotta con le potenti famiglie nobili del luogo come i Voitsberger, ai quali rase al suolo il castello.\nDurante tutto il periodo medioevale la fiorente citt\u00e0 vescovile rimase uno dei pi\u00f9 importanti centri artistico-culturali della zona alpina. Essa visse alterne vicende sull'effettivo potere temporale, conteso tra il principe vescovo di Bressanone e i conti di Tirolo. Nel 1363, per eredit\u00e0, la Contea del Tirolo pass\u00f2 alla casata degli Asburgo. Nel 1444 il centro storico sub\u00ec un brutto incendio che devast\u00f2 la zona dei Portici.\nNel 1450 Nicola Cusano fu eletto vescovo e quindi cardinale di Bressanone (1452-1464) con incarico papale per la riforma delle terre tedesche. Egli entr\u00f2 in contrasto con i conti del Tirolo, con il duca Sigismondo e con la bellicosa Verena von Stuben, di Castel Badia, badessa del monastero delle Benedettine in Pusteria. Successivamente Cusano si autoproclam\u00f2 duca, anche se dopo la sua morte il potere torn\u00f2 agli Asburgo, in qualit\u00e0 di conti del Tirolo.\nDal Medioevo ai nostri giorni.\nGiovanni III del Portogallo regal\u00f2 al nipote Massimiliano II d'Asburgo l'elefante indiano Solimano che transit\u00f2 per Bressanone nel dicembre 1551, restandovi per due settimane. L'oste Andree Posch della locanda \"am Hohen Felde\", nelle cui stalle il pachiderma fu ospite, da allora l'ha ribattezzata in \"Elephant\", sulla cui facciata il pittore Leonhard Mair ne ha disegnato la scena.\nAgli inizi del XVI secolo si ebbe a Bressanone una prima incanalazione delle acque correnti, provenienti dalla zona di Varna, e portate a destinazione tramite tronchi scavati di larice. Nel 1558, si ebbe anche la prima fontana con acqua corrente, posta vicino alla torre Bianca. Nel 1607 nella citt\u00e0 venne fondato il seminario di Bressanone, il cosiddetto \"Priesterseminar\" (attivo anche nel 2012, anche se sempre meno frequentato).\nIl 23 marzo 1797 12.000 uomini delle truppe napoleoniche, agli ordini del generale Joubert, arrivarono ed occuparono Bressanone. L'enorme massa di soldati port\u00f2 al diffondersi di un'epidemia, causando la morte di migliaia di persone, che furono inumate in fosse comuni tra Millan e Bressanone. Ma, gi\u00e0 il 3 aprile, le truppe si ritirarono. Dal 1803 la citt\u00e0, che allora contava circa 3000 abitanti, conobbe un periodo di decadenza legato alla fine del principato. Questa si rese sempre di pi\u00f9 conto di quanto fosse legata ai principi. Solo sei anni dopo, nella notte del 6 dicembre 1809 le truppe napoleoniche devastarono tutte le residenze nobiliari ed i castelli, oltre a circa 200 masi attorno alla citt\u00e0.\nNel 1814, con la sconfitta delle truppe francesi, il Tirolo e quindi Bressanone ritornano a far parte dell'Impero austriaco, che nel 1867 si trasform\u00f2 nell'Impero austro-ungarico. Nel suo libro, \"1830: Reisebilder. Dritter Teil\" (traducibile in italiano con, \"Quadri di viaggio. Terza parte\") Heinrich Heine descrisse ne \"Il viaggio da Monaco a Genova\", alcune caratteristiche al riguardo della citt\u00e0 vescovile, annotando: \"Ovunque una puzza asfissiante di immagini sacre e di fieno secco\".\nNell'anno 1865 lungo l'asse del Brennero iniziano i lavori per la realizzazione della ferrovia del Brennero, e il 24 agosto 1867 il primo convoglio giunge a Bressanone. La decisione di far partire la diramazione della ferrovia della Val Pusteria da Fortezza (invece che da Bressanone come era stato inizialmente stabilito), signific\u00f2 una perdita in termini economici per la citt\u00e0 di Bressanone. Quasi contemporaneamente vi fu anche una rinascita in campo religioso e culturale. Furono fondate nuove scuole come il seminario vescovile (detto \"maggiore\") e pi\u00f9 tardi anche il seminario minore (il \"Vinzentinum\").\nLa sistemazione dei bacini fluviali della Rienza e dell'Isarco negli anni 1883 e 1884 port\u00f2 la citt\u00e0 alla prosperit\u00e0. La sistemazione delle condutture che inizialmente trasportavano l'acqua attraverso tronchi di larici, venne migliorata, e si costru\u00ec una nuova condotta d'acqua presso Scaleres.\nL'allora sindaco Otto von Guggenberg gett\u00f2 nel 1889 le basi per il primo stabilimento idroterapico secondo il sistema Kneipp a sud del Brennero. Nel 1899 fu fondato il \"Kurverein\" (circolo per la cura) e quindi Bressanone divenne un rinomato centro di cura (il centro \"Guggenberg\" esiste tuttora).\nNel 1903 fu costruita la centrale idroelettrica di Sciaves. La centrale venne inaugurata il 22 dicembre 1903 dal sindaco Otto von Guggenberg e l'avvenimento fu celebrato con una poesia di Albertine Luhde-Ilg. pubblicata il 24 dicembre sulla \"Brixener Chronik\". In seguito, a partire dal 1937, essa fu sostituita dalla centrale costruita nella stretta di \"Hachl,\" lungo la Rienza.\nNel 1914 scoppi\u00f2 la prima guerra mondiale: la popolazione maschile di Bressanone venne mobilitata e spedita in guerra, e nel 1915 la citt\u00e0 si trov\u00f2 a breve distanza da un altro fronte, e cio\u00e8 quello italiano. Nel novembre 1918 le truppe italiane occuparono Bressanone, che assieme all'intero Alto Adige entr\u00f2 a far parte del Regno d'Italia, mentre il restante territorio del Tirolo (Tirolo del Nord e Tirolo Orientale) rimase all'Austria.\nFino al 1925 nel centro cittadino vi era un servizio di sorveglianza, organizzato dai cosiddetti \"guardiani notturni\". Costoro sorvegliavano l'ordine pubblico durante la notte, dopo aver chiuso le porte della cinta muraria. Inoltre dovevano avvisare in caso di incendi, furti e avvistamenti di nemici, oltre ad annunciare ad alta voce l'ora esatta. In particolare a Bressanone avvenne che uno dei guardiani mor\u00ec improvvisamente, e la moglie ne prese il posto, dando cos\u00ec origine alla leggenda della \"dama della torre\".\nDurante il fascismo, la citt\u00e0 fu oggetto con l'intera regione di un processo di italianizzazione forzata. Successivamente furono attuate le \"Opzioni\", un accordo fra il Regno d'Italia e la Germania che obbligava i cittadini altoatesini a scegliere tra cittadinanza italiana e tedesca e tra rimanere nella provincia, accettando la definitiva italianizzazione, o trasferirsi oltreconfine. Nel 1928 al territorio comunale vengono aggregati i territori dei soppressi comuni di Millan (\"Milland\"), Sarnes (\"Sarns\"), Albes (\"Albeins\") e Monteponente (\"Pfeffersberg\"), e la frazione di Elvas, staccata dal comune di Naz. Nel 1941 vengono invece aggregati i territori del soppresso comune di Sant'Andrea in Monte (\"St. Andr\u00e4\"). Dal 1943 al 1945 la citt\u00e0 fece parte della \"Zona d'operazioni delle Prealpi\". Nel 1964 vi \u00e8 una nuova sistemazione dei confini della diocesi che corrispondono da allora a quelli della provincia di Bolzano, e la sede della diocesi, rinominata in diocesi di Bolzano-Bressanone, si spost\u00f2 da Bressanone a Bolzano.\nNel 1950, per il timore di possibili manifestazioni antitaliane in piazza Duomo, la polizia ha ordinato di limitare gli spazi liberi nella piazza. L'allora sindaco, Natale Dander, fece realizzare le due aiuole, recentemente rimosse quando vi \u00e8 stata l'ultima revisione dell'intera piazza. Un momento importante per la comunit\u00e0 italiana di Bressanone fu nel 1952, quando don Giuseppe Franco, canonico del Duomo di Bressanone, pose la prima pietra dell'oratorio dedicato a don Bosco. Il complesso della struttura, dopo oltre cinquant'anni di attivit\u00e0 \u00e8 stato demolito nel gennaio 2010, per essere successivamente ricostruito nel 2011.\nNegli anni cinquanta, il clima a Bressanone era maggiormente freddo e dava la possibilit\u00e0 di pattinare sulla superficie ghiacciata del laghetto, originato per regolare il corso dell'Isarco negli anni 1882-1895. Nel 2001 la citt\u00e0 di Bressanone ha festeggiato i suoi 1100 anni di storia, con un giubileo cittadino.\nSimboli.\nLo stemma pi\u00f9 vecchio con l'agnello risale al 1297, noto dal 1305 come lo stemma dell'agnello. Il 13 novembre 1928 fu adottato uno stemma recante nella met\u00e0 superiore le mura cittadine e una porta sul prato; nella met\u00e0 inferiore l'agnello. Nel 1966 fu ripristinato il vecchio stemma rappresentante un agnello bianco rivoltato, con l'aureola d'oro, su sfondo rosso, che con la zampa sinistra sostiene una bandiera con la croce rossa.\nLa bandiera \u00e8 composta da un tricolore orizzontale giallo (rappresentante la Chiesa), bianco e rosso (rappresentanti il Tirolo storico).\nMonumenti e luoghi d'interesse.\nArchitetture civili.\nLa cosiddetta \"Hofburg\": antica residenza del Vescovo, quando ancora il vescovo risiedeva presso Bressanone. Il palazzo \u00e8 disposto su tre piani, e le sue facciate esterne sono di un pallido giallo, decorato in porpora. Le facciate poste a nord e sud presentano due logge rinascimentali, mentre le altre due facciate sono in stile barocco, il tutto su progetto di Hans Reichle dello Schongau (1565-1642). Dal 1998 al suo interno si trova un importante museo, posto in ben 70 sale. Il palazzo ospita anche una mostra permanente di presepi, una delle collezioni pi\u00f9 importanti d'Europa, di cui uno dei maggiori promotori fu il principevescovo Karl Franz Lodron.\nIl palazzo, sede del municipio di Bressanone, sorge al centro della citt\u00e0. Il suo lato settentrionale sbocca sulla strada dei Portici Maggiori, mentre quella meridionale d\u00e0 sulla centrale piazza Duomo. Al visitatore questa facciata presenta alcuni elementi rinascimentali, mentre il tetto merlato, la torre richiamano al tardo Medioevo, seppur costruito nei primi anni del XX secolo. Al suo interno invece le pitture sono pi\u00f9 recenti, quelle del secondo piano infatti sono del Novecento, nonostante richiamino all'epoca medioevale. Cent'anni fa al posto dell'attuale palazzo, si trovava una casa borghese di propriet\u00e0 del commerciante di farina Joseph Oberhaidacher. L'edificio all'epoca aveva due piani e i locali e le facciate erano di semplice fattura. Nel 1895 la famiglia Oberhaidacher vende la casa all'allora imperial-regio consigliere di Stato Ferdinand Kaltenegger, di origine viennese, che ne fece la sua dimora, modificandola nello stile e nell'architettura. L'edificio fu quindi rialzato di un piano, in modo tale che si poteva distinguere dalle altre case di piazza Duomo.\nFu aggiunta quindi la torre, e il parapetto merlato. Anche all'interno si effettuarono delle modifiche, ad esempio fu decorata la scalinata nell'atrio meridionale con affreschi cavallereschi, mentre l'altra scalinata, quella settentrionale, con il suo andamento ripido e angolato, ricordava l'antichit\u00e0 del palazzo. Le pareti interne e i soffitti furono ricoperti da un rivestimento in legno, anche le porte furono rinnovate, e per finire Kaltenegger decise di attribuire al palazzo il (fantasioso) nome di castel Tauernstein, dove il proprietario sottolineava i suoi rapporti con la Carinzia e quindi con i Tauri. Il proprietario inoltre, in occasione dei festeggiamenti per il millennio del paese, decise di farsi ritrarre come un cavaliere crociato, dopo aver cos\u00ec sfilato durante i festeggiamenti. Kaltenegger mor\u00ec il 13 maggio 1911, e nel novembre, la figlia Johanna Pejicic, sposandosi con un proprietario terriero della Bosnia, decise di vendere il palazzo. Il borgomastro Otto von Guggenberg e ai suoi assessori, in quanto necessitavano di nuovi spazi per l'amministrazione comunale, decisero di acquistare il palazzo nel 1912. Il palazzo ospita la sala consigliare e gli uffici del sindaco e degli assessori, mentre gli altri vari uffici sono sparsi nelle vie del centro storico.\nNel 1910 s'inizi\u00f2 a progettare l'ospedale di Bressanone: la prima pietra fu posta nel 1912 e nel 1914, alla presenza dell'imperatore Francesco Giuseppe, avvenne l'inaugurazione dell'allora \"Kaiser Franz Josef Jubil\u00e4ums-Krankenhaus\", ove lavorava come primario Lorenz B\u00f6hler. Gi\u00e0 a quei tempi l'ospedale ospitava i reparti di medicina, chirurgia, ostetricia e ginecologia, traumatologia, pediatria, malattie infettive, sale operatorie, da raggi e da parto, ecc. Tutta la struttura era dotata di un impianto di aerazione ad aria ozonizzata, un composto particolarmente battericida. Tutte le stanze dei degenti erano inoltre dipinte con colori riposanti e rallegranti.\nAll'interno della struttura trovava posto anche una piccola chiesetta a pianta ottagonale dedicata al nome del Sacro Cuore di Ges\u00f9. Tutto l'edificio era ed \u00e8 contornato da un grande parco. Nel 1930 si pens\u00f2 alla costruzione di un secondo edificio, dato che questo primo ospedale era l'unico attrezzato in tutta la provincia per trattare i \"malati di petto\" (ad esempio di tubercolosi), e quindi si andava via via riempiendo. Non si conosce bene il motivo vero, ma questo nuovo edificio venne designato come il nuovo ospedale (quello dei giorni nostri), mentre il vecchio edificio rimaneva solamente come sanatorio. Durante la seconda guerra mondiale, nell'ottobre del 1944, i germanici requisirono l'edificio per poterne fare un ospedale militare; fu quindi necessario liberarlo in pochi giorni. Nel 1945, finita la guerra e smantellato l'ospedale militare, scoppi\u00f2 a Bressanone un'epidemia di tifo. Nel 1946, debellata l'epidemia e ripristinati i locali, il sanatorio riapr\u00ec con 170 posti letto.\nIn un pomeriggio d'estate del 1954, sul tetto del sanatorio scoppi\u00f2 un incendio, dovuto ad un difetto delle canne fumarie, che lo distrusse per due terzi. In poco pi\u00f9 di tre mesi si riusc\u00ec a riparare con mezzi di fortuna i danni fatti. La struttura, oramai persa la sua primaria funzione (\u00e8 stata attiva fino al 2002), \u00e8 stata completamente ristrutturata per 9 anni, con una spesa di 22 milioni di euro, e dal 2004 \u00e8 parte integrante dell'ospedale civile di Bressanone (blocco C).\nNel 1951 don Franco diede inizio a una raccolta di fondi tra i parrocchiani per la futura costruzione di un oratorio dedicato a San Giovanni Bosco anche a Bressanone, lungo il viale Mozart. I lavori furono affidati alla ditta Lamber di Bressanone e iniziarono nel 1952; il 25 aprile 1954 l'allora vescovo Joseph Gargitter benedisse la struttura ricreativa. E da l\u00ec in poi il nuovo oratorio inizi\u00f2 a proporre diverse attivit\u00e0 ricreative e culturali. Di seguito venne acquistato il campo di calcio e fu costruita una nuova struttura accanto a questo nel 1959.\nDopo un periodo di fervente attivit\u00e0 nel 1977 l'allora parroco don Hugo Senoner promosse un restauro della struttura che l'edificio necessitava, come ad esempio la ristrutturazione del tetto. A fine 2010 la giunta comunale affida i lavori di demolizione e ricostruzione dell'edificio che una volta completato ospiter\u00e0 al suo interno anche l'istituto musicale \"Antonio Vivaldi\" e il circolo culturale e ricreativo Don Bosco, fondato nel 1981.\nLa prima pietra viene posta il 21 agosto 2011 con una cerimonia alla presenza del presidente provinciale Luis Durnwalder e dell'assessore provinciale Christian Tommasini; da dicembre 2012 iniziano le nuove attivit\u00e0, fino alla sua nuova inaugurazione il 26 gennaio 2013. Durante gli scavi per la ricostruzione dell'edificio, si sono scoperti alcuni reperti che testimoniano come quest'area fu utilizzata come lazzaretto nel 1755. Si sono anche trovate tracce di un'antica cappella dedicata a San Michele; sono anche stati estratti quattro scheletri probabilmente risalenti alla peste del 1692.\nArchitetture militari.\nBressanone \u00e8 sempre stata una citt\u00e0 di importanza strategica da quando dovette difendersi dalle invasioni delle truppe napoleoniche. Le attivit\u00e0 militari ripresero soprattutto nel secondo dopo guerra, per la difesa del nord Italia da una probabile invasione delle truppe del patto di Varsavia attraverso il passo del Brennero o dalla Pusteria, da San Candido. Sorsero cos\u00ec dal 1945, o furono ristrutturati, diversi manufatti militari, non a caso nella citt\u00e0 erano presenti diverse caserme della Brigata alpina \"Tridentina\" come la \"Remo Schenoni\", la \"Verdone\" (a Varna), la \"Bortolotti\", la \"De Benedetti\", la \"Vodice\" e la \"Giovanni Ruazzi\" (a Elvas) sede del 1\u00ba Gruppo artiglieria pesante \"Adige\" della 3\u00aa Brigata missili \"Aquileia\", un'unit\u00e0 a capacit\u00e0 nucleare, ed in seguito del battaglio logistico della Tridentina (caserma dismessa dal 1\u00ba febbraio 2002).\nInoltre vi era anche il \"palazzo Reverberi\", attuale sede del comando della \"Tridentina\". In particolare, la caserma \"Remo Schenoni\" \u00e8 stata eretta nel biennio 1936\u201437 e fu subito destinata alla Guardia alla frontiera del XIV settore di copertura Isarco del Vallo alpino in Alto Adige. Dal 1938 ha ospitato il 18\u00ba reggimento di divisione \"Acqui\"; solamente dopo l'8 settembre 1943 \u00e8 stata sede delle truppe tedesche provenienti da reparti del SS-Polizeiregiment \u201cBrixen\u201d. Soltanto del dopoguerra la caserma divenne sede delle truppe della Tridentina con il nome \"Remo Schenoni\". Con lo scioglimento della Brigata Alpina \u201cTridentina\u201d, la caserma \u00e8 stata dismessa e nel 23 luglio 2008 \u00e8 stato siglato l'accordo con la provincia autonoma di Bolzano.\nDal 2002, a parte la sede del Comando proiettabile della Tridentina nel palazzo Reverberi, tutte le altre caserme hanno chiuso, e sono passate di propriet\u00e0 della provincia di Bolzano, in cambio della costruzione di nuovi alloggi per i dipendenti dell'Esercito Italiano (come ad esempio la \"Vodice\"). La \"De Benedetti\" venne demolita per far posto all'autosilo.\nEsisteva anche il 16\u00ba Centro Radar A.M. dell'Aeronautica Militare con base logistica a Plancios e base operativa in cima al Monte Telegrafo sulla Plose collegate da una funivia privata dell'Aeronautica.\nLa funivia e il radar furono disattivati nel 1978, la base di Plancios qualche anno dopo. Entrambi i siti si trovano in stato di abbandono e in attesa di una futura sistemazione.\nCastelli.\nPresso Bressanone si trovano anche diversi castelli:\nCinta muraria.\nAttorno al centro storico di Bressanone si erge una cinta muraria. Questa fu fatta costruire dal vescovo Heriward (1015-1022) e fatta completare dal suo successore, il vescovo Arduico (1022-1039).\nLa planimetria presentava sin dal X secolo due distinti settori: a sud, il raggruppamento degli edifici ecclesiastici, contrapposto a nord dal compatto complesso cittadino, diviso dai portici.\nNel loro insieme, formavano quasi un perfetto quadrilatero cintato da mura e torrioni difensivi oltre che da ponti e porte di accesso al centro. Anticamente i vertici di questo perimetro difensivo erano disposti nel seguente modo:\nLa cinta lasciava tre punti di passaggio, le \"tre porte\".\nIn origine tutto il quadrilatero era circondato da un fossato difensivo alimentato dal rio Scaleres, dal rio Ospedale (Castelliere) e da un braccio dell'Isarco.\nContemporaneamente alla erezione delle mura perimetrali, a Bressanone venne anche riconosciuta la qualifica di \"citt\u00e0\", la prima di tutto l'Alto Adige e del Tirolo austriaco a vantare di questo ambito primato.\nLe porte urbane.\nIl centro storico di Bressanone \u00e8 racchiuso da una cinta muraria, accessibile da tre porte principali:\nUna quarta porta degna di nota \u00e8 la Porta del Chiostro. Il portone risale al XIII secolo ed \u00e8 senz'altro da considerare come il pi\u00f9 antico esistente a Bressanone. L'accesso ad arco romanico, assolve la funzione di accesso diretto agli edifici della Cattedrale e al Chiostro.\nOltre a queste, esistevano altre porte al di fuori della cinta muraria, ora non pi\u00f9 esistenti:\nColonna millenaria.\nLa Colonna millenaria (\"Jahrtausends\u00e4ule\") \u00e8 una colonna marmorea eretta nel 1909 sul lato meridionale della piazza Duomo in ricorrenza del primo millennio della citt\u00e0. La colonna fu progettata dallo scultore accademico Norbert Pfretzschner e raffigura in cima, l'agnello che \u00e8 anche lo stemma cittadino mentre sul piedistallo si erge la figura in grandezza naturale del vescovo Zaccaria nell'atto di benedire la citt\u00e0. Alla sua destra, un angioletto gli porge il diploma con cui Ludovico il Fanciullo gli fece donazione del maso \"Prihsna\". Ai quattro lati del basamento sono altres\u00ec raffigurati su delle formelle bronzee, taluni importanti avvenimenti della storia della citt\u00e0:\nIl monumento, compreso l'Agnello pasquale, \u00e8 alto 9,36 metri. Per la parte architettonica \u00e8 stata impiegata pietra calcarea proveniente da Arco, mentre per la figura del vescovo e del putto sono stati usati blocchi marmorei proveniente da Lasa, in Val Venosta.\nAltri.\nFontane.\nA Bressanone sono presenti diverse fontane, dalla maggior parte delle quali sgorga acqua potabile:\nPonti.\nBressanone \u00e8 anche nota come citt\u00e0 dei due fiumi, e quindi vi si trovano diversi ponti:\nSociet\u00e0.\nEvoluzione demografica.\nNel corso del 2007 la citt\u00e0 ha superato per la prima volta la soglia dei 20.000 abitanti.\nA Bressanone nel periodo tra le due guerre mondiali, vi fu una massiccia italianizzazione voluta dall'allora periodo fascista; molti italiani dal vicino Veneto e Trentino, ma anche dall'Italia meridionale, vennero a vivere qui.\nEtnie e minoranze straniere.\nGli stranieri residenti nel comune sono , ovvero il 9,94% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Bressanone, terzo centro abitato della provincia per numero d'abitanti, si ha una maggioranza di popolazione germanofona, la popolazione di madrelingua italiana supera il quarto della popolazione, mentre la minoranza ladina si attesta poco al di sopra dell'1%.\nReligione.\nA Bressanone, come in tutta la regione, la religione principale \u00e8 quella cristiano-cattolica; esistono tuttavia anche religioni minori quali: l'islam, i cristiani evangelici, i testimoni di Geova e altre minori.\nBressanone e i papi.\nGi\u00e0 fin dall'antichit\u00e0 Bressanone \u00e8 sempre stata legata alla figura del papa. Uno di questi infatti era il vescovo Poppone di Bressanone, che fu eletto papa nel 1048, con il nome di Damaso II, che sostitu\u00ec papa Clemente II. Damaso II serv\u00ec fedelmente l'allora imperatore Enrico III il Nero, accompagnandolo spesso nei suoi viaggi.\nNel 1782, e per altre tre volte, fu invece papa Pio VI che, recatosi in visita a Vienna su richiesta dell'imperatore Giuseppe II d'Asburgo-Lorena, sulla via del ritorno si ferm\u00f2 a Bressanone.\nPer l'estate 2008 Benedetto XVI ha deciso di soggiornare presso il seminario maggiore di Bressanone dal 28 luglio al 12 agosto. Questa scelta non \u00e8 stata presa a caso, infatti il Papa ha in parte origini tirolesi. Sua nonna materna Maria Tauber-Peintner nacque il 29 giugno 1855 presso il maso T\u00f6ll a Rasa (\"Raas\"), paesino nei pressi di Bressanone, e si spos\u00f2 il 9 febbraio 1858 nella chiesa di Sant'Elena a Rio di Pusteria, dopodich\u00e9 si trasferirono a M\u00fchlbach, frazione del comune tedesco di Kiefersfelden.\nMa gi\u00e0 da vescovo, papa Benedetto XVI era stato a Bressanone. La prima volta fu nel 1967, all'epoca professore a Tubinga, quando fece il relatore ad un convegno. Ancora nel 1968 e nel 1976 Ratzinger soggiorn\u00f2 in citt\u00e0, ma solamente come un privato cittadino.\nNel 1977 l'allora cardinale e arcivescovo di Monaco e Frisinga soggiorn\u00f2 per la prima volta nel seminario maggiore di Bressanone e nel 1990 vi ritorn\u00f2 ancora, come relatore ad un simposio sulla musica. Molte altre volte l'allora cardinale ha soggiornato nella cittadina vescovile, e forse anche per questi motivi ha voluto tornarci anche da papa.\nBenedetto XVI ha recitato l'Angelus in piazza Duomo il 3 e il 10 agosto 2008, dove erano presenti anche il presidente emerito della Repubblica Francesco Cossiga e l'ex ministro dell'Economia Giulio Tremonti.\nCultura.\nIstruzione.\nBiblioteche.\nA Bressanone esistono alcune biblioteche, tra cui la maggiore \u00e8 quella comunale.\nLa biblioteca comunale \u00e8 stata recentemente spostata (2021) dalla sua sede storica a sud-est della Piazza Duomo, presso l'ex edificio della Finanza sotto tutela dei beni artistici, ampliato a una parte dell'edificio dell'ex Tribunale con l'aggiunta di una neo-costruzione. Nella nuova sede la biblioteca ha quadruplicato la sua superficie originaria. Altre biblioteche degne di citazione sono quelle dello Studio teologico accademico Bressanone, della facolt\u00e0 di scienze della formazione della Libera Universit\u00e0 di Bolzano e quella dei frati Cappuccini, che contiene libri qui trasferiti dai conventi di Appiano, Chiusa e Silandro, ovvero oltre 41.500 volumi.\nA Bressanone esistono altre biblioteche:\nScuole.\nLe scuole elementari primarie sono 12 (di cui 2 in lingua italiana), presenti anche nelle frazioni del comune. Le scuole medie secondarie di primo grado sono 3 (di cui una in lingua italiana). Per quanto riguarda le scuole secondarie di secondo grado, a Bressanone ne sono presenti 9 (di cui 2 in lingua italiana).\nOltre alle scuole pubbliche, esistono nel comune alcune scuole paritarie, come:\nUniversit\u00e0.\nBressanone \u00e8 anche una citt\u00e0 universitaria, in quanto \u00e8 sede distaccata della Libera Universit\u00e0 di Bolzano (LUB), con una facolt\u00e0 di Scienze della formazione. A Bressanone ha la sede principale lo Studio teologico accademico Bressanone con la facolt\u00e0 di teologia. Inoltre ospita la sede estiva dell'Universit\u00e0 degli studi di Padova.\nCinema.\nA Bressanone esistono due cinema, il cinema \"Astra\" (il primo in citt\u00e0, nell'edificio dell'ex-GIL) ed il cinema \"Stella\", il primo che proiettava film in lingua tedesca (oltre a film generalmente adatti ad un pubblico adulto), mentre il secondo quelli in lingua italiana.\nDopo la chiusura definitiva del cinema Astra, avvenuta nel 2011, tra il 2011 e il 2018 i locali dell\u2019Astra sono stati luogo di incontro di diverse associazioni e iniziative di tipo culturale, ma anche uno spazio espositivo unico nel suo genere. Nel 2012 l\u2019edificio ha subito una prima ristrutturazione provvisoria.\nIl centro, inaugurato nell\u2019ottobre del 2019 al termine di incisive opere di ristrutturazione (superficie complessiva di 670 metri quadri) \u00e8 gestito dalla ASM Bressanone SpA e propone oggi eventi culturali con particolare attenzione alla cultura giovanile. Ogni luned\u00ec e ogni primo venerd\u00ec del mese la sala cinematografica ospita una serie di proiezioni organizzate dal Filmclub di Bressanone.\nTeatro.\nA Bressanone non esiste un vero e proprio teatro, ma negli scorsi anni spesso si utilizzavano la sala dell'oratorio Don Bosco e la sala della \"Kolpinghaus\" (\"Casa Kolping\") per le rappresentazioni teatrali. La sala del Kolping \u00e8 stata demolita per dare spazio ad un nuovo convitto studentesco e nel 2010 \u00e8 stato abbattuto anche l'oratorio Don Bosco.\nNel 2001 \u00e8 stata costruita una sede pi\u00f9 adeguata, il \"Forum\" (edificato al posto della vecchia sede del GIL), dove si tengono spesso anche rappresentazioni teatrali.\nCucina.\nLa cucina di Bressanone \u00e8 caratterizzata da alcuni piatti tipici (comuni alla tradizione altoatesina) quali lo strudel, i canederli, i crauti, i w\u00fcrstel, lo strauben e lo speck. Altro piatto tipico sono gli sp\u00e4tzle, gnocchetti di forma irregolare a base di farina di grano tenero, uova e acqua.\nNella zona attorno a Bressanone risulta la nascita di un'usanza detta \"T\u00f6rggelen\", che consiste nella tradizionale degustazione del vino nuovo in occasione della pressatura dell'uva assieme ad una mangiata di caldarroste.\nEsistono anche altre manifestazioni culinarie durante il corso dell'anno; tra queste si riportano qui le maggiormente note:\nVini.\nAlcune tipologie del vino DOC prodotto a Bressanone ed etichettato come \"Alto Adige Valle Isarco\" possono ottenere la menzione \"Brixner\", limitatamente ai vitigni Kerner, Silvaner, Riesling e Veltliner.\nTra le manifestazioni riguardanti il vino in particolare, si cita \"Il vino va in citt\u00e0 - Incontro con i vini della Valle Isarco\", un incontro annuale che si tiene a fine luglio.\nGeografia antropica.\nI principali rioni della citt\u00e0 -oltre al centro storico- sono:\nFrazioni.\nLe frazioni di Bressanone sono: Albes (\"Albeins\"), Elvas, Eores (\"Afers\"), La Mara (\"Mahr\"), Monteponente (\"Pfeffersberg\"), Sant'Andrea (\"St.Andr\u00e4\") e Sarnes (\"Sarns\").\nFino al 1928 i \"comuni rurali\" di Monteponente, Millan-Sarnes, Albes ed Elvas furono annessi a Bressanone; nel 1940/41 seguirono anche Sant'Andrea ed Eores.\nLa localit\u00e0 di Monteponente, che da tempi antichi viene denominata \"Pfeffersberg\", \u00e8 un grande altipiano sopra la citt\u00e0. Il termine \"Pfeffer\" risale ad una tassa che riscossa dalle importazioni del pepe. In questa zona si trova anche il castello di Monteponente (anche noto come castello di Pfeffersberg), costruito attorno all'anno 1173, accanto all'attuale maso \"Burger\". Nonostante questo fosse stato sede di un tribunale, venne distrutto poco dopo cent'anni.\nMonteponente comprende le localit\u00e0 di Untereben, Tiles, Caredo, Pinzago, Tecelinga, Perara, Scezze e La Mara, anch'esse parte integrante del comune di Bressanone.\nAltre localit\u00e0.\nRicadono sempre nel territorio comunale le seguenti localit\u00e0: Caredo, Cleran, Cornale di Sopra, Cornale di Sotto, Meluno, Perara, Pian di Sotto, Pinzago, Rivapiana, Monte Ruzzo, San Giorgio di Eores, San Leonardo, Scezze, Semperbau, Tecelinga, Tiles e Villa.\nEconomia.\nTurismo.\nBressanone \u00e8 una citt\u00e0 di vocazione turistica, soprattutto grazie alle vicine piste di sci della Plose, ma anche quelle di Valles e Maranza. Oltre al turismo sciistico, durante la stagione invernale Bressanone \u00e8 anche nota per lo slittino, lo sci da fondo e le passeggiate con le ciaspole che si possono effettuare nel suo territorio comunale. Probabilmente \u00e8 maggiormente nota per il suo mercatino di Natale, che ogni anno porta molti turisti a visitare la citt\u00e0.\nDurante la stagione calda invece le zone attorno alla citt\u00e0 offrono valide alternative per il trekking e per l'escursionismo (ad esempio a Bressanone arrivano le alte vie Europa e n. 2).\nDurante il corso dell'anno 2010, si contano 630.690 pernottamenti nella citt\u00e0 vescovile, con una crescita del 1% rispetto all'anno precedente, quando se ne contavano 621.633. Nel 2010, 271.407 erano gli italiani, 257.859 i tedeschi, 25.653 gli austriaci, 16.561 gli svizzeri, 13.257 i cechi, 7.946 gli olandesi, 5.584 i francesi, 4.970 i polacchi e 3.520 gli americani.\nServizi.\nCome case di riposo per anziani, a Bressanone esiste la casa del \"Santo Spirito\" che offre in totale 173 posti letto in diverse sedi:\nIndustria.\nBressanone possiede anche alcune importanti industrie sia a livello locale, che come filiali di ditte estere (soprattutto germaniche).\nTra le maggiormente rinomate, si citano: Alupress, Beton Eisack, Brimi, Durst AG, Fonte Plose, Jungmann, Linel, Melix, Microtec, Nitz Electronics, Parton, Progress, Damiani-Holz &amp; KO.\nArtigianato.\nPer quanto riguarda l'artigianato, importante e rinomata \u00e8 la produzione di mobili d'arte, di arredamenti tipici campagnoli e di lampadari di cristallo.\nInfrastrutture e trasporti.\nStrade.\nBressanone per la sua posizione geografica strategica, \u00e8 sempre stata in mezzo alle vie di comunicazione del Brennero (val d'Isarco) e di Dobbiaco (val Pusteria).\nIl centro cittadino \u00e8 attraversato dalla ex strada statale 12 dell'Abetone e del Brennero, che nel territorio comunale si congiunge alla strada statale 49 della Pusteria.\nIl 16 aprile 2011 \u00e8 stato inaugurato il primo tratto di tangenziale (ora SS 12). Inizialmente \u00e8 stata aperta la parte principale dell'intero tracciato (circa 5\u00a0km) con lo svincolo sud e relativo sottopasso, assieme alla galleria sud, la galleria nord e lo svincolo Bressanone nord. In tutto la tangenziale \u00e8 lunga 4,7 chilometri, partendo dalla zona sud, nei pressi della discoteca Max, e sbocca allo svincolo per la val Pusteria, affrontando una prima galleria lunga 1,2\u00a0km, uno svincolo per il centro della citt\u00e0 e una seconda galleria lunga 768 metri.\nFerrovie.\nA Bressanone transita la linea ferroviaria del Brennero e (presso il vicino paese di Fortezza) la linea ferroviaria della Pusteria.\nBressanone \u00e8 dotata di una propria stazione ferroviaria sulla ferrovia del Brennero. Un'ulteriore stazione (dismessa nel corso del XX secolo) si trovava ad Albes.\nMobilit\u00e0 urbana.\nPer collegare le vie del centro con le frazioni, dal 2008 sono attive 3 linee di servizio urbano Citybus.\nSport.\nImpianti sportivi.\nLa citt\u00e0 offre diversi e polivalenti impianti sportivi, che permettono ai cittadini ed ospiti di poter svolgere molteplici attivit\u00e0 sportive, sia d'inverno che d'estate.\nSport invernali.\n\u00c8 possibile praticare sport invernali grazie a 9 impianti di risalita e 43\u00a0km di piste raggiungibili grazie alla funivia della Plose. La pista nera \"Trametsch\" con i suoi 9\u00a0km di lunghezza e 1.450 metri di dislivello rappresenta la discesa a valle pi\u00f9 lunga dell'Alto Adige. Inoltre \u00e8 possible slittare su molteplici piste naturali da slittino, come la \"RudiRun\", lunga 10,5\u00a0km (la pi\u00f9 lunga dell'Alto Adige).\nNella zona sud della citt\u00e0 si trova il \"palaghiaccio Bressanone\" per la pratica di pattinaggio e hockey.\nSport estivi.\nEsistono vari impianti sportivi, suddivisi in diverse zone della citt\u00e0:\nNel complesso sportivo della zona sud si trovano lo stadio \"Raiffeisen Arena\" con una capienza di 2.000 posti, il palasport con una capienza di 2.000 posti e, presso il cosiddetto \"laghetto\", il campo sportivo sintetico \"Jugendhort\", dedicato all'ex-sindaco Klaus Seebacher, dove esiste anche la possibilit\u00e0 di giocare a baseball.\nNella zona sportiva nord \u00e8 stata costruita nel 2000 una tripla palestra con un adiacente campo da calcio sintetico esterno da 100 x 60 metri.\nAltro importante impianto sportivo \u00e8 la piscina, aperta 365 giorni all'anno: l'\"Acquarena\" un complesso architettonico con una superficie interna di oltre 12.000\u00a0m\u00b2, con piscine indoor, saune, palestre, piste da bowling e la palestra di roccia adiacente.\nIn estate il lido si estende ulteriormente su una superficie esterna di 14.000\u00a0m\u00b2 con piscine all'aperto (vasca divertimento con scivolo e vasca olimpionica 50 metri con piattaforma per i tuffi), campi da beach volley e calcio da spiaggia.\nEventi.\nNella primavera del 2007, sui campi di calcio di Vipiteno, Bressanone e Bolzano si \u00e8 svolta la fase finale del Campionato Primavera TIM - Trofeo \"Giacinto Facchetti\". Presso lo stadio di Bressanone \"Raiffeisen Arena\" si sono svolti due quarti di finale, una semifinale e la finale vinta dall' contro la .\nNell'estate del 2009, alla \"Raiffeisen Arena\", si sono tenuti i campionati del mondo allievi di atletica leggera. La Raffeisen Arena ha inoltre ospitato i Campionati italiani assoluti di atletica leggera nel 2005 e nel 2012.\nNell'ottobre 2011 si \u00e8 svolta in piazza Duomo il \"2. Slackline World Championship\", una competizione dove \u00e8 stato assegnato il titolo campione mondiale di slackline.\nLa citt\u00e0 ha avuto una risonanza internazionale grazie alla manifestazione sportiva riservata ai migliori monociclisti del mondo che si \u00e8 svolta dal 20 al 31 luglio 2012 su strada sino a Bolzano, nelle piazze, sulla Plose e nelle palestre cittadine. In tale occasione il giapponese Seisuke Kobayashi ha stabilito un nuovo record mondiale sugli 800 metri con un tempo di 2 minuti e 33 secondi.\nAltre manifestazioni sportive si svolgono a Bressanone: tra queste lo Stricker Sprint (gi\u00e0 Filasprint), manifestazione sportiva invernale, il Caidom, gara di downhill dalla cima della Plose alla piazza Duomo, il \"Craft bike Transalp\", maratona ciclistica a tappe, e il torneo di tennis Bressanone Challenger.\nSociet\u00e0 sportive.\nLe principali societ\u00e0 sportive della citt\u00e0 sono:"}
{"id": "629", "revid": "433605", "url": "https://it.wikipedia.org/wiki?curid=629", "title": "Bronzolo", "text": "Bronzolo (pronuncia: Bronz\u00f2lo; \"Branzoll\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nSituato in fondovalle, sulla sinistra orografica dell'Adige, circa 13\u00a0km a sud di Bolzano, fa parte del comprensorio Oltradige-Bassa Atesina. Sulle sponde dell'Adige (a fianco del ponte per Vadena) si pu\u00f2 vedere l'antico porto fluviale. Ha una stazione ferroviaria servita da tutti i treni regionali.\nOrigini del nome.\nIl toponimo \u00e8 attestato per la prima volta nel 1181 come \"Branzol\", nel 1237 come \"de Branzollo\" e nel 1249 come \"Prantzol\" e deriva dal nome di persona germanico \"Berinza\" con un suffisso latino \"-eolus\".\nStoria.\nLa storia del piccolo insediamento \u00e8 stata da sempre legata al fiume Adige, che proprio nella zona di Bronzolo diventa navigabile con meno rischi che non gi\u00e0 a Bolzano.\nIl villaggio fu costruito, similmente alle citt\u00e0 vicine di Laives ed Ora, su un ampio cono alluvionale, per evitare i pericoli d'inondazioni o esondazioni del fiume Adige, che si verificavano molto comunemente in origine.\nSin dal medioevo sono attestate le zattere, che attraccarono in zona per trasportare le merci verso il meridione o per riportarle con l'aiuto del traino ippico, lungo le rive del fiume.\nNe \u00e8 testimonianza la cosiddetta \"Lende\" (la riva d'attracco), tuttora esistente. Di grande importanza sono stati da sempre gli argini del fiume, per prevenire le esondazioni dell'Adige.\nAmministrativamente, Bronzolo fece parte, prima delle riforme ottocentesche, della giurisdizione distrettuale (\"Landgericht\") \"Enn und Kaldiff\", dislocata ad Egna. Ecclesiasticamente, la comunit\u00e0 di Bronzolo apparteneva a lungo alla parrocchia di Bolzano e ancora nel 1341 \u00e8 chiamata nei documenti \"villa Pranzol in plebatu Bozani\".\nNotevole \u00e8 il palazzo von Ferrari-Thomsen, situato nel centro del paese, a lungo propriet\u00e0 di una famiglia patrizia.\nStemma.\nLo stemma \u00e8 tagliato di argento e di verde. Al centro \u00e8 una cornetta nera guarnita con un cordoncino d'oro. Il verde rappresenta la montagna, il fiume e le vallate; la cornetta \u00e8 un riferimento alla stazione di posta che il paese \u00e8 stato per lungo tempo. Lo stemma \u00e8 stato adottato nel 1968.\nCultura.\nDal 1954 \u00e8 attiva la \"Heimatb\u00fchne Branzoll\", compagine teatrale che offre spettacoli in lingua tedesca tratti da un repertorio sia popolare che classico.\nSociet\u00e0.\nRipartizione linguistica.\n\u00c8 uno tra i cinque comuni della provincia con popolazione in maggioranza di lingua italiana (gli altri sono Bolzano, Laives, Vadena e Salorno):\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 223 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nSport.\nA Bronzolo \u00e8 attiva una societ\u00e0 di pallavolo femminile, il Neruda Volley, fondato nel 1978, che nella stagione 2015-16, disputa il campionato di Serie A1, pur giocando le partite interne a Bolzano."}
{"id": "635", "revid": "661526", "url": "https://it.wikipedia.org/wiki?curid=635", "title": "Botanica", "text": "La botanica (dal greco: \u03b2\u03bf\u03c4\u03ac\u03bd\u03b7 [botane] = pianta), anche detta biologia vegetale o fitologia, \u00e8 la branca della biologia che studia le forme di vita del mondo vegetale (la flora), specie in rapporto alla loro citologia, istologia, anatomia, fisiologia, classificazione, utilit\u00e0 ed ecologia. Gli organismi pi\u00f9 complessi studiati dalla botanica costituiscono il regno delle Piante (o Plant\u00e6).\nIn passato tutto ci\u00f2 che non si considerava animale veniva considerato \"\"pianta\", \"vegetale\"\". Attualmente, solo gli organismi pluricellulari autotrofi vengono considerati parte del regno Plantae: gli altri sono assegnati ai regni Monere, Protisti o Funghi.\nStoria.\nIl primo studioso conosciuto del mondo vegetale fu Teofrasto (371 a.C. \u2013 286 a.C.) che descrisse oltre cinquecento piante ed il loro uso medicinale.\nIn seguito Dioscoride (\"De materia medica\") e Plinio il Vecchio (I secolo d.C.) scrissero opere fondamentali per la conoscenza del regno vegetale.\nIn particolare il secondo nella sua \"Naturalis Historia\", enciclopedia scientifica in 37 libri, ricostruiva una summa delle conoscenze dell'epoca, attraverso la rilettura di oltre 2000 opere. Una parte cospicua della sua ricerca (libri 12-19) era specificamente dedicata alle piante ed alle loro qualit\u00e0 officinali.\nLa \"Naturalis Historia\" ha costituito il compendio di riferimento della botanica, e non solo, fino all'epoca rinascimentale.\nNella seconda met\u00e0 del XVI secolo la botanica si affranc\u00f2 definitivamente dalle altre scienze, spesso occulte, con la nascita dei primi orti botanici e delle prime raccolte sistematiche di piante essiccate.\nIn questo periodo si rivelarono importanti le ricerche di Otto Brunfels (1488-1534), Hieronymus Bock (1498-1554) e Conrad Gessner (1516-1565). Quest'ultimo comprese che i caratteri differenziali principali per la classificazione delle piante si rilevano nei frutti e nei fiori. Negli anni successivi, il francese Charles de l'Ecluse (1526-1609), noto anche come Carolus Clusius, deline\u00f2 i principi generali necessari per stabilire il concetto di specie. Tra gli italiani, si misero in evidenza in questo periodo, Bartolomeo Maranta (1500-1571), dal suo cognome deriva la denominazione dell'omonima pianta, Luca Ghini (1500-1556) e Andrea Cesalpino (1519-1603), noto per essere stato uno dei fondatori della sistematica del mondo vegetale.\nFra fine Seicento e prima met\u00e0 dell'Ottocento diverse spedizioni esplorative videro la partecipazione di giovani scienziati che tornando nel vecchio continente pubblicarono libri che divennero dei veri best seller. Le osservazioni naturalistiche, l'alto numero di nuove specie schedate e portate in Europa, come ad esempio le palme del Cile, gli eucalipti e i ficus macrophylla d'Australia, le araucarie dal sud America, o le pi\u00f9 celebri sequoie dalla California, fecero aumentare l'interesse per la botanica. Fra questi viaggiatori scienziati che poi diverranno anche parte attiva nella crescita e nella diffusione degli orti e dei parchi botanici, si annoverano personalit\u00e0 quali Jean Robin (1550-1629), Engelbert Kaempfer (1651-1716), Louis Antoine de Bougainville (1729-1811), Georg Forster (1754-1794), Andr\u00e9 Michaux (1746-1802), Alexander von Humboldt (1769-1859), Guglielmo Gasparrini (1803-1866) fino al celebre Charles Darwin (1809-1882) che segnal\u00f2 diverse specie di piante e fiori nel suo \"Viaggio di un naturalista intorno al mondo\".\nNel Settecento con la fondamentale figura del botanico svedese Carl von Linn\u00e9 (R\u00e5shult 1707 \u2013 Uppsala 1778), pi\u00f9 comunemente conosciuto come Carlo Linneo, si venne sviluppando una vera e propria ricerca scientifica sul mondo vegetale, con particolare riguardo alla classificazione delle piante.\nNel 1735 con l'opera \"Systema naturae\", Linneo espone per la prima volta i suoi criteri di classificazione tassonomica binomiale dei regni animale, vegetale e minerale.\nTuttavia, l'opera che influenz\u00f2 maggiormente i botanici fu la \"Philosophia botanica\", pubblicata nel 1751. In essa Linneo affermava che le specie vegetali, facendo parte del progetto divino del creato, erano classificabili secondo un sistema immutabile fondato sulle loro caratteristiche: era, quindi, possibile ricostruire le relazioni interne e le differenze fra variet\u00e0, specie, generi, ordini e classi. Partendo da questa regola tassonomica, Linneo introdusse il sistema di nomenclatura binomiale, secondo la quale ciascun essere vivente poteva essere identificato e descritto conoscendone soltanto il genere e la specie, mentre prima si doveva ricorrere a perifrasi impossibili da ricordare. Tale sistema classificatorio, riveduto ed aggiornato, costituisce ancora oggi il fondamento della classificazione del regno vegetale (e non solo). Successivamente altri studiosi introdussero nuovi generi e specie e dovendoli diversificare da quelli stabiliti da Linneo, si decise di aggiungere al binomio latino anche l'abbreviazione del cognome del naturalista coniatore; per Linneo la sola lettera elle maiuscola: L.\nAltro importante botanico del XVIII secolo \u00e8 Georges-Louis Leclerc de Buffon che pubblic\u00f2 dal 1746 al 1762 una poderosa \"Histoire naturelle\". Buffon non condivideva la classificazione di Linneo perch\u00e9 la trovava troppo schematica e pensava che non desse ragione delle specie intermedie rispetto alle principali e pi\u00f9 note. Ci\u00f2 dipende dal fatto che egli aveva anticipato in qualche maniera idee evoluzioniste e alcuni studiosi vedono in lui un vero pre-evoluzionista.\nNel 1785 Stephane Thibaud, un accademico di Montpellier, arguisce la similitudine tra le funzioni biologiche delle piante e quelle dell'uomo e congettura le loro capacit\u00e0 sensoriali nel suo trattato \"Disquisitio Utrum in Plantis existat principium vitale principio vitali in animalibus analogum\".\nA diffondere in Italia il sistema di Linneo provvide il forlivese Cesare Majoli, che raccolse anche un'enorme mole di dati e disegni del mondo vegetale, ed \u00e8 considerato uno dei pi\u00f9 illustri botanici del XVIII secolo, tanto che si \u00e8 parlato, a suo riguardo, di \"prestigio raggiunto a livello mondiale\".\nBranche.\nGenerali:\nPer gruppi sistematici:\nMiste:\nPseudoscienze:"}
{"id": "638", "revid": "125821353", "url": "https://it.wikipedia.org/wiki?curid=638", "title": "Browser", "text": "In informatica il web browser (o pi\u00f9 semplicemente browser , traducibile come \"navigatore\") \u00e8 un'applicazione per l'acquisizione, la presentazione e la navigazione di risorse sul web. Tali risorse (come pagine web, immagini o video) sono messe a disposizione sul World Wide Web (la rete globale che si appoggia su Internet), su una rete locale o sullo stesso computer dove il browser \u00e8 in esecuzione. Il programma implementa da un lato le funzionalit\u00e0 di client per il protocollo HTTP, che regola il download delle risorse dai server web a partire dal loro indirizzo URL; dall'altro quelle di visualizzazione dei contenuti ipertestuali (solitamente all'interno di documenti HTML) e di riproduzione di contenuti multimediali (rendering). Tra i browser pi\u00f9 utilizzati vi sono Google Chrome, Internet Explorer, Mozilla Firefox, Microsoft Edge (uscito con Windows 10), Safari, Opera e Maxthon.\nStoria.\nIl primo browser fu sviluppato da Tim Berners-Lee (tra i primi precursori del concetto di WWW e fondatore del W3C), e venne chiamato WorldWideWeb. Serviva a scopi dimostrativi, era disponibile solo per sistema operativo NeXTSTEP (un derivativo dello Unix) e perci\u00f2 in seguito fu chiamato Nexus.\nIl primo browser a raggiungere un'apprezzabile popolarit\u00e0 internazionale fu Mosaic, sviluppato da NCSA, seguito poi da Netscape Navigator, che crebbe in fretta e fu la piattaforma su cui vennero messe a punto alcune innovazioni che col passare del tempo si sono diffuse su larga scala (come ad esempio JavaScript). La netta prevalenza di Netscape presso l'utenza, a met\u00e0 degli anni novanta, fu incrinata dalla cosiddetta \"guerra dei browser\", una competizione inizialmente commerciale e poi di immagine cominciata da Microsoft quando le innovazioni introdotte da Netscape divennero cos\u00ec sofisticate da costituire una minaccia potenziale per i propri interessi. Per vincere la concorrenza, Microsoft incluse Internet Explorer nel proprio sistema operativo Windows (il pi\u00f9 diffuso al mondo), stroncando sul nascere i possibili concorrenti. Questa mossa fu motivo di numerose cause legali per la difesa della libera concorrenza e contro la nascita di monopoli informatici. Netscape reag\u00ec distribuendo nel 1998 il proprio codice con una licenza open source. Il progetto Mozilla che ne deriv\u00f2 forn\u00ec il codice che \u00e8 alla base di diversi browser, fra i quali Netscape, Mozilla Suite, Galeon, Firefox e uno dei programmi di accesso della AOL.\nLa presenza di browser diversi con funzioni differenti ha portato alcuni webmaster a realizzare siti web destinati a essere visitati con un browser preferenziale, talvolta impedendo l'accesso a utenti che utilizzassero un browser differente da quello scelto. Questa consuetudine andava contro la filosofia del World Wide Web, che vede l'accessibilit\u00e0 come uno dei pilastri portanti, per cui ha suscitato forti critiche e campagne di protesta e di sensibilizzazione (come Campaign for a Non-Browser Specific WWW); inoltre a causa di ci\u00f2 alcuni browser di uso comune (tra i quali Opera) vennero programmati per \"fingersi\" un altro browser (modificando il proprio user agent), in modo da avere accesso a un maggior numero di risorse online.\nIl browser pi\u00f9 diffuso a livello mondiale era Internet Explorer, prodotto da Microsoft, che viene fornito gratuitamente e \"di serie\" con ogni sistema operativo Windows. Il secondo browser in ordine di utilizzo era Mozilla nelle sue varianti (e in particolare Firefox), prodotto e distribuito gratuitamente dalla Mozilla Foundation. Il terzo era Safari di Apple, distribuito assieme al sistema operativo macOS (pi\u00f9 recentemente \u00e8 stata messa a disposizione una versione gratuita anche per Windows). Altri browser molto diffusi sono Opera e il gi\u00e0 citato Netscape Navigator, il cui sviluppo \u00e8 ormai sospeso.\nLa diversa diffusione dei vari browser, con tecnologie compatibili tra loro, ma con alcune peculiarit\u00e0 uniche, ha portato in passato con Internet Explorer 6 e attualmente con i sistemi basati sul WebKit a progettare le pagine web tenendo conto di un solo browser causando in alcuni casi il funzionamento solo su specifici browser, il che pu\u00f2 portare a creare uno standard ancora prima che venga approvato dagli organi competenti. Alla fine del 2015, i principali browser hanno annunciato o eliminato il supporto ai \"plugin\" esterni \"standard\", come Adobe Flash, Silverlight e Java applet. Fra i vari linguaggi di markup, supportati, la maggior parte dei \"browser\" implementa HTML5, ultima versione proposta dal consorzio di standardizzazione W3C. La maggior parte dei \"browser\" supporta il JPEG, ma non ancora il pi\u00f9 efficiente formato di compressione delle immagini, il JPEG 2000.\nDescrizione.\nUn web browser si appoggia sempre ad un motore di ricerca per raggiungere i siti web interessati: una volta che quest'ultimo restituisce in output i risultati desiderati, cliccando sull'URL desiderato dall'utente viene eseguita in background una risoluzione tra URL e indirizzo IP interrogando un DNS database, a partire dalla quale parte la richiesta verso il server di destinazione della risorsa con annesso instradamento IP in richiesta e risposta. Le principali funzionalit\u00e0 dei browser disponibili includono:\nTali programmi fanno utilizzo di protocolli di rete forniti dal sistema operativo (a partire da quelli di livello applicativo come HTTP, ma anche i meno noti FTP, Telnet per lo scambio di file o cartelle, ecc.) attraverso opportune API, permettendo di visualizzare i contenuti delle pagine dei siti web, specificandone l'URL, e interagendo con essi. Queste ultime funzionalit\u00e0 sono supportate dalla capacit\u00e0 del browser di interpretare l'HTML \u2014 il codice con il quale sono scritte la maggior parte delle pagine web \u2014 e di visualizzarlo in forma di ipertesto grazie al motore di rendering.\nNell'architettura di rete client-server di Internet il browser rappresenta dunque il client che fa richieste di risorse web ai vari web server e application server ospitanti rispettivamente siti web e applicazioni web. \nEsso rappresenta dunque il sistema software di interfacciamento dell'utente con la rete che rende la navigazione dell'utente tipicamente user-friendly, sebbene ai primordi della rete siano esistiti anche browser testuali da riga di comando su shell. I browser vengono principalmente utilizzati su personal computer, ma anche su altri dispositivi che consentono la navigazione in Internet, come i palmari e gli smartphone. Quelli pi\u00f9 noti e diffusi sono Internet Explorer, Mozilla Firefox, Google Chrome, Safari e Opera.\nNavigazione criptata e anonima.\nHTTPS Everywhere \u00e8 un'estensione per Google Chrome, Mozilla Firefox, Opera, su cellulari con sistema operativo Android, e inserita nell'installazione di Tor Browser, che forza i siti a creare una connessione HTTPS anzich\u00e9 HTTP, se essi supportano il protocollo HTTPS. HTTPS Everywhere \u00e8 realizzato dalla Electronic Frontier Foundation, in collaborazione con la The Tor Project, Inc. Lato server HTTPS Elsewhere pu\u00f2 essere sostituito e reso superfluo dal pi\u00f9 sicuro e restrittivo HSTS, in cui il server non solo dichiara di supportare le connessioni HTTPS, ma le impone a tutti gli \"user agent\", rifiutando la comune connessione HTTP non crittata. HTTPS Elsewhere non segnala all'utente se il sito supporta la sola connessione HTTPS, oppure in aggiunta anche gli standard HSTS e \"Perfect Forward Secrecy\".\nAdBlock e Adblock Plus sono le prime e tra le pi\u00f9 diffuse estensioni gratuite per bloccare qualsiasi tipo di \"banner\" pubblicitario. Tor Browser \u00e8 un programma del progetto The Guardian Project che consente la navigazione anonima su rete Tor sia su siti accessibili dai comuni \"browser\" che nel cosiddetto \"deep web\", ma non cifrata (che avviene se e sole viene settata una Virtual Private Network, che Tor Browser non ha): gratuito, a sorgente aperto, portabile (pu\u00f2 essere lanciato da chiavetta USB) e \"stand-alone\". Per la cifratura al 2016 l'utente deve affidarsi a una VPN esterna al programma, e in genere con un \"client\" proprietario.\nTor Browser per Android e il suo plug-in Orbot (client per rete Tor) hanno le stesse caratteristiche per cellulari con sistema operativo Android. Android offre gi\u00e0 di suo all'utente la possibilit\u00e0 di indirizzare \"tutto il traffico Internet\" del cellulare (da qualsiasi applicazione) ad una rete VPN, laddove Orbot VPN si limita invece a indirizzare verso una rete Tor di tipo VPN \"i soli siti aperti tramite Orbot\" (), e non quelli aperti con le altre applicazioni. Col termine \"navigazione anonima\" spesso si intende che al termine della sessione Internet (una volta chiusa la finestra del \"browser\") i dati raccolti non saranno salvati nel PC locale, cosa che ovviamente non impedisce di visualizzare e salvare copia delle stesse informazioni durante la navigazione (indirizzo IP, luogo da cui si \u00e8 connessi, \"cookie\", \"password\", siti precedenti visitati), n\u00e9 all\"'Internet Service Provider\" (l'operatore tlc che fornisce la connessione Internet) - e che peraltro vi \u00e8 obbligato per legge -, n\u00e9 ai proprietari dei siti visitati.\nDove non \u00e8 possibile stabilire una connessione anonima e cifrata, se questa connessione \u00e8 di tipo punto-punto con un altro utente, il contenuto pu\u00f2 essere protetto prima di renderlo disponibile crittografandolo con programmi come VeraCrypt, che deve avere installato anche il destinatario per poter decrittare la chat e gli allegati; mittente e destinatario dovranno scambiarsi la relativa \"password\" tramite un canale indipendente, come cellulare o fax. I comuni programmi per la compressione dei dati, hanno l'opzione di crittografia con \"password\" e di scelta fra algoritmi di cifratura recenti e non ancora violati (quale \u00e8 il diffuso \"AES 512\").\nAltri utilizzi.\nI browser non si utilizzano solo per navigare in internet o visualizzare documenti off line. Infatti, anche strumenti di tipo aziendale (come i sistemi gestionali ERP), sviluppati in versione con interfaccia web, richiedono l'impiego di un browser per navigare fra i men\u00f9 e le procedure, presentare i dati elaborati all'utente, ecc. Le impostazioni e le informazioni di diverse periferiche o servizi di rete sono comunemente configurabili e consultabili mediante browser. Gli esempi possono essere estesi ad altre tipologie di applicazioni o funzioni, anche di tipo domestico.\nInoltre, come precisato sopra, qualsiasi pagina web salvata in locale pu\u00f2 essere aperta dal browser, anche con la macchina non connessa ad internet.\nDiffusione.\nAttualmente il browser pi\u00f9 usato al mondo \u00e8 Google Chrome Non esiste un unico metodo per verificare l'uso di un determinato tipo di browser rispetto agli altri, per questo i risultati dei diversi contatori possono differire anche di diversi punti percentuali."}
{"id": "641", "revid": "2153148", "url": "https://it.wikipedia.org/wiki?curid=641", "title": "Byte", "text": "Un byte (pron. ) \u00e8 una sequenza di bit, il cui numero dipende dall'implementazione fisica della macchina sottostante. Il termine \u00e8 derivato dall'inglese \"bite\" (boccone, morso), scelto per assonanza con \"bit\", ma variato per evitare confusioni di pronuncia.\nIl byte \u00e8 divenuto l'elemento base dell'indirizzabilit\u00e0 nelle architetture dei computer e l'unit\u00e0 di misura delle capacit\u00e0 di memoria. Storicamente un diverso numero di bit \u00e8 stato utilizzato per codificare un \"singolo carattere alfanumerico\" in un computer. Dal 1964 il byte si definisce come formato da 8 bit ed \u00e8 pertanto in grado di assumere 28\u00a0=\u00a0256 possibili valori (da 0 a 255).\nGli informatici di lingua francese utilizzano il termine \"octet\" (ovvero ottetto), sebbene il termine venga utilizzato in inglese per denotare una generica sequenza di otto bit.\nStoria.\nIl termine \"byte\" \u00e8 stato coniato da Werner Buchholz nel luglio 1956, all'inizio del progetto del computer IBM Stretch. Secondo molte altre fonti, seguite anche dai dizionari, il termine byte \u00e8 una sigla fatta derivare da BinarY octetTE\", ovvero \"ottetto binario\".\nAgli inizi degli anni '60 esistevano due tipi di computer: \"scientifici\" e \"commerciali\" (business). Nei computer scientifici venivano usati, per la rappresentazione dei numeri decimali, 4 bit BCD (ovvero numeri decimali codificati in binario, es. 5 = 0101, 9 = 1001), mentre nei computer commerciali venivano usati 6 bit (64 configurazioni) per rappresentare il \"set grafico\" stampabile, che comprendeva 26 caratteri alfabetici (solo maiuscole), 10 numeri, e da 11 a 25 simboli speciali (+ - * / ( &gt; ecc.). Il set grafico stampabile per i computer scientifici era ottenuto usando due cifre consecutive (4+4 bit) e sfruttando le configurazioni non utilizzate per la codifica decimale (con 4 bit si hanno 16 configurazioni, da 0 a 9 usate per i numeri, le altre, da 10 a 15 nominate da A a F usate per i segni \"+\" e \"-\" e per distinguere caratteri da numeri). In seguito, per includere i caratteri di controllo e permettere ai dispositivi di comunicare fra loro, memorizzare, trasferire caratteri per la scrittura dei testi comprendendo i caratteri minuscoli, \u00e8 stato introdotto il codice ASCII a 7 bit (128 configurazioni). Successivamente, poich\u00e9 8 bit permettevano di contenere convenientemente due cifre decimali di 4 bit ciascuna (\"packed decimal\"), venne adottato e promulgato dall'IBM il codice EBCDIC a 8 bit, cio\u00e8 l'attuale \"byte\", come codice di rappresentazione standard nei computer System/360.\nUn byte \u00e8 una quantit\u00e0 di informazione \"elementare\" per molti scopi. Servono, ad esempio, circa 200 livelli di grigio per passare dal bianco al nero, perch\u00e9 l'occhio umano pensi di vedere una sfumatura continua. Servono circa 200 caratteri diversi (lettere accentate comprese) per scrivere un qualsiasi testo di una lingua occidentale. Servono circa 200 livelli di intensit\u00e0 per riprodurre un suono abbastanza fedele.\nIl simbolo utilizzato per il byte come unit\u00e0 di misura della quantit\u00e0 di informazione \u00e8 B (identico al simbolo del bel); la lettera maiuscola sarebbe riservata alle sole unit\u00e0 di misura tratte dai cognomi degli ideatori, ma la Commissione Elettrotecnica Internazionale (IEC) ha deciso di fare un'eccezione dato che b \u00e8 generalmente usato per indicare il bit (il cui simbolo standard sarebbe \"bit\" per esteso).\nPer comodit\u00e0 di calcolo, i multipli del byte vengono generalmente arrotondati a potenze di dieci invece che di 2 (basandosi sull'approssimazione 210\u00a0=\u00a01024 formula_1 1000), bench\u00e9 questo sia formalmente sbagliato; tale ambiguit\u00e0 ha portato l'IEC a definire nuovi prefissi per multipli binari; tuttavia, tali prefissi non sono tuttora entrati nell'uso comune.\nQuesta doppia nomenclatura viene sfruttata a fini commerciali dai produttori di dispositivi di archiviazione, utilizzando i corretti, ma ambigui, multipli decimali, in modo tale da far figurare quantit\u00e0 maggiori di archiviazione; ad esempio, in un disco rigido, di capacit\u00e0 dichiarata equivalgono a circa di capacit\u00e0 effettiva.\nWord e nibble.\n\u00c8 importante sottolineare che i valori di word, double word e quad word qui riportati sono indicativi e fanno riferimento ad una architettura di computer in cui una word \u00e8 uguale a 2 byte.\nI valori dei multipli del Byte rispetto ad esso.\nbit (b): 1 bit = 1/8 Byte\nByte (B): Reali 8 bit (commercialmente 10 bit)\nKibibit (Kib): bit, 128 Byte (bit\u00a0/\u00a08)\nKibiByte (KiB): Byte, bit (\u00a0Byte\u00a0\u00d7\u00a08)\nMebibit (Mib): Kib, bit\nMebiByte (MiB): KiB, B\nGibiByte (GiB): MiB, KiB, B\nTebiByte (TiB): GiB, MiB, KiB, B\nPebiByte (PiB): TiB, GiB, MiB, KiB, B\nConsideriamo il byte l'unit\u00e0 di base: volte un byte equivale a 1 kibibyte. volte un byte equivale a 1 mebibyte, espresso anche in kibibyte. Lo stesso vale per i gibibyte, dove 1 gibibyte equivale a mebibyte, a kibibyte, mentre i byte corrispondenti sono . Anche per i tebibyte \u00e8 lo stesso principio: sono i gibibyte, i mebibyte sono , i kibibyte sono e in byte sono invece .\n1 b = \u215b byte \u2013 (binary digit)\n1 B = 1 byte \u2013 (byte)\n1 KiB = B \u2013 (kibibyte)\n1 MiB = B \u2013 (mebibyte)\n1 GiB = B \u2013 (gibibyte)\n1 TiB = B \u2013 (tebibyte)\n1 PiB = B \u2013 (pebibyte)\n1 EiB = B \u2013 (exbibyte)\n1 ZiB = B \u2013 (zebibyte)\n1 YiB = B \u2013 (yobibyte)"}
{"id": "644", "revid": "124613021", "url": "https://it.wikipedia.org/wiki?curid=644", "title": "Bertha von Suttner", "text": " La sua opera principale, che le garant\u00ec fama mondiale, \u00e8 \"Gi\u00f9 le armi!\", primo bestseller con tematiche pacifiste, pubblicato nel 1889. Per l'impegno profuso a favore delle tematiche pacifiste radicali, \u00e8 considerata un simbolo del desiderio di pace dell'Austria.\nBiografia.\nNacque a Praga nel 1843. Suo padre, il feldmaresciallo Franz-Josef Graf Kinsky von Wchinitz und Tettau, morto poco prima della sua nascita, apparteneva a una delle famiglie pi\u00f9 antiche e altolocate della Boemia, mentre sua madre, Sophia Wilhelmine von K\u00f6rner, di quasi cinquant'anni pi\u00f9 giovane del marito, proveniva dalla piccola nobilt\u00e0 locale ed era amante della poesia. Bertha crebbe in un ambiente aristocratico, a ridosso della corte imperiale, e impar\u00f2 diverse lingue. Dopo aver cercato, senza successo, di intraprendere la carriera di cantante lirica (cosa di cui in seguito si vergogn\u00f2 molto), fu costretta a cercarsi una occupazione quando l'eredit\u00e0 paterna con cui si manteneva si esaur\u00ec. Fu cos\u00ec che Bertha trov\u00f2 un posto di governante e dama di compagnia, le uniche due occupazioni concesse a una giovane donna di nobili origini, nella casa del barone Carl von Suttner.\nFu l\u00ec che conobbe l'ingegnere e novellista Arthur Gundaccar Freiherr von Suttner, figlio del barone, con il quale allacci\u00f2 una relazione segreta che, scoperta, costrinse Bertha ad abbandonare casa Suttner. Per un breve periodo, nel 1876, si trasfer\u00ec a Parigi dietro invito dello scienziato Alfred Nobel in qualit\u00e0 di sua segretaria personale, dopo di che fece ritorno in patria per sposare segretamente il suo amato Arthur, contro la volont\u00e0 della famiglia di lui. I due si trasferirono nella regione del Caucaso, dove Bertha aveva diversi amici che l'aiutarono a trovare lavori occasionali, soprattutto nel campo dell'insegnamento privato e della collaborazione con diverse pubblicazioni della regione.\nQuando si sollevarono i venti di guerra tra l'Impero russo e l'Impero austro-ungarico nel 1885, Bertha e suo marito fecero ritorno in patria, dove si riconciliarono con la famiglia von Suttner, che li ospit\u00f2 nella loro dimora estiva di Harmannsdorf nella Bassa Austria. La convivenza con un ambiente conservatore e di campagna era troppo soffocante per i due, soprattutto a causa del loro acceso anti-clericalismo, e per alleviare la pesantezza di questa condizione Bertha ricominci\u00f2 a scrivere novelle brevi, iniziando a interessarsi alle problematiche pacifiste. Fu cos\u00ec che venne a conoscenza della \"International Arbitration and Peace Association\", fondata a Londra nel 1880 dal pacifista inglese Hodgson Pratt, il cui scopo era la promozione degli arbitrati e dei trattati di pace contro il metodo della guerra nelle relazioni tra gli stati.\nNel 1887 Bertha entr\u00f2 in contatto con questa organizzazione pacifista e nel 1889 il suo capolavoro venne pubblicato sia a Vienna che a Berlino. L'opera venne tradotta in pi\u00f9 di 20 lingue e fu uno dei libri pi\u00f9 letti e venduti del XIX secolo. Dopo i suoi successi come scrittrice, Bertha von Suttner, ormai quarantaseienne, divenne una figura centrale nell'attivismo pacifista internazionale. Nel 1891 fond\u00f2 la \"Societ\u00e0 Pacifista Austriaca\" di cui rimase presidente fino alla sua morte nel 1914. Sempre nel 1891 suo marito, Arthur, fond\u00f2 la \"Associazione per il rifiuto dell'antisemitismo\", con l'aiuto di importanti figure politiche austriache.\nNel 1892 collabor\u00f2 con il pacifista tedesco Alfred Hermann Fried alla fondazione della \"Societ\u00e0 pacifista germanica\", per la quale collabor\u00f2 alla pubblicazione della rivista \"Gi\u00f9 le armi!\" dal 1892 al 1899. Nel 1899 Bertha dar\u00e0 alle pubblicazioni il suo secondo romanzo dal titolo \"Das Maschinenzeiltalter\", traducibile in \"L'era delle macchine\", in cui si scagliava contro il nazionalismo predominante in Europa e contro la corsa agli armamenti. In questo stesso anno collabora con la pacifista ed attivista per i diritti delle donne Margarethe Selenka e con il marito per promuovere la Conferenza di Pace dell'Aia, patrocinata dallo zar Nicola II di Russia; lavor\u00f2 come inviata per la \"Neue Freie Presse\" ai lavori della Conferenza stessa, mentre l'anno successivo comp\u00ec diversi viaggi in ambito internazionale per promuovere la Corte permanente di arbitrato istituita dalla stessa Conferenza di Pace dell'Aia.\nNonostante avesse sub\u00ecto un duro colpo nel 1902 con la morte del suo amato marito, Bertha von Suttner continu\u00f2 a sforzarsi di lottare per promuovere i loro ideali comuni e nel 1905 ricevette il premio Nobel per la pace che il suo grande amico e ammiratore Alfred Nobel aveva ideato pensando all'attivit\u00e0 da lei svolta. Nobel infatti prima di morire scrisse gi\u00e0 nel 1893 alla \"Cara amica\" : \"Je voudrais disposer d\u2019une partie de ma fortune pour en faire un prix \u00e0 distribuer tous les cinq ans (mettons six fois, car si dans trente ans on n\u2019a pas r\u00e9ussi \u00e0 r\u00e9former le syst\u00e8me actuel, on retombera fatalement dans la barbarie). Ce prix serait d\u00e9cern\u00e9 \u00e0 celui ou \u00e0 celle qui aurait fait faire \u00e0 l\u2019Europe le plus grand pas vers les id\u00e9es de pacification g\u00e9n\u00e9rale.\". Bertha von Suttner dovette aspettare ben cinque anni prima di vedersi attribuire il premio Nobel per la pace e il primo anno non figura neanche nella lista dei candidati. Jean Henri Dunant primo vincitore del premio con Fr\u00e9d\u00e9ric Passy, scriver\u00e0: \" Ce prix, Ch\u00e8re Madame, est votre \u0153uvre car c\u2019est gr\u00e2ce \u00e0 vous que Monsieur Nobel a \u00e9t\u00e9 introduit dans le mouvement de la paix et c\u2019est gr\u00e2ce \u00e0 votre force de persuasion qu\u2019il en est devenu le bienfaiteur\".. \nNel 1906 ebbe un ruolo fondamentale nell'organizzazione del \"Comitato di Fratellanza Anglo-Tedesco\", patrocinato dalla Conferenza di Pace del 1905 con l'obiettivo di riavvicinare i due paesi. Durante questo periodo tenne diverse conferenze in cui mise all'erta il suo uditorio sui pericoli della militarizzazione della Cina e sul progresso degli aerei come velivoli da guerra. Al Congresso per la Pace del 1908, che si tenne a Londra, proclam\u00f2 la necessit\u00e0 dell'unit\u00e0 europea come unico mezzo contro la catastrofe della guerra ormai diffusasi a livello mondiale.. \nNell'agosto 1913, sebbene gi\u00e0 fortemente provata dalla sua malattia (si suppone una forma di neoplasia), Bertha partecip\u00f2 alla Conferenza Internazionale di Pace dell'Aia, dove venne eletta \"generalissimo\" del movimento pacifista. Nel maggio del 1914 partecip\u00f2 all'organizzazione della XXI Conferenza di Pace, che avrebbe dovuto tenersi a Vienna in settembre, ma mor\u00ec il 21 giugno 1914, un mese prima dello scoppio della prima guerra mondiale.\nOmaggi.\nLa sua effigie appare sulla moneta austriaca da 2 \u20ac."}
{"id": "645", "revid": "125800427", "url": "https://it.wikipedia.org/wiki?curid=645", "title": "Citrus \u00d7 bergamia", "text": "Il \"bergamotto\" \u00e8 un agrume del genere 'Citrus'. Il nome deriva dal turco \"bey armudu\" = \"pero del signore\".\nOrigini e storia.\nNon si conosce l'esatta genesi di questo agrume; il colore giallo indicherebbe una derivazione per mutazione genetica a partire da preesistenti specie agrumarie, quali limone, arancia amara o limetta.\nL'etimologia pi\u00f9 verosimile \u00e8 \"Begarmundi\", cio\u00e8 \"pero del signore\" in turco, per la sua similarit\u00e0 con la forma della pera bergamotta.\nLa prima piantagione intensiva di alberi di bergamotto (bergamotteto) fu opera, nel 1750, del proprietario Nicola Parisi lungo la costa reggina, nel fondo di Rada dei Giunchi, situato di fronte l'area dove oggi si trova, nel cuore della citt\u00e0, il Lido comunale Zerbi. Originariamente l'essenza veniva estratta dalla scorza per pressione manuale e fatta assorbire da spugne naturali (procedimento detto \"a spugna\"), collocate in recipienti appositi (detti concoline).\nNel 1844, si documenta la prima vera industrializzazione del processo di estrazione dell'olio essenziale dalla buccia grazie a una macchina inventata dal reggino Nicola Barill\u00e0, denominata \"macchina calabrese\", che garantiva una resa elevata in tempi brevi, ma anche un'essenza di ottima qualit\u00e0, se paragonata a quella estratta a spugna.\nDescrizione.\n\u00c8 un albero alto tra i tre e i quattro metri, con una corona tra i tre e i quattro metri.\nI fiori sono bianchi, molto profumati. Le foglie sono lucide e coriacee come quelle dell'arancio e non cadono mai, nemmeno in inverno.\nLa fioritura e le nuove foglie spuntano appena finita la stagione delle piogge, all'inizio di marzo.\nIl frutto \u00e8 grande poco pi\u00f9 di un'arancia e poco meno di un pompelmo; ha un colore giallo intenso pi\u00f9 del pompelmo e meno del limone, esternamente ha la buccia liscia e sottile come un pompelmo, \u00e8 meno rotondo del pompelmo in quanto \u00e8 schiacciato ai poli.\nColtivazione.\nLa superficie oggi coltivata a bergamotto \u00e8 di circa 1.500 ettari, con una produzione media di 100.000\u00a0kg di essenza. Per ottenere un kg di essenza occorrono 200\u00a0kg di frutti. La produzione di bergamotto nella provincia di Reggio Calabria \u00e8 circa l'80% della produzione mondiale. Gli addetti del settore sono stimati in ca. 4.000 unit\u00e0.\nLe piante coltivate si ricavano tramite innesto di tre rami di bergamotto su un porta-innesto di arancio amaro di un anno. Rimane in vaso per un anno e viene interrato a due anni. L'innesto e il trapianto nell'anno successivo avvengono preferibilmente a febbraio o a settembre. Ha una vita produttiva di 25 anni, comincia la sua produzione da tre anni, arriva al massimo della produttivit\u00e0 a 8 anni e pu\u00f2 arrivare fino a un quintale per pianta se potato (vengono tagliate le cime in modo che il frutto cresca in basso al riparo dal forte sole estivo e dal forte vento).\nLa produttivit\u00e0 \u00e8 fortemente influenzata dalle temperature e dalle piogge: \u00e8 un albero che non sopporta gli sbalzi in basso della temperatura e l'eccessiva o scarsa piovosit\u00e0, mentre ben sopporta il caldo.\nSi pianta un albero ogni quattro metri, si ripara il terreno con dei filari di pino di elevata altezza e fitti, nel lato del terreno in direzione del mare per riparare la coltivazione dal forte vento che spira dal mare dallo stretto di Messina tutto l'anno.\nMicroclima e habitat.\nLa sua zona di produzione \u00e8 prevalentemente limitata alla zona ionica costiera nella provincia di Reggio a tal punto da diventare un simbolo dell'intera zona e della citt\u00e0. L'area coltivata a bergamotto \u00e8 costituita dalla fascia costiera Calabra, molto pianeggiante e riparata dal forte vento dello stretto di Messina, grazie alle colline circostanti, per un'estensione di circa 150 chilometri e situata a circa due chilometri di distanza dal mare.\nMolto nota \u00e8 l'area di coltivazione della zona di Melito di Porto Salvo (RC) e in particolare le frazioni di Prunella e Caredia (Lacco), la quale ogni anno, nel periodo tra novembre e gennaio, contribuisce con le proprie piantagioni, al maggior raccolto del frutto del bergamotto.\nDal punto di vista climatico l'area \u00e8 caratterizzata da un microclima che nelle mappe climatiche viene classificato come area \"tropicale temperata umida\" caratterizzata da venti medio/forti che soffiano per quasi tutto l'anno, estati calde senza pioggia, inizio primavera e fine autunno molto piovosi e inverni con temperature giornaliere quasi sempre superiori ai dieci gradi. I giorni di sole sono mediamente 300 l'anno.\nPredilige i terreni argilloso-calcarei e alluvionali.\nViene coltivato in tre cultivar: femminello, castagnaro e fantastico. Si distinguono in particolare per i frutti: il \"femminello\" \u00e8 pi\u00f9 produttivo, ma presenta frutti pi\u00f9 piccoli delle altre cultivar e lisci, il \"castagnaro\" \u00e8 vigoroso con frutti pi\u00f9 grossi e rugosi, il \"fantastico\" \u00e8 simile al femminello ma con frutti piriformi.\nUsi.\nI prodotti del bergamotto sono: i frutti, l'olio essenziale, il succo e la polpa.\nIl frutto intero normalmente non \u00e8 messo in vendita al dettaglio ma utilizzato solo per la trasformazione in essenza. Intero, si trova solo dai contadini da novembre a marzo; \u00e8 possibile ottenere delle spremute come si fa con gli altri agrumi (per es. arancio), si pu\u00f2 tagliare a spicchi per farne delle insalate o, come per il limone, metterlo nel t\u00e8 (la buccia \u00e8 aromatica come quella del limone). Il suo succo \u00e8 molto amaro per la presenza di naringina e sembra essere attivo, grazie al contenuto in polifenoli, nell'abbassare il tasso di colesterolo. In particolare l'effetto sarebbe da imputare alla presenza di due flavonoidi \"statin-like\" (con attivit\u00e0 simile a quella delle statine), denominati brutieridina e melitidina.\nIl contenuto di acido citrico \u00e8 pari a 66 g/l, tale alta quantit\u00e0 ha determinato negli anni passati l'utilizzo del succo come fonte di acido citrico naturale.\nIl suo utilizzo riguarda soprattutto gli oli essenziali derivati dalla buccia dei frutti nonch\u00e9 dai fiori, dalle foglie e dai giovani rametti. L'olio essenziale di bergamotto \u00e8 esportato in tutto il mondo per la sua propriet\u00e0 di donare una nota estremamente fresca alle composizioni di profumeria. \u00c8 componente essenziale dell'Eau de cologne e delle Eau de toilette, primi prodotti grazie al quale il bergamotto ha avuto un uso diffuso in tutto il mondo. Modernamente l'essenza si estrae sempre meccanicamente con macchine dette \"pelatrici\": tali macchine \"raspano\" l'esterno del frutto in corrente d'acqua ottenendo un'emulsione convogliata in centrifughe che separano per differenza di peso specifico (la densit\u00e0 relativa d20/4 \u00e8 di circa 0,88) l'essenza dall'acqua.\nQuando non lavorata per l'estrazione dell'essenza, \u00e8 possibile utilizzarne la buccia, riversa ed essiccata, per la realizzazione di piccoli contenitori. Tradizionalmente essi sono destinati all'uso come tabacchiere.\nDanni alla salute.\nIn passato, gli psoraleni contenuti nell'estratto di olio di bergamotto sono stati usati negli acceleratori d'abbronzatura e nei filtri solari. Gli psoraleni penetrano nella pelle, dove aumentano la quantit\u00e0 di danno al DNA. Questo danno \u00e8 possibile nelle scottature solari ed \u00e8 compresente con una maggiore produzione di melanina. Pu\u00f2 anche portare a fitofotodermatosi, uno scurimento della pelle a causa di una reazione chimica che rende la pelle pi\u00f9 sensibile alla luce UV.\nQueste sostanze sono note come cancerogene dal 1959, ma sono state bandite dai filtri solari dopo il 1995 (negli USA). Sono stati inoltre proibiti in molti altri stati, dopo aver causato numerosi casi di melanomi maligni con esito fatale. Gli psoraleni vengono ora usati solo nel trattamento di alcune patologie, come nella terapia PUVA\nAttraverso il processo di \"defurocumarinizzazione\" \u00e8 possibile ridurre notevolmente il Bergaptene (5-MOP), una furocumarina fototossica e fotomutagena che per esposizione al sole pu\u00f2 provocare ustioni anche agli strati cutanei pi\u00f9 profondi.\n\u00c8 preferibile acquistare in farmacia o in erboristeria l'essenza defurocumarinizzata.\nProdotti e utilizzi.\nFrutto.\nI frutti non sono gradevoli da mangiare senza prima esser stati lavorati. Unico utilizzo del frutto quasi maturo o maturo, se si vuole un sapore non fastidioso (l'essenza, se assaggiata, ricorda un po' la nafta), \u00e8 in spicchi, che sostituiscono il limone a spicchi nel t\u00e8. Dai semi nasce il bergamotto selvaggio, usato a volte come porta innesto in luogo dell'arancio amaro. Il frutto intero pu\u00f2 essere candito; la polpa e gli scarti della buccia, che vengono chiamati \"pastazzo\", sono usati come alimento concentrato per gli animali d'allevamento, come suini o bovini da carne e latte. La buccia intera \u00e8 usata al posto della carta da dolci, o per alcuni prodotti artigianali per realizzare souvenir (le famose tabacchiere); oppure, messa a macerare in alcool etilico, costituisce la base del liquore denominato \"bergamino\" o \"bergamello\". Il succo ricavato dal bergamotto maturo (giallo) \u00e8 usato, a volte e in piccole quantit\u00e0, dall'industria dei succhi di frutta per la sua nota amara.\nProfumi e dopobarba.\nSecondo Gildemeister e Hoffmann, nel loro libro \"Gli oli eterici\" (\"Die etherischen \u00d6le\"), il bergamotto venne introdotto fra il 1672 e il 1708. Nei registri commerciali dedicati all'Eau de Cologne della ditta profumiera \"Johann Maria Farina gegen\u00fcber dem J\u00fclichs-Platz\" (ovvero \"Giovanni Maria Farina di fronte alla piazza di J\u00fclich\"), altrimenti detta \"Farina Gegen\u00fcber\", si trovano testimonianze dell'acquisto di bergamotti a partire dal 1714.\nA partire dal momento in cui il bergamotto viene nominato, precisamente nel 1750 quando venne piantato da un certo Nicolo Parisi, l'olio di bergamotto \u00e8 divenuto una componente essenziale per l'industria profumiera e, in particolare, dona all'Acqua di Colonia la sua fragranza tipica.\nLa raccolta del bergamotto ha come fine quasi esclusivo la produzione dell'essenza. L'olio eterico di bergamotto viene ricavato dalla buccia del piccolo frutto giallo-arancio. Originariamente i frutti venivano pressati a mano (sfumatura), successivamente con presse di legno, mentre oggigiorno il processo \u00e8 stato meccanizzato. Per produrre un litro d'olio sono necessari 200 chili di bergamotti.\nL'essenza di bergamotto \u00e8 utilizzata nella creazione di numerose fragranze.\nGastronomia.\nIl suo uso nell'alimentazione risale almeno all'aprile del 1536, come risulta dal \u00abmenu di magro\u00bb offerto all'imperatore Carlo V, di passaggio per Roma, dal cardinale Lorenzo Campeggi.\nLa scorza di bergamotto, se opportunamente trattata, ad esempio messa in salamoia e poi unita al succo, pu\u00f2 essere utilizzata per aromatizzare primi e secondi piatti , ma anche dolci come la celebre \"Torta Nosside\". Altri prodotti dolciari ricavati dal bergamotto sono le \"caramelle\" e le scorzette candite.\nL'aroma dell'olio di bergamotto \u00e8 utilizzato per aromatizzare il t\u00e8, nella variante denominata Earl Grey, o per ricavarne un profumato e raffinato sorbetto.\nBevande gassate.\nTra le numerose bevande gassate in bottiglia e lattina prodotte negli ultimi 10 anni ci sono: il \"Berg\u00f2\", il Bergotto, il Bergood, il Gramotto (fatto anche con la melagrana) e la Calafrisca il quale condivide il gusto con la mela.\nSucco di frutta.\nIl succo di bergamotto \u00e8 usato come amaricante nei succhi di altri agrumi.\nViene venduto in bottiglia di vetro da solo o mescolato col melograno\nAspetti medici.\nLa letteratura scientifica sul bergamotto, \u00e8 molto ampia. Il bergamotto ha diverse propriet\u00e0 terapeutiche riconosciute, tra queste:\nContraffazione dell'essenza di bergamotto.\nL'olio essenziale di bergamotto \u00e8 particolarmente soggetto a contraffazioni essendo una essenza pregiata prodotta in quantit\u00e0 relativamente piccole. Generalmente la contraffazione consiste nel \"tagliare\" l'essenza, ovvero nell'aggiungere distillati di essenze di scarsa qualit\u00e0 e basso costo, ad esempio di arancia amara e di menta bergamotto e/o miscele di terpeni naturali o sintetici, o nel \"ricostruire\" l'essenza a partire da prodotti chimici di sintesi, colorandola con clorofille. A livello mondiale ogni anno si commercializzano circa tremila tonnellate di essenza dichiarata di bergamotto, mentre l'essenza genuina di bergamotto prodotta annualmente ammonta a non pi\u00f9 di cento tonnellate.\nL'utilizzo dell'analisi gascromatografica con colonne aventi una fase stazionaria chirale consente di analizzare miscele di enantiomeri. L'analisi della distribuzione enantiomerica di vari composti, quali acetato di linalile e linalolo, permette la caratterizzazione dell'essenza di bergamotto in base al processo produttivo e consente di scoprire l'eventuale contraffazione dell'essenza."}
{"id": "646", "revid": "1161730", "url": "https://it.wikipedia.org/wiki?curid=646", "title": "Battaglia di Stalingrado", "text": "Con il termine battaglia di Stalingrado (, in tedesco: \"Schlacht von Stalingrad\") si intendono i duri combattimenti svoltisi durante la seconda guerra mondiale che, tra l'estate del 1942 e il 2 febbraio 1943, opposero i soldati dell'Armata Rossa alle forze tedesche, italiane, rumene e ungheresi per il controllo della regione strategica tra il Don e il Volga e dell'importante centro politico ed economico di Stalingrado (oggi Volgograd), sul fronte orientale.\nLa battaglia, iniziata con l'avanzata delle truppe dell'Asse fino al Don e al Volga, ebbe termine, dopo una serie di fasi drammatiche e sanguinose, con l'annientamento della 6\u00aa Armata tedesca rimasta circondata a Stalingrado e con la distruzione di gran parte delle altre forze germaniche e dell'Asse impegnate nell'area strategica meridionale del fronte orientale.\nQuesta lunga e gigantesca battaglia, definita da alcuni storici come \"la pi\u00f9 importante di tutta la Seconda guerra mondiale\", segn\u00f2 la prima grande sconfitta politico-militare della Germania nazista e dei suoi alleati e satelliti sul fronte orientale nonch\u00e9 l'inizio dell'avanzata sovietica verso ovest che sarebbe terminata due anni dopo con la conquista del palazzo del Reichstag e il suicidio di Hitler nel bunker della Cancelleria durante la battaglia di Berlino.\nOperazione Blu.\nNella primavera del 1942 Adolf Hitler era fermamente deciso a riprendere l'iniziativa sul fronte orientale dopo il brusco fallimento della battaglia di Mosca a causa della controffensiva dell'Armata Rossa durante il rigido inverno russo. Freddo, ghiaccio e neve, uniti ai potenti e inaspettati contrattacchi sovietici, avevano notevolmente indebolito la Wehrmacht che, pur mantenendo la sua coesione e avendo evitato una rotta \"napoleonica\" (secondo Hitler grazie alla sua risolutezza e alla sua decisione di ordinare la resistenza sul posto alle truppe), non disponeva pi\u00f9 delle forze sufficienti a sferrare una nuova offensiva generale paragonabile all'operazione Barbarossa dell'estate precedente.\nIl 5 aprile 1942 Hitler emanava la fondamentale \"Direttiva 41\" con la quale definiva sin nei dettagli tattici lo sviluppo previsto della nuova grande offensiva e delineava, in realt\u00e0 in modo abbastanza nebuloso, gli obiettivi geostrategici dell'operazione Blu (\"Fall Blau\" in tedesco) da cui si aspettava un successo decisivo. L'offensiva tedesca, che avrebbe impegnato due gruppi di armate, oltre un milione di soldati con circa carri armati, supportati da quattro armate satelliti rumene, italiane e ungheresi (altri uomini circa) sarebbe stata scatenata nella Russia meridionale con lo scopo di conquistare i bacini del Don e del Volga, distruggere le importanti industrie di Stalingrado (nodo di comunicazioni ferroviarie e fluviali e centro produttivo meccanico importantissimo) e quindi puntare fino ai pozzi petroliferi del Caucaso, assicurando alla Germania le risorse energetiche sufficienti per proseguire la guerra. Tale ambiziosa direttiva si basava principalmente sull'errato assunto da parte di Hitler di un presunto esaurimento irreversibile, materiale e morale, dell'Armata Rossa dopo le enormi perdite subite nella campagna 1941-42.\nL'operazione, inizialmente prevista per i primi di maggio, sub\u00ec notevoli ritardi a causa dell'aspra resistenza sovietica nell'assedio di Sebastopoli, della necessit\u00e0 di eseguire alcune operazioni preliminari di rettifica del fronte e di opporsi ad alcuni prematuri e inefficaci tentativi offensivi sovietici (seconda battaglia di Char'kov). Di fatto, dopo questi successi tedeschi che costarono oltre perdite ai sovietici e favorirono notevolmente il successo iniziale dell'operazione \"Blau\", l'offensiva inizi\u00f2 il 28 giugno nella regione di Vorone\u017e e il 30 giugno in quella del Donec. Il successo tedesco, favorito anche da grossi errori d'informazione e di pianificazione di Stalin e dello Stavka fu immediato e port\u00f2 al rapido sfondamento generale del fronte russo meridionale. In realt\u00e0 le ambiziose manovre di accerchiamento ideate da Hitler e dai suoi generali riuscirono solo in parte anche a causa dei tempestivi ordini di ritirata diramati da Stalin per evitare nuove catastrofiche sconfitte, ma i guadagni territoriali furono notevoli e rapidissimi.\nMentre la ritirata sovietica in direzione del Don, di Stalingrado e del Caucaso rischiava di degenerare in rotta, i due gruppi d'Armate tedeschi procedevano verso est (Gruppo d'armate B del generale Maximilian von Weichs) e verso sud (Gruppo d'armate A del feldmaresciallo Wilhelm List) occupando in successione Vorone\u017e, Millerovo e Rostov. Mentre le truppe di Hitler procedevano nell'assolata steppa estiva, le truppe di appoggio satelliti italiane, rumene e ungheresi si schieravano progressivamente per difendere i fianchi allungati sul Don. A met\u00e0 luglio la 6\u00aa Armata tedesca, punta di diamante del Gruppo d'armate B, si avvicinava alla grande ansa del Don e affrontava le nuove truppe sovietiche affrettatamente impegnate da Stalin per frenare l'avanzata tedesca verso il Don e il Volga. Stalingrado, per la prima volta dall'inizio della \"grande guerra patriottica\", era realmente minacciata e aveva cos\u00ec inizio la grande battaglia.\nPrima fase della battaglia.\nLa marcia su Stalingrado.\nSecondo la storiografia sovietica la battaglia di Stalingrado ebbe inizio il 17 luglio 1942; in questa data il raggruppamento offensivo tedesco del generale Friedrich Paulus, comandante in capo della 6\u00aa Armata, entrava in contatto nella grande ansa del Don con le forze sovietiche che Stalin aveva raggruppato con grande difficolt\u00e0, essendo provenienti dalle riserve strategiche dello Stavka, schierate molto lontane dal settore meridionale del fronte orientale, per sbarrare l'accesso al Volga e alla citt\u00e0 che portava il nome del dittatore.\nFin dall'inizio le forze sovietiche (62\u00aa Armata, 63\u00aa Armata e 64\u00aa Armata) pur in parte disorganizzate e demoralizzate dalla vista delle masse di truppe in rotta e dalla fiumana dei civili in fuga, dimostrarono combattivit\u00e0 e cercarono, con i loro scarsi mezzi, di frenare le colonne corazzate tedesche le quali, pur apparentemente inarrestabili, avevano seri problemi di rifornimenti di carburante con conseguente necessit\u00e0 di alcune pause dell'avanzata.\nLa citt\u00e0 di Stalingrado era di fondamentale importanza strategico-economica per l'Unione Sovietica: la sua perdita avrebbe intaccato in modo rilevante le risorse industriali e avrebbe compromesso i collegamenti con il Caucaso e i suoi vitali bacini petroliferi. Per Stalin inoltre costituiva un motivo di propaganda bellica e di prestigio personale giacch\u00e9 era intitolata a lui; il dittatore sovietico era anche convinto del possibile rischio di un crollo morale dell'Armata Rossa e dell'intero Paese nel caso di ulteriori ripiegamenti senza combattere e dell'abbandono di terre della Russia \"profonda\". Per queste ragioni, dopo le iniziali ritirate estive, Stalin diram\u00f2 il famoso \"prikaz\" n. 227 del 28 luglio con cui esortava alla resistenza sul posto e ordinava di rafforzare la disciplina e la lotta contro i \"seminatori di panico\". Stalin s'impegn\u00f2 quindi con grande energia in una difesa a oltranza di Stalingrado e della regione Don-Volga, richiamando tutte le forze disponibili. A tale scopo decise di impiegare i suoi migliori generali, inviando prima sul posto Aleksandr Michajlovi\u010d Vasilevskij e quindi a fine agosto spedendo anche Georgij Konstantinovi\u010d \u017dukov, e sostituendo continuamente i comandanti sul campo alla ricerca di nuovi uomini pi\u00f9 capaci.\nIl Fronte di Stalingrado, inizialmente al comando del maresciallo Sem\u00ebn Konstantinovi\u010d Timo\u0161enko, pass\u00f2 cos\u00ec prima all'incapace generale Vasilij Gordov e quindi venne assegnato all'esperto e duro generale Andrej Ivanovi\u010d Er\u00ebmenko; mentre alla 62\u00aa Armata, nucleo principale delle difese sovietiche, il generale Anton Lopatin venne sostituito a partire dal 12 settembre, quando gi\u00e0 l'armata era stata respinta dentro Stalingrado, con il generale Vasilij Ivanovi\u010d \u010cujkov.\nLe prime fasi della battaglia furono caratterizzate da tenaci sforzi difensivi sovietici, che vennero costantemente superati dalle forze tedesche dopo duri scontri, e da alcuni tentativi di contrattacco delle limitate forze corazzate sovietiche disponibili che vennero schiacciate, con pesanti perdite, dalle manovre delle Panzer-Division tedesche (24. e 16. Panzer-Division). Il generale Paulus fece piena mostra delle sue qualit\u00e0 di professionista estremamente preparato e di stratega meticoloso e intelligente: a fine luglio le difese sovietiche nella grande ansa del Don erano ormai state disperse o distrutte e le truppe rimaste tentavano di ripiegare combattendo a est del Don, mentre la situazione si aggravava ulteriormente con il profilarsi della minaccia da sud proveniente dalla 4. Panzerarmee del generale Hermann Hoth, che Hitler aveva dirottato dalla sua iniziale destinazione nel Caucaso per accelerare le operazioni contro Stalingrado da cui il F\u00fchrer si aspettava un decisivo successo strategico e propagandistico.\nDurante la prima settimana di agosto il generale Paulus rastrell\u00f2 metodicamente la regione a ovest del Don e si riorganizz\u00f2 per attraversare il fiume puntando quindi su Stalingrado mentre il generale Hoth, gi\u00e0 a est del fiume, progred\u00ec verso nord a partire dalla regione di Kotel'nikovo-Abganerovo sempre in direzione della citt\u00e0, frenato dalla tenace difesa delle truppe sovietiche.\nAgosto e settembre, la battaglia nelle rovine di Stalingrado.\nLa fase pi\u00f9 drammatica della battaglia dal punto di vista sovietico ebbe inizio il 21 agosto 1942: in quella giornata la 6\u00aa Armata del generale Paulus conquistava teste di ponte a est del Don e lanciava le sue forze corazzate concentrate in una puntata diretta nel corridoio Don-Volga in direzione di quest'ultimo fiume nella regione settentrionale della citt\u00e0. Il 23 agosto 1942 la 16. Panzer-Division del generale monco Hans-Valentin Hube, dopo aver superato una debole resistenza, irrompeva improvvisamente sul Volga a nord di Stalingrado tagliando fuori in questo modo la citt\u00e0 dai collegamenti da nord.\nLa guerra si manifest\u00f2 per la prima volta agli abitanti di Stalingrado in tutta la sua drammaticit\u00e0 nel pomeriggio di quello stesso 23 agosto, quando la Luftwaffe esegu\u00ec il primo massiccio e devastante bombardamento a tappeto, colpendo duramente la popolazione civile. La coraggiosa difesa contraerea di un gruppo di ragazze-soldato rappresent\u00f2 un primo segnale della volont\u00e0 di battersi delle truppe. La popolazione era rimasta in gran parte bloccata dentro la citt\u00e0, sia a causa della rapidit\u00e0 dell'avanzata tedesca, ma anche per la volont\u00e0 di Stalin di non autorizzare un'evacuazione per non scatenare il panico e per dare un segnale di ottimistica tenacia.\nNella notte tra il 23 e il 24 agosto, Stalin intervenne personalmente telefonando al generale Er\u00ebmenko (passato al comando del Fronte di Stalingrado dal 9 agosto) spronandolo brutalmente a resistere, a contrattaccare e a non farsi prendere dal panico. Dietro la maschera di risolutezza, il dittatore sovietico era probabilmente consapevole della drammaticit\u00e0 della situazione, ma in quelle stesse ore egli continu\u00f2 a mostrare ottimismo durante i burrascosi incontri al Cremlino direttamente con Winston Churchill, giunto a Mosca anche per comunicare al suo alleato l'infausta notizia che non ci sarebbe stato alcun secondo fronte in Europa nel 1942, e che quindi l'Unione Sovietica avrebbe dovuto resistere da sola.\nNei giorni successivi Stalin richiam\u00f2 a sud dalla regione di Mosca il generale \u017dukov per organizzare immediati e frettolosi contrattacchi (con truppe e mezzi inadeguati) a nord della testa di ponte tedesca sul Volga nella speranza di allentare la pressione nemica sulla citt\u00e0; questi contrattacchi, sferrati a pi\u00f9 riprese alla fine di agosto e ancora a settembre, fallirono tutti con sanguinose perdite di uomini e mezzi. Le colline a nord di Stalingrado si trasformarono in un cimitero di carri armati sovietici distrutti dagli anticarro tedeschi. In questo modo, tuttavia, Stalin riusc\u00ec almeno a impedire un'estensione della testa di ponte verso sud e il centro della citt\u00e0, creando problemi ai tedeschi e al generale Paulus, anch'egli alla ricerca di rinforzi ed equipaggiamenti di rincalzo.\nNei primi giorni di settembre, la situazione sovietica peggior\u00f2 ulteriormente con la comparsa da sud della 4\u00aa Armata corazzata del generale Hoth che, con un'abile manovra di aggiramento, super\u00f2 le precarie difese sovietiche, si colleg\u00f2 il 4 settembre con le truppe della 6\u00aa Armata in avanzata frontale da ovest verso Stalingrado e raggiunse a sua volta il Volga a sud della citt\u00e0. Ora la 62\u00aa Armata (di cui \u010cujkov avrebbe assunto il comando il 12 settembre) si trovava, gravemente indebolita, isolata da nord dai panzer di Hube, da sud dalle truppe di Hoth, attaccata frontalmente dal grosso della 6\u00aa Armata di Paulus e con le spalle al Volga. In questa fase lo spazio occupato dai sovietici a ovest del fiume era appena di alcuni chilometri.\nProprio il 12 settembre Hitler conferiva con i generali Paulus e von Weichs (comandante del Gruppo d'Armate \"B\" da cui dipendeva la 6\u00aa Armata) al suo Quartier generale ucraino di Vinnycja; a dispetto dei resoconti \"post-factum\", sembra che la riunione sia stata caratterizzata da un certo ottimismo generale anche da parte dei comandanti sul campo, prevalentemente preoccupati da aspetti di natura logistica ma piuttosto sicuri di ottenere una definitiva vittoria nell'area e di conquistare la citt\u00e0 entro dieci giorni; inoltre si parl\u00f2 a lungo dei piani da eseguire dopo la vittoriosa conclusione della battaglia. Sempre in quello stesso giorno, al Cremlino cominciavano anche le discussioni tra Stalin, Vasilevskij e \u017dukov, richiamati dal fronte per riesaminare la situazione dopo i fallimentari contrattacchi sovietici, da cui sarebbero scaturiti i primi progetti della successiva controffensiva strategica di novembre (operazione Urano).\nIl 13 settembre inizi\u00f2 la fase pi\u00f9 sanguinosa della battaglia: la 6\u00aa Armata (alla quale, sotto il comando del generale Paulus, erano state aggregate operativamente anche le truppe del generale Hoth che erano posizionate a sud della citt\u00e0) sferrava il primo massiccio attacco frontale contro la citt\u00e0 e la battaglia si trasformava in una lotta quartiere per quartiere, palazzo per palazzo, e stanza per stanza. La citt\u00e0 si trovava ormai in una situazione drammatica: devastata dai bombardamenti e in preda agli incendi, gli approdi dei battelli per l'oltre-Volga distrutti, la popolazione evacuata nel caos, sui battelli colpiti sistematicamente dagli aerei tedeschi, le truppe sovietiche asserragliate nei palazzi in rovina o nelle fabbriche devastate, i quartier generali disposti in precari bunker sul margine del fiume, i depositi di petrolio in fiamme.\nIl generale \u010cujkov posizion\u00f2 i suoi posti di comando vicinissimo alle prime linee, rischiando spesso la vita. Ufficiale molto energico, impermeabile al pessimismo e pieno di risorse, organizz\u00f2 la ostinata resistenza della sua 62\u00aa Armata con lo scopo di impedire la conquista della citt\u00e0 da parte dei tedeschi, di logorare le forze nemiche e di guadagnare tempo per permettere allo Stavka e a Stalin di organizzare le forze di riserva necessarie per una grande offensiva invernale. Il generale \u017dukov aveva stabilito in 45 giorni, poi diventati due mesi, il tempo necessario a scatenare il grande attacco durante il quale la 62\u00aa Armata combatt\u00e9 tenacemente sulle rovine di Stalingrado. \"A Stalingrado il tempo \u00e8 sangue\", divenne il motto sovietico di quei giorni, parafrasando il pi\u00f9 famoso \"il tempo \u00e8 denaro\".\nL'attacco in forze del generale Paulus del 13 settembre, appoggiato dall'intervento in massa della Luftwaffe, si scaten\u00f2 molto violento, con l'impiego diretto nelle vie cittadine dei panzer, nella parte centro-meridionale della citt\u00e0 in direzione degli approdi principali sul Volga; era nel progetto del generale tedesco raggiungere il fiume in pi\u00f9 punti, conquistare i vari imbarcaderi per i traghetti, frazionare e distruggere separatamente le varie sacche di resistenza, isolandole, se possibile, dal fiume con un'avanzata progressiva lungo la riva in direzione nord. Secondo Paulus la mancanza di mezzi adeguati rendeva impossibile un eventuale piano di attraversamento del fiume, prima di aver distrutto la 62\u00aa Armata sovietica a ovest del Volga, per bloccare completamente l'afflusso degli aiuti che giungevano da est per mezzo dei traghetti. I tedeschi quindi dovettero sferrare una serie di attacchi frontali, dispendiosi e lenti, per conquistare in successione una via, un palazzo, una piazza, una stazione ferroviaria o una fabbrica in scontri ravvicinati sempre pi\u00f9 aspri, affidandosi principalmente alla superiore potenza di fuoco derivante dai carri armati e dall'aviazione.\nI primi giorni sembrarono confortare i progetti del generale Paulus: i tedeschi riuscirono a sfondare e a raggiungere il Volga, bersagliarono i traghetti sovietici, occuparono la stazione ferroviaria principale (\"Stalingrad-1\") ed estesero le loro conquiste verso il centro cittadino impossessandosi momentaneamente dell'importante Mamaev Kurgan (antica collina sepolcrale che dominava le rive del fiume). Altri reparti tedeschi rastrellarono anche i quartieri meridionali e conquistarono la stazione ferroviaria meridionale (\"Stalingrad-2\"). \u010cujkov, convinto della necessit\u00e0 di una difesa aggressiva basata su incursioni e scontri ravvicinati per diminuire il vantaggio di potenza di fuoco dei tedeschi, contrattacc\u00f2 subito con l'aiuto di rinforzi scelti (13\u00aa Divisione della Guardia del generale Rodimcev) traghettati faticosamente nella notte dall'oltre-Volga. Il contrattacco ebbe successo, frenando la spinta tedesca, riconquistando la Mamaev Kurgan e riprendendo momentaneamente la stazione che per\u00f2 sarebbe stata presto ripersa dopo scontri molto violenti. Risult\u00f2 invece impossibile allontanare i tedeschi dal Volga.\nIl miglioramento della situazione per i sovietici fu solo momentaneo: i tedeschi progredirono ancora verso il centro cittadino, la Mamaev Kurgan continu\u00f2 a cambiare di mano per numerose settimane, la parte meridionale della citt\u00e0 a sud del torrente Tsaritsa venne completamente conquistata dopo i cruenti combattimenti nel grande silos del grano. Alla fine di settembre il generale Paulus arriv\u00f2 a piantare la bandiera del Reich sulla Piazza Rossa di Stalingrado nel centro cittadino.\nAl di l\u00e0 degli apparenti successi tattici la situazione del generale Paulus rimaneva non facile come confermato dalle continue richieste di rinforzi e dal nervosismo, manifestato anche dall'accentuarsi del suo tic al volto e della sua gastroenterite somatica. I sovietici non apparivano scoraggiati e continuavano a battersi con contrattacchi che costringevano a riprendere i combattimenti sempre negli stessi posti e per le stesse rovine. Le perdite tedesche salivano, il morale delle truppe cominciava a risentire della durezza e della lunghezza inattesa degli scontri, i continui attacchi sui fianchi dello schieramento tedesco sul Volga costringevano Paulus a dirottare parte delle forze a nord per proteggere il corridoio Don-Volga. Di notte attraverso il Volga i sovietici ricevevano rinforzi freschi e equipaggiamenti senza che la Luftwaffe o l'artiglieria tedesca riuscissero a interromperne il flusso. Nonostante questi problemi il 30 settembre Hitler espresse pubblicamente per la prima volta la sua ottimistica certezza di vittoria e la convinzione dell'invincibilit\u00e0 delle armi tedesche: il successo a Stalingrado era sicuro e nessuno avrebbe pi\u00f9 allontanato i tedeschi dal Volga.\nOttobre, i tedeschi vicini alla vittoria.\nLa situazione del generale \u010cujkov appariva pi\u00f9 grave (anche lui aveva problemi di salute, con una dermatite alle mani accentuata dalla tensione della battaglia): sottoposto ai continui attacchi tedeschi, in forte inferiorit\u00e0 numerica e di mezzi, con il cielo dominato dalla Luftwaffe, isolato dal resto delle forze sovietiche. Le perdite della 62\u00aa Armata, data la natura degli scontri a distanza ravvicinata e la potenza di fuoco tedesca, erano ingenti; solo grazie al continuo afflusso di divisioni fresche attraverso il Volga con i traghetti notturni il generale riusc\u00ec ancora a sostenere la difesa e a contrattaccare localmente mentre la battaglia progressivamente si spostava verso la parte settentrionale della citt\u00e0 nei quartieri operai adiacenti alle grandi fabbriche (\"Barrikady\", \"Krasnij Oktjabr\", Lazur e la fabbrica di trattori, una delle pi\u00f9 grandi dell'Unione Sovietica che stava producendo carri armati).\nEntro i primi di ottobre almeno altre sei divisioni avevano rinforzato le indebolite truppe di \u010cujkov (tra cui alcuni reparti siberiani dei generali Batjuk, Gurtev, Gorisnij e Zoludev) permettendo di mantenere un perimetro difensivo oscillante, secondo i settori, tra i 2\u00a0km e le poche centinaia di metri a ovest del Volga nelle aree centrali e settentrionali di Stalingrado; la parte meridionale della citt\u00e0 era ormai completamente perduta.\nI tedeschi sferrarono dentro la citt\u00e0 tre grandi offensive (il 13 settembre, il 14 ottobre e l'11 novembre) cercando di ottenere risultati decisivi, ma in realt\u00e0 gli scontri furono incessanti durante tutta la battaglia con combattimenti che si accendevano continuamente in tutti i settori, anche in aree gi\u00e0 conquistate dalla 6\u00aa Armata; non ci furono mai vere tregue e i tedeschi, secondo i piani di \u010cujkov, furono costantemente impegnati, sia di giorno sia di notte. I sovietici contrattaccavano soprattutto di notte, sfuggendo alla Luftwaffe, in piccole colonne d'assalto armate di fucili automatici o armi bianche per colpire i capisaldi avanzati tedeschi o i centri di comando nelle retrovie; improvvisi e violenti scontri ravvicinati esplodevano nelle palazzine diroccate, tra le macerie delle fabbriche o nei condotti di scolo delle acque verso il fiume. In tutti i quartieri operavano i cecchini delle due parti (molti tiratori scelti sovietici, uomini e donne, diventarono celebri, come Vasilij Grigor'evi\u010d Zajcev).\nLe \"fortezze\" sovietiche in mezzo alle rovine (spesso costituite solo da pochi uomini e poche mitragliatrici pesanti) si difendevano in tutte le direzioni fino all'ultimo uomo, come nel caso della famosa \"casa di Pavlov\" (un sergente sovietico che difese il caposaldo per settimane con poche decine di uomini). Non manc\u00f2 un eccesso retorico della propaganda per magnificare queste imprese, ma nel complesso la 62\u00aa Armata si batt\u00e9 con grande accanimento e abilit\u00e0.\nAnche alcuni civili parteciparono agli scontri e vennero incorporati nei reparti; molto modesto invece fu il sostegno dell'aviazione sovietica, mentre importante fu il ruolo giocato dall'artiglieria pesante posizionata al riparo sulla riva orientale del Volga che, organizzata dal generale Nikolaj Nikolaevi\u010d Voronov, ripetutamente colp\u00ec i concentramenti tedeschi e sferr\u00f2 a volte degli efficaci bombardamenti di sorpresa con effetti distruttivi sui reparti nemici colti allo scoperto.\nI tedeschi, nonostante tutte le difficolt\u00e0, ottennero numerosi successi e sembrarono pi\u00f9 volte sul punto di giungere alla vittoria; il generale Paulus condusse la battaglia con tenacia, anche se il generale Wolfram von Richthofen, il comandante della \"Luftflotte 4\", rimprover\u00f2 al generale e alle truppe una certa mancanza di energia combattiva e un'insufficiente risolutezza. In realt\u00e0 nel complesso i soldati della 6\u00aa Armata si impegnarono con abilit\u00e0 e disciplina nei duri scontri casa per casa (un tipo di guerra che i tedeschi denominavano spregiativamente \"Rattenkrieg\" - \"guerra dei topi\"). Nella prima met\u00e0 di ottobre il generale conquist\u00f2 definitivamente il cosiddetto saliente di Orlovka nella parte settentrionale della citt\u00e0 infliggendo dure perdite ai reparti sovietici che vi erano rimasti accerchiati, respinse nuovi tentativi di contrattacco da nord da parte delle truppe del generale \u017dukov e riorganizz\u00f2 il suo dispositivo offensivo per l'attacco decisivo nella zona delle grandi fabbriche. A questo scopo ottenne finalmente alcune divisioni di rinforzo (ritirate dai fianchi del suo schieramento che quindi furono sempre pi\u00f9 affidati alle truppe \"satelliti\" rumene e italiane) e soprattutto numerosi battaglioni di pionieri d'assalto (provenienti per via aerea dalla Germania e da Creta) esperti negli scontri a distanza ravvicinata.\nIl grande attacco tedesco del 14 ottobre nella parte settentrionale di Stalingrado ebbe inizio con un nuovo pesante bombardamento aereo seguito dall'avanzata di tre divisioni fresche precedute dai pionieri d'assalto e rinforzate da molti carri armati; fu questo il momento pi\u00f9 critico per i sovietici e per il generale \u010cujkov che sub\u00ec anche un bombardamento del suo comando, rischi\u00f2 di morire bruciato nell'incendio dei depositi di benzina e perse per alcune ore tutti i collegamenti con le sue truppe. Il generale Er\u00ebmenko, momentaneamente trasferitosi sulla riva occidentale del Volga per osservare personalmente l'andamento della battaglia, fu testimone diretto della gravit\u00e0 della situazione: la divisione siberiana del generale Zoludev, posta a difesa della fabbrica di trattori, aveva sub\u00ecto in pieno l'attacco tedesco ed era stata praticamente distrutta (solo piccoli reparti erano ancora in combattimento all'interno della fabbrica); nello squarcio si riversavano le truppe tedesche che, pur continuando a subire gravi perdite specie di mezzi corazzati, spesso vittime di imboscate a distanza ravvicinata nei labirinti delle strade dei quartieri operai e tra le macerie delle fabbriche, stavano progredendo verso il fiume per frazionare nuovamente la 62\u00aa Armata. In effetti nella giornata le truppe d'assalto tedesche raggiunsero per la seconda volta il Volga, divisero in due parti le truppe sovietiche e cominciarono a progredire verso sud lungo la riva in direzione delle altre fabbriche.\nNonostante questi importanti successi, i tedeschi giunsero nuovamente a un punto morto: l'avanzata verso sud a partire dalla fabbrica di trattori venne fermata dalle truppe del colonnello Gurtev e dalla nuova divisione del colonnello Ivan Ljudnikov (precipitosamente trasportata dall'oltre-Volga), l'artiglieria sovietica colp\u00ec sul fianco le colonne tedesche, alcuni contrattacchi ristabilirono la situazione, aspri scontri si prolungarono nelle fabbriche \"Barrikady\" e \"Krasnij Oktiabr\" (che si rivelarono praticamente imprendibili) esaurendo le forze d'assalto tedesche. I combattimenti si prolungarono quasi fino alla fine di ottobre ma anche questa volta la 62\u00aa Armata, pur con gravi perdite e ridotta a due teste di ponte separate, aveva resistito. La situazione tuttavia si era fortemente aggravata (da cui i continui appelli di \u010cujkov per avere pi\u00f9 rinforzi e rifornimenti): lo spazio di manovra era ormai quasi inesistente, le perdite erano molto elevate, i feriti si ammassavano abbandonati sulle rive del Volga in attesa di essere traghettati a oriente, i rimpiazzi e i rifornimenti erano resi sempre pi\u00f9 precari a causa del fuoco delle armi tedesche che dominava il corso del fiume. Solo il morale degli uomini rimaneva buono, forse per la consapevolezza dell'importanza della lotta che stavano conducendo.\nAnche al centro la situazione si era ulteriormente complicata poich\u00e9 i tedeschi avevano riconquistato ancora una volta la Mamaev Kurgan e alcuni capisaldi famosi come la \"casa a forma di L\", la \"casa dei ferrovieri\" e la \"casa degli specialisti\", mettendo in difficolt\u00e0 la 13\u00aa Divisione di Rodimcev; ma queste solide truppe d'assalto, non scoraggiate, continuarono a battersi nel centro cittadino, spalle al Volga, contrattaccando e riconquistando una parte del terreno perduto.\nDurante questi drammatici scontri di ottobre Stalin aveva sollecitato \u017dukov, Vasilevskij ed Er\u00ebmenko (in questo periodo ormai impegnati in pieno nell'organizzazione della grande controffensiva prevista dallo Stavka) a non abbandonare \u010cujkov, a costituire truppe di riserva a est del Volga e a sferrare contrattacchi di diversione sia a nord di Stalingrado (con le truppe del generale Rokossovskij), sia a sud della citt\u00e0 (dalla zona dei laghi salati). Sempre dubbioso della capacit\u00e0 di resistenza delle sue truppe, Stalin temeva ancora che la caduta della citt\u00e0 avrebbe causato, oltre alle enormi ripercussioni dal punto di vista politico, morale e propagandistico, anche la rovina dei suoi grandiosi progetti di controffensiva invernale.\nIl nervosismo, in realt\u00e0, era il sentimento predominante anche tra i tedeschi: Paulus era segnato psichicamente e fisicamente dalla lunga lotta e in parte anche dalle critiche a lui rivolte; le truppe erano esasperate ed esaurite dalle perdite e dalla durezza degli interminabili scontri; anche nell'opinione pubblica tedesca, dopo l'euforia iniziale di settembre, al di l\u00e0 della facciata di ottimismo ostentata dalla propaganda, regnava ormai un sentimento di ansiosa attesa e di preoccupazione per l'esito della battaglia.\nNovembre, gli ultimi scontri dentro la citt\u00e0.\nL'8 novembre 1942 Adolf Hitler, durante la tradizionale cerimonia di commemorazione del \"Putsch della birreria\" a Monaco, tornava a far sentire la sua voce sull'argomento Stalingrado. Nonostante le notizie sfavorevoli provenienti dal Nordafrica (la Seconda battaglia di El Alamein finita con la sconfitta di Rommel e lo sbarco angloamericano in Algeria e Marocco), egli proclam\u00f2 nuovamente la certezza della vittoria e anzi dichiar\u00f2 virtualmente vinta la battaglia di Stalingrado. Quel che rimaneva da fare era solo rastrellare le ultime sacche di resistenza, il risultato era ormai definitivamente segnato a favore della Germania nazista. A parte le clamorose dichiarazioni pubbliche, i sentimenti di Hitler in questo periodo erano molto meno trionfalistici: mostravano in realt\u00e0 una grande preoccupazione per l'avvicinarsi dell'inverno e per il continuo indebolimento delle truppe tedesche sul fronte Orientale. Al generale Paulus e alle truppe gli incitamenti del F\u00fchrer servirono a rinsaldare il morale, a mostrare le difficolt\u00e0 ancor maggiori dei sovietici e a invitare a sfruttare l'imminente congelamento del Volga per fare un ultimo sforzo.\nAi primi di novembre grosse lastre di ghiaccio cominciavano a formarsi nel grande fiume rendendo progressivamente pi\u00f9 difficile la navigazione con un'ulteriore forte riduzione dei rifornimenti per la 62\u00aa Armata, abbarbicata alla sua precaria testa di ponte; inoltre in questo periodo le quote di rimpiazzi e rifornimenti assegnati al generale \u010cujkov vennero ancora ridotte per decisione dello Stavka a favore della costituzione delle due masse offensive per l'operazione Urano. Per \u010cujkov, pur a conoscenza dei progetti dell'Alto Comando Sovietico, la situazione diventava sempre pi\u00f9 difficile (\u00abEravamo all'ultimo respiro\u00bb, avrebbe detto anni dopo, ricordando quelle giornate).\nL'11 novembre Paulus, seguendo gli incitamenti del F\u00fchrer e sperando di sfruttare le difficolt\u00e0 di rifornimento dei sovietici, sferrava la sua ultima offensiva generale con l'impiego di tutte le sue truppe pi\u00f9 fresche, allo scopo di distruggere le ultime teste di ponte e ributtare nel fiume i resti della 62\u00aa Armata. In un primo momento l'attacco sembr\u00f2 avere successo: i tedeschi si spinsero nel cuore delle residue difese sovietiche al centro, frantumarono la divisione di Ljudnikov, conquistarono una parte della fabbrica \"Krasnij Oktiabr\" e raggiunsero per la terza volta le rive del Volga, provocando un'ultima crisi nel comando sovietico. Ma, nei giorni seguenti, anche quest'ultima offensiva si esaur\u00ec di fronte a nuove gravi perdite, a violenti contrattacchi dei resti della divisione di Ljudnikov e alla capacit\u00e0 di resistenza degli ultimi capisaldi sovietici. I tentativi di Paulus continuarono ancora per alcuni giorni; il 19 novembre 1942 la 62\u00aa Armata di \u010cuikov era ormai confinata in tre teste di ponte separate. A nord della fabbrica di trattori quella al comando del colonnello Gorochov, al centro la piccola sacca di Ljudnikov e a sud il grosso delle truppe di \u010cujkov a est della Mamaev Kurgan con i resti delle divisioni di Rodmicev, Batjuk, Gurtev e Gorisnij; la profondit\u00e0 massima di terreno occupato dai sovietici era di un chilometro e mezzo e in alcuni punti si riduceva a poche centinaia di metri.\nMa proprio il 19 novembre Paulus, apparentemente vicino alla vittoria, ricevette la sorprendente comunicazione proveniente dal comando del gruppo di armate di interrompere tutte le azioni offensive a Stalingrado e di disimpegnare forze mobili da impiegare a ovest verso il Don. Era cominciata l'operazione Urano.\nOperazione Urano.\nOrdine di battaglia.\nOrdine di battaglia dell'Armata Rossa nel settore meridionale del fronte orientale il 19 novembre 1942 (operazione Urano):\nRiserve del fronte di Stalingrado:\nLa manovra a tenaglia dell'Armata Rossa.\nMostrando notevoli capacit\u00e0 organizzative, Stalin e lo Stavka riuscirono a realizzare un piano (denominato in codice \"operazione Urano\", in russo \"\u041e\u043f\u0435\u0440\u0430\u0446\u0438\u044f \u00ab\u0423\u0440\u0430\u043d\u00bb\") molto semplice nella sua articolazione fondamentale ma di grande complessit\u00e0 per le dimensioni, gli obiettivi previsti e le forze da impiegare per ottenere un risultato decisivo non solo per l'esito della battaglia di Stalingrado, ma anche per i destini del fronte orientale e dell'intera seconda guerra mondiale.\nSi trattava di predisporre un'operazione risolutiva di grande ampiezza per accerchiare con una manovra a tenaglia il raggruppamento dell'Asse tra il Don e il Volga: un piano apparentemente prevedibile, ma reso efficace dall'assoluta segretezza in cui fu preparato e attuato. In aiuto dei sovietici vennero anche le decisioni della dirigenza politica e militare tedesca che, contrariamente a considerazioni prudenziali che avrebbero consigliato una ritirata invernale dalle posizioni raggiunte nella regione di Stalingrado (vista l'impossibilit\u00e0 di conquistare definitivamente la citt\u00e0 e di stabilirsi saldamente sul Volga), decise invece di mantenere le posizioni conquistate.\nHitler, l'OKW (Alto comando della Wehrmacht) e anche l'OKH (Alto comando dell'Esercito) in primo luogo erano convinti che le risorse dell'Armata Rossa, ancora efficaci in fase difensiva, non fossero assolutamente in grado di organizzare e condurre una controffensiva di ampiezza strategica; questa valutazione era condivisa anche da Reinhard Gehlen, l'esperto capo del Servizio segreto dell'Esercito sul fronte orientale. Hitler, inoltre, riteneva necessario non abbandonare le zone conquistate intorno e nella citt\u00e0 al fine di rafforzare il proprio prestigio personale dopo le reiterate dichiarazioni di sicura vittoria, mantenere la coesione dei suoi alleati e controbilanciare a livello internazionale gli effetti della controffensiva anglosassone in Nordafrica.\nLa tenace resistenza della 62\u00aa Armata sovietica ebbe quindi due importanti conseguenze: innanzitutto imped\u00ec alla Wehrmacht di attestarsi saldamente sul Volga allo scopo di interrompere i collegamenti sovietici con i campi petroliferi caucasici; in secondo luogo, diede allo Stavka il tempo necessario a raccogliere e organizzare metodicamente forze adeguate alla gigantesca manovra programmata. La pianificazione sovietica si svilupp\u00f2 a partire dalla riunione al Cremlino del 13 settembre 1942 tra Stalin e i generali Vasilevskij e \u017dukov. Il progetto prese corpo con la costante supervisione personale di Stalin (desideroso di prendersi finalmente la rivincita su Hitler ma preoccupato fino all'ultimo della fattibilit\u00e0 per l'Armata Rossa di un simile grandioso piano), coordinato dai due generali e con gli importanti contributi del generale Nikolaj Vatutin e del generale Andrej Er\u00ebmenko che, molto fiduciosi, spinsero per un ulteriore ampliamento del progetto e per un grande potenziamento dei reparti corazzati da impiegare.\nDurante la fase preparatoria durata quasi due mesi i corpi corazzati e meccanizzati, affluiti dalle retrovie o ricostituiti dopo le catastrofiche perdite estive, vennero equipaggiati con i moderni carri armati T-34 e riorganizzati per condurre avanzate veloci in profondit\u00e0. Secondo la nuova direttiva di Stalin dell'ottobre del 1942, il compito dei nuovi corpi meccanizzati doveva d'ora in poi consistere nello sfruttamento in profondit\u00e0, alla massima velocit\u00e0 e alla massima distanza, degli sfondamenti ottenuti con la fanteria e il massiccio intervento dell'artiglieria concentrata, disgregando le riserve del nemico, seminando il panico e la confusione nelle retrovie e nei comandi avversari. Queste tattiche causarono forti perdite e grandi difficolt\u00e0 logistiche, ma nel complesso risultarono efficaci sorprendendo almeno inizialmente i comandi e le truppe tedesche. Nella fase iniziale sarebbero stati impegnati sette corpi corazzati o meccanizzati (circa carri armati)\nI concentramenti per gli attacchi principali si svolsero lentamente, a causa soprattutto delle carenze logistiche, nel massimo segreto e utilizzando vari stratagemmi di mascheramento per evitare la loro individuazione da parte dei tedeschi e quindi il rischio di attacchi aerei; in particolare i corpi corazzati furono portati avanti solo all'ultimo momento per sfruttare al massimo l'effetto sorpresa. I raggruppamenti avvennero a 200 chilometri a nord-ovest di Stalingrado sul Fronte di sud-ovest del generale Nikolaj Vatutin e sul Fronte del Don del generale Konstantin Rokossovskij, e a 100\u00a0km a sud della citt\u00e0 sul cosiddetto Fronte di Stalingrado del generale Andrej Er\u00ebmenko nella regione dei laghi salati.\nErano questi i tratti del fronte difesi prevalentemente dalle deboli forze rumene, scarsamente dotate di armi anticarro, con un morale non del tutto saldo e con riserve mobili insufficienti o ancora in fase di avvicinamento (XXXXVIII Panzerkorps tedesco, con circa 200 carri armati).\nGli ultimi giorni prima dell'inizio dell'offensiva furono drammatici: a Stalingrado il generale Paulus aveva ripreso i suoi attacchi, i concentramenti offensivi erano ancora in corso, il generale \u010cujkov era in grave difficolt\u00e0, Stalin ansioso e preoccupato, alcuni generali sul campo ancora dubbiosi sulla riuscita del piano. I generali \u017dukov e Vasilevskij, pi\u00f9 ottimisti, rassicurarono il dittatore sulla completezza dei preparativi, sulla prontezza e il morale delle truppe, sulle buone possibilit\u00e0 di successo. Il coordinamento operativo dei tre raggruppamenti d'attacco dei generali Vatutin, Rokossovskij ed Er\u00ebmenko fu affidato al generale Vasilevskij, l'abile stratega che era diventato il principale collaboratore militare di Stalin; Il generale \u017dukov, dopo aver giocato un ruolo fondamentale durante la preparazione dell'offensiva, si sarebbe invece portato sul fronte di R\u017eev per sferrare il 25 novembre l'operazione Marte, che sarebbe poi fallita in dicembre.\nIl 19 novembre 1942, la parola in codice \"sirena\" dava finalmente il via all'operazione Urano.\nLa caratteristica fondamentale dell'attacco fu la grande velocit\u00e0 della progressione delle colonne corazzate sovietiche soprattutto sul fronte Sud-Ovest del generale Vatutin. Dopo una coraggiosa resistenza le truppe rumene in prima linea vennero distrutte o accerchiate; in mezzo alla nebbia e al nevischio i corpi corazzati sovietici progredirono in profondit\u00e0 nonostante la scarsa visibilit\u00e0 e il terreno irregolare, travolgendo le retrovie tedesco-rumene, spargendo il panico nei comandi e negli improvvisati reparti di blocco affrettatamente costituiti dai tedeschi, e respinsero o aggirarono le poche truppe mobili di riserva tedesche disponibili. In particolare il XXXXVIII Panzerkorps tedesco del generale Ferdinand Heim, su cui Hitler aveva puntato tutte le sue speranze di contenere l'offensiva sovietica, si disgreg\u00f2 nell'oscurit\u00e0 per carenza di collegamenti e comunicazioni e incapp\u00f2 alla cieca nelle colonne corazzate sovietiche in rapida progressione, finendo per ripiegare senza aver ottenuto alcun risultato.\nI carri armati sovietici (circa 500 macchine), senza lasciarsi agganciare e rallentare dai pochi panzer tedeschi disponibili affrontarono le riserve mobili nemiche con solo una parte delle forze, mentre altre colonne le superarono, le aggirarono e intercettarono le linee di comunicazione con le retrovie. La formazione corazzata rumena, rimasta completamente isolata, fin\u00ec in mezzo alle forze corazzate sovietiche in rapida avanzata e venne praticamente distrutta dopo alcuni giorni di confusi scontri, mentre le riserve meccanizzate tedesche (22. e 14. Panzer-Division del XXXXVIII Panzerkorps) vennero costrette, dopo essersi battute coraggiosamente e aver subito gravi perdite, a ritirarsi precipitosamente per evitare di essere annientate.\nAnche il precipitoso intervento su ordine del generale Paulus delle divisioni corazzate del XIV Panzerkorps del generale Hube a ovest del Don si dimostr\u00f2 completamente inefficace; la 24. Panzer-Division e la 16. Panzer-Division, ridotte a poche decine di carri, costituirono precari \"kampfgruppen\" che vennero attaccati il 21 e 22 novembre dal 4\u00ba Corpo carri, dal 26\u00ba Corpo carri e dal 3\u00ba Corpo di cavalleria della Guardia e subirono una serie di sconfitte perdendo tutte le posizioni senza riuscire ad arrestare l'avanzata delle forze corazzate sovietiche del Fronte Sud-Ovest.\nGi\u00e0 la sera del 21 novembre i corpi corazzati sovietici erano molto vicini ai ponti sul Don e minacciavano il Comando tattico della 6\u00aa Armata del generale Paulus. Il 22 novembre le truppe del 26\u00ba Corpo carri sovietico conquistavano di sorpresa il fondamentale ponte di Kala\u010d (nell'oscurit\u00e0 vennero scambiati dai posti di guardia al ponte per mezzi corazzati tedeschi in addestramento), attraversavano il Don, respingevano i tentativi tedeschi di contrattacco e progredivano a sud del fiume per ricongiungersi con le colonne sovietiche del Fronte di Stalingrado del generale Er\u00ebmenko che, a partire dal 20 novembre, aveva sferrato la sua offensiva con un distruttivo bombardamento di artiglieria. In questo settore la resistenza rumena fu pi\u00f9 debole e il fronte rapidamente sfondato; il 4\u00ba Corpo meccanizzato sovietico (il pi\u00f9 potente dell'intero schieramento sovietico) venne gettato nel varco e super\u00f2 definitivamente le difese nemiche puntando verso ovest in direzione del Don. Anche in questo settore il contrattacco tedesco, sferrato dalla 29\u00aa Divisione motorizzata, non riusc\u00ec, dopo qualche successo iniziale, a fermare l'avanzata del 4\u00ba Corpo e quindi non ottenne alcun risultato decisivo.\nGiorno cruciale fu il 23 novembre: nel primo pomeriggio, guidati da razzi di segnalazione di colore verde, le colonne corazzate sovietiche provenienti da nord (fronte di Vatutin, 26\u00ba Corpo carri e 4\u00ba Corpo carri) e da sud (fronte di Er\u00ebmenko, 4\u00ba e 13\u00ba Corpo meccanizzato) si congiungevano nella localit\u00e0 di Sovetskij a sud del Don alcuni chilometri a sud-est di Kala\u010d. Le scene di gioia e gli scambi di vodka e salsicce tra i carristi sovietici salutarono la riuscita della manovra. A questo punto la 6\u00aa Armata e gran parte della 4\u00aa Armata corazzata tedesche si trovarono accerchiate tra il Don e il Volga; contemporaneamente le truppe rumene erano state in parte distrutte nella sacca di Raspopinskaja; mentre i reparti superstiti erano completamente disgregati e quasi inutilizzabili. Le riserve mobili tedesche non erano disponibili o gi\u00e0 esaurite; alcuni comandi di retrovia mostrarono segni di panico. Il generale Paulus era rimasto dentro la sacca secondo gli ordini del F\u00fchrer; mentre nei posti di comando di Starobelsk e Rastenburg i generali Weichs e Zeitzler, e lo stesso Hitler, apparvero confusi e sorpresi dall'evoluzione rapidamente disastrosa degli avvenimenti.\nIn quattro giorni Stalin e l'Armata Rossa avevano ottenuto l'attesa svolta decisiva della guerra da un punto di vista strategico-operativo ma anche dal punto di vista morale e politico-propagandistico. La guerra cambiava completamente volto.\nLa sacca della 6\u00aa Armata.\nI ruoli furono improvvisamente e completamente ribaltati. Gli assedianti si erano ora trasformati in assediati e i difensori in attaccanti.\nSi calcola che tra i e i soldati dell'Asse furono accerchiati in quella che sarebbe passata alla storia come la \"Sacca di Stalingrado\"; per i soldati tedeschi era il \"Kessel\", \"il calderone\", mentre Hitler denomin\u00f2 subito il territorio in cui era assediata l'armata del generale Paulus \"Festung Stalingrad\" (\"Fortezza Stalingrado\") per sottolineare il carattere di risoluta e incrollabile difesa che avrebbero dovuto assumere, nelle sue aspettative, le truppe accerchiate. Nella sacca erano bloccate 20 divisioni tedesche, di cui tre corazzate e tre motorizzate, 2 divisioni rumene, un reggimento croato e numerosi reparti logistici o di retrovia oltre a reparti specializzati di artiglieria e del genio. Vi furono anche 79 italiani, per lo pi\u00f9 autieri, inviati in citt\u00e0 per trasportare materiali nel momento pi\u00f9 aspro della battaglia.\nOrdine di battaglia.\nOrdine di battaglia della 6\u00aa Armata tedesca accerchiata nella sacca di Stalingrado (25 novembre 1942):\ncomandante in capo: colonnello generale (poi feldmaresciallo) Friedrich Paulus\ncapo di stato maggiore: maggior generale Arthur Schmidt\nIa (Operazioni) colonnello Elchlepp\nIb (approvvigionamenti) colonnello von Kunowski\nIc (Informazioni) ten. colonnello Niemeyer\nIIa (Aiutante maggiore) colonnello Wilhelm Adam.\nOperazione Tempesta Invernale.\nDecisioni operative dei comandi tedeschi e sovietici.\nDopo la chiusura della sacca (23 novembre 1942) Hitler si ritrov\u00f2 a dover scegliere tra le due sole decisioni possibili: 1) ordinare un ripiegamento immediato delle sue truppe anche a costo della perdita di una parte dei materiali e delle truppe (feriti o debilitati); 2) ordinare la resistenza sul posto, organizzando una difesa in tutte le direzioni in attesa di un soccorso dall'esterno da parte di truppe tedesche fresche opportunamente richiamate da altri fronti. A livello di comando sia i generali sul posto (in primo luogo il generale Paulus e i suoi subordinati, generale Arthur Schmidt, capo di stato maggiore dell'armata, e i cinque comandanti di corpo d'armata) sia il generale von Weichs (Gruppo d'Armate \"B\"), sia il generale Zeitzler (capo dell'OKH) fecero ripetute pressioni su Hitler a favore di un'immediata ritirata, mettendo in dubbio la possibilit\u00e0 di resistenza delle truppe accerchiate in inverno e sottolineando la difficolt\u00e0 di organizzare una pronta ed efficace controffensiva di salvataggio. Tuttavia i tentativi di convincere il F\u00fchrer della pericolosit\u00e0 della situazione fallirono di fronte alla sua ostinata risolutezza nel tenere la \"Fortezza Stalingrado\".\nLe motivazioni, sanzionate definitivamente con il suo \"Ordine tassativo\" (\"F\u00fchrerbefehl\") diramato alla 6\u00aa Armata il 24 novembre. non derivarono solo dalla sua ostinazione o dalle gi\u00e0 ricordate ragioni di prestigio personale di fronte all'opinione pubblica mondiale, ma anche da alcune valutazioni strategiche: 1) una ritirata in massa e repentina della gran quantit\u00e0 di truppe e materiali era molto difficoltosa e poteva degenerare nel caos con conseguente perdita di truppe e materiali insostituibili per contenere l'offensiva sovietica; 2) la perdita del fronte sul Volga avrebbe compromesso i risultati gi\u00e0 raggiunti dall'offensiva tedesca d'estate (in particolare sarebbe stata a rischio la copertura del fronte caucasico da cui Hitler sperava ancora di strappare le preziose risorse petrolifere di cui aveva bisogno); 3) precedenti battaglie invernali nel 1941-42, in cui grossi reparti tedeschi avevano resistito con successo bench\u00e9 accerchiati (battaglie della sacca di Demjansk e della sacca di Cholm), davano fiducia sulla possibilit\u00e0 di una difesa efficace e prolungata fino all'arrivo di una colonna di soccorso; 4) ottimistiche speranze erano riposte in un rifornimento regolare per via aerea delle truppe accerchiate nella sacca (dove erano disponibili almeno due importanti aeroporti: Pitomnik e Gumrak). In questo caso un ruolo decisivo ebbe la superficialit\u00e0 e l'arroganza di Hermann G\u00f6ring (sostenuto almeno in parte anche dal generale Hans Jeschonnek, capo di stato maggiore della Luftwaffe) che diede piene assicurazioni sulla fattibilit\u00e0 del ponte aereo nonostante le carenze organizzative e le prevedibili intemperie invernali. Grande scetticismo manifest\u00f2 invece von Richthofen, comandante sul posto dei reparti aerei tedeschi; 5) La costituzione di un forte raggruppamento strategico offensivo con numerose divisioni corazzate (inizialmente era previsto l'impiego di quattro nuove Panzer-Division richiamate dalla Francia o da altri settori del fronte Est) avrebbe potuto permettere una potente controffensiva e una rottura dell'accerchiamento.\nLa nomina del prestigioso e capace feldmaresciallo Erich von Manstein alla testa del nuovo Gruppo d'Armate del Don con l'incarico di ristabilire la situazione e sbloccare l'armata accerchiata dava una concreta possibilit\u00e0 di strappare un nuovo successo anche dalla situazione difficile verificatasi. Von Manstein, in effetti, almeno inizialmente fece mostra di grande fiducia e support\u00f2 la decisione di Hitler di mantenere la 6\u00aa Armata nella sacca di Stalingrado almeno fino a primavera ma, dopo pochi giorni, di fronte alla quantit\u00e0 e alla potenza delle forze sovietiche e alle difficolt\u00e0 logistiche e operative evidenziatesi (e anche al ritardo e all'incompletezza dei rinforzi inizialmente promessi) il feldmaresciallo perse molta della sua sicurezza e del suo ottimismo.\nQuesti elementi permettono di spiegare almeno in parte i motivi per cui il generale Paulus obbed\u00ec disciplinatamente all'ordine di Hitler, contro il parere di alcuni subordinati che lo sollecitavano a sganciarsi, e la 6\u00aa Armata rimase ferma nella sacca, abbandonando i piani di ritirata, organizzando una difesa in tutte le direzioni, cercando di razionalizzare al massimo le scarse risorse logistiche e di vettovagliamento disponibili, mal reintegrate dal ponte aereo della Luftwaffe (che fin dall'inizio ottenne risultati molto deludenti) e attendendo il promesso soccorso dall'esterno.\nPeraltro anche dal punto di vista dell'alto comando sovietico la situazione non era priva di problemi e di questioni operative da risolvere. Dopo l'euforia iniziale del 23 novembre, Stalin si trovava di fronte alla necessit\u00e0 di riorganizzare il piano operativo complessivo dell'offensiva invernale. Questa prevedeva, secondo il progetto originario delle successive offensive \"planetarie\" (denominate con nomi in codice astronomici: \"Urano\", \"Saturno\", \"Marte\", \"Giove\", \"Stella\"), l'immediata distruzione delle truppe tedesche accerchiate (erroneamente calcolate dal servizio informazioni sovietico in soli uomini invece di oltre ) al fine anche di liberare e rendere disponibili le truppe sovietiche impegnate sul fronte della sacca per rafforzare altri settori del fronte, e il proseguimento, nel tempo pi\u00f9 breve possibile, dell'offensiva con l'esecuzione del progetto \"Saturno\": un grande attacco diretto principalmente contro la debole 8\u00aa Armata italiana (ARMIR), puntando direttamente su Rostov per isolare e distruggere l'intero raggruppamento tedesco avventuratosi nel Caucaso.\nGli eventi che costrinsero Stalin e lo Stavka a una profonda revisione dei piani inizialmente progettati e che resero la battaglia ancor pi\u00f9 accanita, prolungata e combattuta furono: 1) la prevista immediata distruzione delle truppe tedesche accerchiate nella sacca di Stalingrado si dimostr\u00f2 impossibile e quindi grandi forze russe (sette armate al comando del generale Rokossovskij) rimasero impegnate nel blocco della sacca. Le truppe tedesche, almeno fino al Natale 1942, mantennero un morale sorprendentemente alto, fiduciose nelle promesse di Hitler, e combatterono in difensiva con il massimo accanimento a dispetto del crescente peggioramento della situazione dei rifornimenti e dell'inclemente inverno russo; 2) i tedeschi riuscirono fortunosamente a ricostituire, con affrettati reparti di blocco, un precario fronte difensivo impedendo un'immediata ripresa dell'avanzata sovietica, grazie soprattutto alle improvvisazioni organizzative del generale Walther Wenck e anche all'afflusso dei primi rinforzi; 3) si manifestarono i primi segni del raggruppamento di nuove forze tedesche per sbloccare la \"Fortezza Stalingrado\", con conseguente necessit\u00e0 per l'alto comando sovietico di impedire a tutti i costi il ricongiungimento con le truppe accerchiate.\nDi fronte a questi complessi problemi strategico-operativi le discussioni al livello della Stavka e dei comandi campali furono particolarmente aspre; il generale Vatutin era favorevole a proseguire ugualmente con l'ambizioso piano \"Saturno\" originale a differenza dei generali Vasilevskij ed Er\u00ebmenko che invece riteneva essenziale rafforzare l'anello d'accerchiamento e bloccare l'eventuale controffensiva del feldmaresciallo von Manstein. Le decisioni finali di Stalin, come sempre irritabile e oscillante tra euforia e preoccupazione, furono militarmente corrette: 1) interrompere gli inutili e costosi attacchi contro la \"sacca di Stalingrado\", al momento ancora molto solida, e limitarsi a rafforzare al massimo il perimetro di accerchiamento per impedire sortite da parte della 6\u00aa Armata; 2) dirottare grandi forze di riserva (principalmente la potente 2\u00aa Armata della Guardia del generale Rodion Jakovlevi\u010d Malinovskij) sul fronte di Er\u00ebmenko per bloccare la controffensiva tedesca di salvataggio; 3) ridurre la portata strategica di \"Saturno\", trasformandola in operazione Piccolo Saturno (in russo \"\u043e\u043f\u0435\u0440\u0430\u0446\u0438\u044f \u00ab\u041c\u0430\u043b\u044b\u0439 \u0421\u0430\u0442\u0443\u0440\u043d\u00bb\") diretta principalmente a distruggere l'8\u00aa Armata italiana e a mettere in pericolo (con una progressione delle colonne corazzate sovietiche verso sud-est invece che direttamente verso sud) le retrovie e le spalle del nuovo raggruppamento del feldmaresciallo von Manstein.\nDicembre, il tentativo di salvataggio tedesco.\nDopo una fase preparatoria difficoltosa e piuttosto lenta a causa dei notevoli problemi logistici per effettuare gli spostamenti di truppe previsti per rafforzare la nuova massa offensiva destinata, secondo le aspettative di Hitler e dell'alto comando, a sbloccare la 6\u00aa Armata accerchiata nel \"Kessel\", l'offensiva del feldmaresciallo von Manstein (nome in codice \"operazione Tempesta Invernale\", in tedesco \"Wintergewitter\") ebbe inizio solo il 12 dicembre a partire dalla regione di Kotel'nikovo. Le forze radunate erano in realt\u00e0 fortemente ridotte rispetto agli ottimistici piani iniziali; il nucleo principale era costituito da tre Panzer-Division piuttosto incomplete: 6. proveniente dalla Francia, 23. ritornata dal Caucaso e 17. dirottata dal Gruppo d'Armate \"Centro\". Non fu possibile raggruppare altre formazioni d'attacco principalmente a causa delle continue necessit\u00e0 di rinforzi provenienti da altri settori del fronte orientale per la crescente pressione delle forze sovietiche lungo tutto il fronte; inoltre Hitler decise in un primo momento di non evacuare i territori conquistati nel Caucaso da cui avrebbero potuto essere teoricamente recuperate forze notevoli da impiegare nella regione di Stalingrado.\nNonostante queste carenze, l'offensiva, diretta sul campo dall'esperto generale Hermann Hoth, inizialmente ottenne risultati incoraggianti e colse piuttosto di sorpresa i sovietici, ancora impegnati nei complessi riposizionamenti di truppe previsti da Stalin. Entro quattro giorni le colonne corazzate tedesche si spinsero, in mezzo alla neve, fino a portata tattica dalla sacca di Stalingrado, nonostante aspri contrattacchi sferrati dai sovietici con unit\u00e0 meccanizzate. Gli elementi di punta della 6. Panzer-Division giunsero il 19 dicembre a 48\u00a0km dal perimetro della sacca. L'avanzata tedesca aveva per\u00f2 ormai esaurito la sua energia propulsiva e di fronte alla crescente resistenza dei sovietici, divenne impossibile fare ulteriori progressi in direzione degli accerchiati. A questo punto, l'ultima speranza di salvezza per Paulus sembr\u00f2 risiedere in una sortita autonoma dalla sacca da parte della stessa 6\u00aa Armata, dopo aver abbandonato parte degli equipaggiamenti e dei mezzi, in direzione delle colonne del generale Hoth. Venne predisposto un piano di emergenza, la cosiddetta \"operazione Colpo di tuono\", in tedesco \"Donnerschlag\".\nIn questa fase il processo decisionale tedesco fu particolarmente ingarbugliato. Hitler rifiut\u00f2 fermamente di autorizzare la sortita; egli ritenne tecnicamente impossibile la ritirata di un'intera armata, indebolita e quasi immobile a causa della carenza di carburante, attraverso la steppa in pieno inverno. Paulus e von Manstein apparvero incerti sul da farsi, pronti a scaricarsi reciprocamente le responsabilit\u00e0 della conduzione di un'operazione di ripiegamento cos\u00ec rischiosa da parte dell'armata ormai gi\u00e0 fortemente logorata da un mese di accerchiamento. Alla fine, di fronte a queste indecisioni e contraddizioni, la 6\u00aa Armata fin\u00ec per rimanere ferma dentro la \"sacca\", in attesa del suo tragico destino, in mezzo all'inverno russo.\nVa anche sottolineato che, di fronte agli sviluppi catastrofici per i tedeschi e le forze dell'Asse dell'operazione Piccolo Saturno, iniziata dai sovietici il 16 dicembre, ormai il problema della 6\u00aa Armata per l'OKH, von Manstein e anche Hitler passava in secondo piano. Diveniva essenziale dal punto di vista strategico generale impedire una disfatta definitiva dell'intero schieramento tedesco nel sud e nel Caucaso. In questo senso, a partire da questo momento (intorno al Natale 1942), il ruolo dell'armata accerchiata, ormai considerata virtualmente perduta dall'Alto Comando tedesco e dallo stesso von Manstein, fu di fatto soprattutto quello di mantenere attivo il pi\u00f9 a lungo possibile un nucleo di resistenza che tenesse impegnate il massimo di forze sovietiche, che altrimenti avrebbero potuto essere impiegate per rafforzare l'offensiva generale sovietica, allora in pieno svolgimento. Quanto a Hitler, sembra che egli abbia preferito continuare a illudersi (a gennaio ancora discorreva di un nuovo tentativo di salvataggio con divisioni Waffen-SS richiamate dalla Francia); apparentemente confid\u00f2 a lungo di riuscire evitare la catastrofe a Stalingrado; da ultimo, ormai cosciente della inevitabile perdita della 6\u00aa Armata, prefer\u00ec trasformare con artifici propagandistici la sconfitta in un esempio epocale della incrollabile resistenza fino all'ultima cartuccia e all'ultimo uomo della Germania nazista; egli quindi incit\u00f2 sistematicamente alla resistenza a oltranza e rifiut\u00f2 di approvare una resa formale delle truppe accerchiate.\nOperazione Piccolo Saturno.\nL'operazione Piccolo Saturno ebbe inizio, dopo essere stata ridimensionata nei suoi obiettivi strategici rispetto all'originario progetto \"Saturno\" adottato da Stalin e Vasilevskij, il 16 dicembre 1942 principalmente contro la debole 8\u00aa Armata italiana e le residue truppe rumene schierate sul fiume \u010cir. La resistenza iniziale italiana fu tenace, nonostante le evidenti carenze di armi anticarro, di equipaggiamenti invernali idonei e di riserve corazzate moderne ma gi\u00e0 il 19 dicembre il fronte dell'8\u00aa Armata cominci\u00f2 a cedere per poi crollare completamente nei giorni successivi di fronte all'irruzione in massa delle ingenti truppe corazzate impegnate dai sovietici (cinque corpi corazzati o meccanizzati con un totale di circa carri armati). I generali Vatutin, comandante del Fronte Sud-Ovest, e Filipp Ivanovi\u010d Golikov, comandante del Fronte di Vorone\u017e, che conducevano questa offensiva, spinsero in profondit\u00e0 le loro colonne per aggirare e isolare i residui capisaldi nemici e minacciare le retrovie del raggruppamento del feldmaresciallo von Manstein.\nIn pochi giorni la situazione dell'Asse si aggrav\u00f2 in maniera disastrosa con l'irruzione del 17\u00ba Corpo corazzato sovietico a Kantemirovka, (importante centro di comando italiano) in mezzo alle colonne italiane in rotta a piedi nella neve, e l'audace penetrazione isolata del 24\u00ba Corpo corazzato che si spinse, il 24 dicembre, fino alla regione degli aeroporti di Tacinskaja e Morozovsk da dove partivano gli aerei della Luftwaffe che cercavano di rifornire la sacca di Stalingrado. La precipitosa evacuazione degli aerodromi e il tempestivo intervento delle riserve corazzate del feldmaresciallo von Manstein, in parte provenienti proprio dal raggruppamento Hoth sul fronte di Stalingrado, costrinsero l'Alto comando tedesco ad arrestare l'operazione \"Tempesta Invernale\" e resero impossibile l'effettuazione di un'eventuale operazione \"Colpo di Tuono\", ma permisero di evitare una catastrofe irreversibile e di contenere in qualche modo la progressione sovietica. L'alto comando tedesco dovette abbandonare qualsiasi speranza di salvataggio della 6\u00aa Armata, ripiegare ulteriormente e cominciare anche l'evacuazione del Caucaso che fu autorizzata dopo numerose tergiversazioni da Hitler il 30 dicembre 1942. Fu questa la svolta decisiva che suggell\u00f2 il destino della 6\u00aa Armata ormai isolata, affamata a causa del completo fallimento del rifornimento aereo nonostante le promesse di G\u00f6ring senza speranza di aiuto e destinata a sacrificarsi in una disperata difesa fino all'ultimo per impegnare ancora il maggior numero di forze sovietiche e aiutare in questo modo l'alto comando tedesco a ristabilire un fronte pi\u00f9 arretrato.\nIl generale Paulus, dopo aver eseguito disciplinatamente tutti gli ordini di Hitler (prima quello di rinchiudersi dentro la \"Fortezza Stalingrado\" e poi di non effettuare una disperata sortita solitaria), ora accett\u00f2 anche questo ruolo finale di sacrificio e, almeno esteriormente e nei proclami finali alle truppe accerchiate, mantenne fiducia in Hitler e nel risultato della lunga battaglia. Un sentimento di amara delusione si diffuse peraltro ormai tra le truppe e anche nei comandi (Paulus e Schmidt inclusi) di fronte alle sempre maggiori difficolt\u00e0 di vettovagliamento, al moltiplicarsi delle sofferenze, all'imperversare del clima invernale e alla consapevolezza di come fosse ormai impossibile ricevere aiuti dall'esterno.\nOperazione Anello: la battaglia finale.\nIl 10 gennaio 1943 ebbe inizio l'ultimo atto della lunga battaglia di Stalingrado. Contemporaneamente Hitler, il generale Kurt Zeitzler e il feldmaresciallo von Manstein, comandante del Gruppo d'armate Don erano alle prese con le apparentemente inesauribili offensive sovietiche dirette a isolare il raggruppamento tedesco del Caucaso, ora in ripiegamento verso nord, e avevano dovuto impegnare tutte le residue forze dell'Asse nel settore meridionale del fronte orientale, dove il 12 gennaio 1943 era iniziata una nuova travolgente offensiva sovietica. L'offensiva Ostrogo\u017esk-Rosso\u0161' in pochi giorni provoc\u00f2 il crollo anche della 2\u00aa Armata ungherese e del Corpo d'armata alpino italiano posizionati sul corso superiore del Don. Stalin e il comando sovietico poterono scatenare finalmente, dopo numerosi rinvii dovuti all'evolversi della situazione generale e alla necessit\u00e0 di raggruppare le forze necessarie per distruggere la massa di truppe tedesche accerchiate, l'offensiva finale per eliminare la sacca di Stalingrado: l'operazione Anello, in russo \"\u043e\u043f\u0435\u0440\u0430\u0446\u0438\u044f \u00ab\u041a\u043e\u043b\u044c\u0446\u043e\u00bb\".\nLe ripetute sollecitazioni di Stalin indirizzate ai generali Rokossovskij e Nikolaj Voronov, i due comandanti sovietici incaricati di distruggere le forze accerchiate, per accelerare al massimo questa operazione finale sembrerebbero confermare l'importanza, anche per l'alto comando sovietico, di liberare il pi\u00f9 presto possibile truppe da impiegare nell'offensiva principale a sud, e in parte confermerebbero la validit\u00e0 da un punto di vista di strategia militare (nonostante la cinica inumanit\u00e0 per le truppe ridotte allo stremo) della decisione di Hitler, e in parte anche di von Manstein e di Paulus, di evitare una resa prematura della 6\u00aa Armata, che, continuando a resistere, ostacolava il dispiegamento delle forze sovietiche su altri fronti. Inutile risult\u00f2 quindi la presentazione da parte dei comandi sovietici di un \"ultimatum\", formalmente corretto, per invitare alla resa la 6\u00aa Armata prima dell'attacco finale e per evitare un ulteriore spargimento di sangue.\nLa lotta finale, che si svolse dal 10 gennaio al 2 febbraio, venne condotta dalle due parti con particolare accanimento fino all'ultimo: i sovietici fecero uso in massa dell'artiglieria per distruggere i nuclei di resistenza delle truppe tedesche fortemente indebolite dal lungo assedio; le successive linee di arroccamento predisposte dai tedeschi per prolungare al massimo la resistenza vennero superate. Con la conseguente perdita degli aerodromi si verificarono i primi episodi di panico collettivo e di dissoluzione dei reparti; nelle settimane precedenti per via aerea erano stati evacuati almeno soldati tra feriti, specialisti e ufficiali superiori. La maggior parte dei soldati furono uccisi sul posto. Chi scamp\u00f2 alla morte si rivers\u00f2 assieme a feriti e sbandati verso le rovine di Stalingrado dove si svilupp\u00f2 l'ultima resistenza. Dopo la divisione in due parti della sacca e il congiungimento il 26 gennaio 1943 tra le forze sovietiche in avanzata da ovest e le truppe del generale \u010cujkov che tenevano ancora tenacemente la linea del Volga, ogni ulteriore resistenza risult\u00f2 impossibile. Paulus, isolato nella sacca meridionale, venne catturato il 31 gennaio 1943 dalle truppe della 64\u00aa Armata del generale Michail \u0160umilov senza opporre ulteriore resistenza e senza una resa formale; gli ultimi nuclei tedeschi nella sacca settentrionale, nell'area delle grandi fabbriche, al comando del generale Karl Strecker, si arresero definitivamente il 2 febbraio 1943.\nLa 6\u00aa Armata e tutte le truppe inizialmente accerchiate nella sacca erano state completamente distrutte. I prigionieri nella fase finale furono circa . Paulus, insieme alla maggior parte dei generali comandanti, condivise la resa dei superstiti e rifiut\u00f2 il tacito invito di Hitler al suicidio per suggellare epicamente con un esempio di fedelt\u00e0 nibelungica l'epopea tedesca di Stalingrado, nonostante questi lo avesse promosso feldmaresciallo pochi giorni prima della resa finale, sottolineando che nessun tedesco di tale grado si fosse mai arreso.\nLa vittoria sovietica.\nDopo la resa dell'ultimo nucleo di resistenza, nel pomeriggio un aereo da ricognizione tedesco sorvol\u00f2 la citt\u00e0, non riportando alcun segno di combattimento. La lunga battaglia era finita con la disfatta totale tedesca.\nIl computo delle perdite dalle due parti risulta particolarmente difficile e dipende anche dal periodo cronologico preso in considerazione; la battaglia inizia, secondo la storiografia sovietica, il 17 luglio 1942 e termina il 2 febbraio 1943. Le perdite umane da parte sovietica sono dettagliatamente riportate nelle opere storiche edite dopo l'apertura degli archivi segreti di Mosca: da questa documentazione prima riservata risulta un totale di morti o dispersi ( fino al 18 novembre 1942 e dopo l'inizio della controffensiva sovietica) e feriti.\nIl calcolo delle perdite umane dell'Asse risulta molto difficile. In termini di divisioni i tedeschi ne ebbero venti distrutte completamente a Stalingrado e altre dieci-quindici nelle battaglie del teatro meridionale del fronte orientale; i romeni persero diciannove divisioni, gli italiani e gli ungheresi dieci ciascuno. Le perdite dentro la sacca furono di morti e dispersi e prigionieri, di cui solo sarebbero tornati in Germania entro il 1955 ma a questi prigionieri devono aggiungersene altri soldati tedeschi catturati al di fuori della sacca e i prigionieri rumeni, circa , ungheresi, , e italiani, oltre . Stalin e lo Stavka rivendicarono in un comunicato straordinario di aver inflitto alle potenze dell'Asse la perdita di oltre 1 milione di uomini nel periodo novembre 1942-marzo 1943. Mancano inoltre dati precisi sulle perdite dell'Asse durante la fase offensiva dell'estate del 1942.\nLe perdite di materiale bellico sono ancor pi\u00f9 difficili da computare. Tutto il materiale della 6\u00aa Armata accerchiata fu distrutto (tra cui circa 170 carri armati e cannoni). Le perdite sovietiche di carri armati furono molto alte, visto il loro impiego audace in profondit\u00e0: ammonterebbero a circa mezzi nella fase difensiva e a ulteriori in quella offensiva; l'Armata Rossa era in grado di subire tali perdite e mantenere ugualmente la coesione e l'efficienza offensiva dei reparti grazie alla capacit\u00e0 di resistenza delle truppe e alle continue nuove forniture, provenienti dalle fabbriche degli Urali. Le perdite di aerei sono calcolate a circa velivoli per tutto il periodo luglio 1942-febbraio 1943. Un preciso calcolo delle perdite totali dell'Asse \u00e8 difficile: i romeni avevano circa 140 carri armati che furono quasi tutti distrutti, gli italiani e gli ungheresi un altro centinaio di mezzi che andarono ugualmente perduti; i tedeschi persero oltre 800 carri armati nella fase difensiva invernale. In realt\u00e0 le perdite potrebbero essere state pi\u00f9 alte: un rapporto dell'OKH calcola carri distrutti da novembre 1942 a febbraio 1943 su tutto il fronte orientale; inoltre mancano dati precisi sulle perdite durante la prima fase della battaglia. Il computo delle perdite aeree dell'Asse \u00e8 complesso; sembra sicura soltanto la perdita di ben 488 aerei da trasporto durante la fase del rifornimento aereo della sacca.. Le fonti sovietiche riferiscono di almeno 800 perdite aeree dell'Asse nel periodo invernale; le fonti tedesche sono incomplete; i dati variano da 580 a 640 aerei perduti.\nLa spinta al morale della coalizione anti-hitleriana data dalla sconfitta tedesca fu grande particolarmente in Unione Sovietica ma anche nei paesi alleati. Il mito dell'invincibilit\u00e0 della Germania e di Hitler venne distrutto per sempre, mentre tra le potenze dell'Asse le ripercussioni politico-morali furono notevoli sia a livello di opinione pubblica sia di quadri dirigenti (in Italia, Romania, Ungheria e anche nella Turchia non belligerante). La battaglia di Stalingrado rimane la pi\u00f9 grande e decisiva sconfitta militare, politica e morale della Germania nella seconda guerra mondiale, nonch\u00e9, in assoluto, una delle pi\u00f9 grandi catastrofi della storia tedesca.\nStorici e memorialisti sovietici hanno sempre considerato questa battaglia il punto di svolta decisivo non solo della guerra sul fronte orientale ma di tutto il secondo conflitto mondiale. La vittoria sul Nazionalsocialismo apparve per la prima volta possibile anche se non in tempi cos\u00ec immediati come in un primo momento Stalin sembra aver creduto. \"Eravamo convinti che le maggiori difficolt\u00e0 fossero ormai alle nostre spalle\", dir\u00e0 il generale Vasilevskij, uno dei protagonisti della vittoria.\nValutazioni storiografiche.\nLa battaglia di Stalingrado resta il simbolo della disfatta tedesca sul fronte orientale. Una parte della storiografia occidentale tuttavia, riprendendo in parte vecchie argomentazioni della propaganda bellica tedesca, ha proposto un'interpretazione della battaglia che ne riduce l'importanza storica nel contesto complessivo della seconda guerra mondiale.\nIn particolare \u00e8 stato preso in considerazione il ruolo delle truppe accerchiate nelle fasi finali della battaglia e l'importanza strategica globale della loro resistenza: la 6\u00aa Armata tedesca da sola tenne impegnate per oltre due mesi sette armate russe che di fatto non poterono essere impiegate per ulteriori offensive e quindi rimasero bloccate sul posto. Se queste forze non avessero dovuto tenere accerchiate le truppe del generale Paulus, avrebbero potuto partecipare all'offensiva generale sovietica in corso su tutto il fronte. Il loro intervento avrebbe potuto causare il crollo irreversibile del fronte sud tedesco. Mentre la 6\u00aa Armata resisteva a Stalingrado, le altre forze della Wehrmacht, dopo il tentativo del feldmaresciallo von Manstein, si stavano riorganizzando su un fronte pi\u00f9 difendibile e avevano bisogno di guadagnare tempo. Il fronte cos\u00ec accorciato avrebbe permesso di resistere con le forze disponibili.\nL'argomento che la resistenza della 6\u00aa Armata fosse necessaria e molto importante per mantenere agganciate cospicue forze sovietiche che altrimenti avrebbero potuto riversarsi contro il fronte tedesco e provocare una disfatta definitiva non \u00e8 nuovo, ma risale a Hitler in persona, che lo utilizz\u00f2 per motivare la sua dura decisione di impedire sia una sortita dell'ultima ora (a fine dicembre) delle truppe accerchiate, sia una loro resa a suo avviso prematura. Questo ragionamento, in parte condiviso dal feldmaresciallo von Manstein, \u00e8 stato criticato in sede di analisi storiografica, al di fuori del fatto puramente umano legato alle sofferenze inflitte alle truppe accerchiate senza speranza di scampo.\nIn primo luogo, secondo questi storici, \u00e8 indimostrabile il presunto effetto risolutivo di queste truppe sovietiche impegnate contro la sacca, in ragione della loro non eccezionale consistenza numerica (circa uomini.), delle enormi difficolt\u00e0 logistiche invernali anche per i sovietici e degli errori strategici che Stalin e lo Stavka spesso compivano. Infatti, quando queste truppe furono finalmente impegnate dopo la resa del 2 febbraio, vennero dirottate malamente e con grande difficolt\u00e0 sul fronte centrale e non ottennero alcun risultato di rilievo. In secondo luogo, \u00e8 altrettanto vero che se Hitler avesse disimpegnato prontamente la 6\u00aa Armata gi\u00e0 in novembre invece di mantenerla a tutti i costi nella \"Fortezza\", oppure avesse sganciato il raggruppamento del Caucaso gi\u00e0 agli inizi di dicembre, senza aspettare la catastrofe dell'operazione Piccolo Saturno, si sarebbe ottenuto un rafforzamento del fronte tedesco molto pi\u00f9 cospicuo, con conseguente maggiore solidit\u00e0 difensiva, e forse si sarebbero potuti salvare i soldati accerchiati.\nTale argomento, ripreso a volte da una parte della storiografia occidentale, serviva a Hitler soprattutto per giustificare alcuni suoi evidenti errori di valutazione strategica e per trasformare epicamente la resistenza della sacca di Stalingrado in un evento eroico, in linea con la tradizione germanica. Una parte della storiografia occidentale ha utilizzato questo argomento e anche dati statistici incompleti per ridimensionare il significato storico della battaglia, accentuando invece la rilevanza di operazioni anglosassoni come la battaglia di El Alamein (dove furono impegnati in tutto non pi\u00f9 di soldati tedeschi e italiani); la resa in Tunisia, nota anche come \"Tunisgrado\", dove in realt\u00e0 le perdite complessive dell'Asse furono di circa uomini, ovvero meno di un quarto di quelle della battaglia di Stalingrado, o la stessa campagna di Normandia combattuta quasi due anni pi\u00f9 tardi, con la Wehrmacht ormai decimata dalle campagne sul fronte sovietico e costretta a impiegare anche truppe volontarie straniere reclutate tra i prigionieri di guerra.\nL'importanza storico-politica delle vittorie anglosassoni in Africa, in Europa nord-occidentale e nel Pacifico non va sminuita in senso contrario. Tuttavia, dal punto di vista militare la lunga campagna di Stalingrado, come affermano la maggior parte degli storici, anche occidentali rimane senza paragoni e sostanzialmente decisiva nella storia della seconda guerra mondiale in Europa.\nPeraltro la Wehrmacht, anche dopo la sconfitta di Stalingrado, continu\u00f2 a battersi tenacemente sul fronte orientale sia in difensiva sia contrattaccando localmente; ottenne un importante successo nella terza battaglia di Char'kov nel febbraio-marzo 1943 e tent\u00f2 di prendersi la rivincita nella battaglia di Kursk (luglio 1943). La guerra sul fronte orientale sarebbe infatti durata ancora, aspra e sanguinosa, fino al maggio 1945 con il crollo finale del Terzo Reich. Tuttavia, come ha scritto lo storico statunitense David Glantz nel 2014, la battaglia di Stalingrado provoc\u00f2 realmente una svolta irreversibile, \"perch\u00e9 fu una catastrofe da cui la Germania e la Wehrmacht non riuscirono pi\u00f9 a riprendersi\".\nBibliografia.\nAltri testi.\nLibri di carattere generale\nLibri specifici sulla battaglia di Stalingrado"}
{"id": "647", "revid": "339392", "url": "https://it.wikipedia.org/wiki?curid=647", "title": "Buddismo Mahayana", "text": ""}
{"id": "649", "revid": "287204", "url": "https://it.wikipedia.org/wiki?curid=649", "title": "Buddhismo Mah\u0101y\u0101na", "text": "Con il termine sanscrito composto Mah\u0101y\u0101na (devan\u0101gar\u012b: \u092e\u0939\u093e\u092f\u093e\u0928, cinese: , giapponese: \"daij\u014d\", tibetano: , vietnamita: \u0110\u1ea1i Th\u1eeba; coreano: , \"taes\u016dng\" o \"dae-seung\"; \"Grande veicolo\") si intende un insieme di insegnamenti e di scuole buddhiste che rifacendosi, tra gli altri, ai\" Praj\u00f1\u0101p\u0101ramit\u0101 s\u016btra \"e al Sutra del Loto, proclamano la superiorit\u00e0 spirituale della via del\" bodhisattva \"rispetto a quella dell'\"arhat\", quest'ultima proclamata nel Buddhismo dei Nik\u0101ya.\nIl termine \"mah\u0101y\u0101na\" si compone dei termini sanscriti \"maha\" con il significato di \"grande\" e \"y\u0101na\" con il significato di \"veicolo\", quindi \"Grande veicolo\" da intendersi come ci\u00f2 che \"conduce\" gli esseri senzienti verso la liberazione spirituale.\nAttualmente tutte le scuole buddhiste esistenti sono di derivazione Mah\u0101y\u0101na, fatta salva la scuola Therav\u0101da, la quale non ha mai accolto la canonicit\u00e0 degli insegnamenti riportati nei \"s\u016btra\" \"mah\u0101y\u0101na\".\nOrigine del termine.\nIl termine \"Mah\u0101y\u0101na\" (Grande Veicolo) \u00e8 comunque piuttosto tardo, probabilmente successivo alla stesura dei \"Praj\u00f1\u0101p\u0101ramit\u0101 s\u016btra\" e alle prime stesure del \"Sutra del Loto\". Forse persino successivo alla nascita della scuola Madhyamaka fondata da N\u0101g\u0101rjuna nel II secolo d.C. Le sue origini non sono certe.\nLa prima menzione di questo termine sembrerebbe apparire in un'edizione del \"Sutra del Loto\", ma il filologo Seishi Karashima ritiene che il termine \"mah\u0101y\u0101na\" l\u00ec utilizzato sia un'errata resa in sanscrito del termine g\u0101ndh\u0101r\u012b \"mah\u0101j\u0101na\" a sua volta resa del sanscrito \"mah\u0101j\u00f1\u0101na\" (\"grande conoscenza\"). Quando il termine in lingua g\u0101ndh\u0101r\u012b fu reso in sanscrito, per errore e forse perch\u00e9 condizionati dalla dottrina degli \"y\u0101na\" (veicoli) riportata nella \"parabola della casa in fiamme\" inserita nel , fu reso come \"mah\u0101y\u0101na\".\nTuttavia l'origine di questo termine resta controversa ed esso non compare nelle iscrizioni indiane prima del V-VI secolo d.C..\n\u00c8 probabile invece che gruppi di monaci buddhisti che avevano accolto la canonicit\u00e0 degli insegnamenti dei \"Praj\u00f1\u0101p\u0101ramit\u0101 s\u016btra\" e che convivevano nei monasteri insieme ad altri monaci che ne rifiutavano invece la canonicit\u00e0, abbiano incominciato, dopo il II secolo d.C., a denominarsi come seguaci del Mah\u0101y\u0101na (Grande Veicolo) indicando gli altri come seguaci dello \"\u015ar\u0101vakay\u0101na\" (Veicolo degli ascoltatori della voce, ovvero di coloro che fondavano la propria dottrina sulla comprensione delle Quattro nobili verit\u00e0) e, successivamente, \"H\u012bnay\u0101na\" (Veicolo inferiore).\nIl dibattito storiografico sulle origini del Mah\u0101y\u0101na.\nGli storici del Buddhismo hanno elaborato diverse ipotesi sulla nascita degli insegnamenti \"mah\u0101y\u0101na\". Richard H. Robinson e Williard L. Johnsons ritengono che i loro primi testi di riferimento, segnatamente l\"A\u1e63\u1e6da-s\u0101hasrik\u0101praj\u00f1\u0101-p\u0101ramit\u0101\" (Sutra della perfezione della saggezza in ottomila stanze; risale al I secolo a.C.), siano frutto di una reazione di alcuni monaci esegeti che rifiutavano l'impostazione degli \"Abhidharma\" delle scuole del Buddhismo dei Nik\u0101ya prodotti nello stesso periodo. Questo rifiuto era motivato dal fatto che, a detta di questi primi monaci mah\u0101y\u0101na, gli \"Abhidharma\" tradivano l'insegnamento del Buddha dimenticandone gli aspetti essenziali.\nCome rileva Paul Williams, i primi \"Praj\u00f1\u0101p\u0101ramit\u0101 s\u016btra\" consistono essenzialmente in esortazioni agli altri monaci a non dimenticare alcune dottrine buddhiste, come la vacuit\u00e0, gi\u00e0 evidenziate negli \"\u0100gama-Nik\u0101ya\" e ritenute, in questi \"s\u016btra\", a fondamento dello stesso Dharma buddhista.\n\u00c8 opinione di Paul Williams, che in questo richiama anche Heinz Bechert che nonostante le differenze dottrinali con gli esponenti buddhisti non-Mah\u0101y\u0101na la nascita del Mah\u0101y\u0101na non sia comunque in alcun modo attribuibile ad uno \"scisma\" (\"sa\u1e45ghabeda\") all'interno delle scuole buddhiste indiane: \"uno scisma non ha niente a che vedere con divergenze dottrinali, ma \u00e8 il risultato di divergenze riguardanti la disciplina monastica\".\nQuindi per questi autori:\nA controprova di queste tesi Williams ricorda anche l'evidenza che non esiste un codice disciplinare (\"vinaya\") Mah\u0101y\u0101na oltre al fatto che i pellegrini buddhisti cinesi recatisi in India raccontassero nelle loro cronache di viaggio giunte fino a noi di come monaci mah\u0101y\u0101na condividessero con monaci non-mah\u0101y\u0101na, e in tutta tranquillit\u00e0, gli stessi monasteri.\nCondividendo gli stessi monasteri, lo stesso codice monastico e lo stesso comportamento monastico i monaci mah\u0101y\u0101na si differenziavano dai monaci non-mah\u0101y\u0101na unicamente per una diversa visione del fine ultimo del Buddhismo.\nSempre Williams in tal senso richiama l'opera di Ati\u015ba, un dotto missionario indiano in Tibet dell'XI secolo, il \"Bodhipathaprad\u012bpa\". In questa opera Ati\u015ba suddivide i praticanti buddhisti in tre classi in base alle loro motivazioni religiose: nella prima sono collocati coloro che cercano di acquisire meriti per migliorare le loro esistenze presenti o future; nella seconda coloro che cercano di uscire dalla prigione del \"Sa\u1e43s\u0101ra\" guadagnando il \"Nirv\u0101\u1e47a\" conseguendo lo stato di \"arhat\"; nella terza si collocherebbero invece solo coloro che hanno come obiettivo religioso la liberazione della sofferenza per tutti gli esseri senzienti e che quindi mirano ad un \"Nirv\u0101\u1e47a\" superiore rispetto a quello degli \"arhat\" considerato 'inferiore' come la loro via spirituale (\"h\u012bnay\u0101na\"). Il \"Nirv\u0101\u1e47a\" di questi, detti i \"bodhisattva\", \u00e8 indicato come \"non dimorante\" (\"aprati\u1e63\u1e6dhitanirv\u0101\u1e47a\") ovvero oltre la dualit\u00e0 tra \"Sa\u1e43s\u0101ra\" e \"Nirv\u0101\u1e47a\" e che non abbandona gli altri esseri senzienti nella sofferenza.\nIn questo senso\nAtteso che inizialmente il Mah\u0101y\u0101na sembra condividere gli stessi luoghi di pratica del Buddhismo non-Mah\u0101y\u0101na occorre chiarire quando queste due correnti buddhiste si separarono. Dopo un'accurata analisi dei reperti archeologici disponibilie Gregory Schopen conclude:\nQuindi, fatto salvo un'iscrizione epigrafica scoperta nel 1977 che fa riferimento al \"Buddha\" mah\u0101y\u0101na Amith\u0101ba nonch\u00e9 di un'iscrizione che menziona l'esistenza di \"tre veicoli\" (\"y\u0101na\") rinvenuta a Charsadda e risalente al 55 d.C., non ci sono prove di un'\"istituzione\" mah\u0101y\u0101na separata dalla restante comunit\u00e0 prima del IV secolo, nonostante sia evidente per gli studiosi che la letteratura scritta che va sotto l'alveo dottrinale mah\u0101y\u0101na fosse gi\u00e0 presente in India da diversi secoli. Paul Williams ritiene improbabile una presenza della letteratura Mah\u0101y\u0101na prima della stesura per iscritto della letteratura buddhista riguardante gli \"\u0100gama-Nik\u0101ya\" ovvero prima del I secolo a.C., contro questa ipotesi si pone Tilmann Vetter per il quale vi sarebbero prove evidenti di una trasmissione orale del pi\u00f9 antico materiale Mah\u0101y\u0101na.\nSe quindi c'\u00e8 generale consenso tra gli studiosi nel ritenere che le prime opere scritte contenenti dottrine mah\u0101y\u0101niste compaiano nei secoli a cavallo della nostra Era e che, fatto salvo casi sporadici, non siano presenti rilevanze archeologiche che testimonino una presenza istituzionalizzata del Mah\u0101y\u0101na se non a partire dal IV secolo, resta da comprendere l'origine del movimento mah\u0101y\u0101nista che si diffuse lentamente nei monasteri buddhisti.\nAkira Hirakawa ritiene che tale movimento sia di origine prevalentemente laicale e legato al culto degli \"st\u016bpa\". Schopen \u00e8 di tutt'altro avviso notando che le iscrizioni archeologiche sono quasi tutte monastiche, concludendo che:\nAnche Paul Harrison e Sasaki Shizuka ritengono che il movimento mah\u0101y\u0101nista sia di stretta origine monastica.\nPaul Williams ricorda come i recenti lavori di Paul Harrison sui frammenti della letteratura mah\u0101y\u0101na nonch\u00e9 i suoi antichi \"s\u016btra\" conservati nel Canone cinese, e solo recentemente studiati, nonch\u00e9 le conclusioni degli studi archeologici effettuati da Gregory Schopen, possano far concludere che il nucleo centrale del Mah\u0101y\u0101na sia certamente monastico e che il punto centrale del Mah\u0101y\u0101na primitivo corrisponda all'aspirazione della perfetta buddhit\u00e0 ovvero al voto del \"bodhisattva\" da contrapporre a coloro che seguivano un sentiero 'inferiore' mirando alla liberazione della sola propria sofferenza invece di mirare a quella di tutti gli esseri senzienti.\nQuesti monaci mah\u0101y\u0101na corrisponderebbero ad asceti della foresta tesi a tornare allo spirito buddhista primitivo:\nIl fatto che i primi mah\u0101y\u0101nisti fossero dei monaci asceti delle foreste spiegherebbe, secondo Harrison, la scarsit\u00e0 di testimonianze archeologiche nei loro confronti.\nLa tesi di un Mah\u0101y\u0101na fondato da monaci conservatori e asceti delle foreste sarebbe dimostrata, secondo Gregory Schopen, anche dall'analisi di un \"s\u016btra\" mah\u0101y\u0101na molto antico, il \"Maitreyamah\u0101si\u1e43han\u0101da\" (Ruggito del Leone di Maitreya), risalente al I secolo d.C. dove viene raccomandata l'ascesi monastica nelle foreste, la svalutazione della vita laicale e la denigrazione dell'adorazione degli \"st\u016bpa\".\nAnche l'origine geografica del \"movimento\" mah\u0101y\u0101nista \u00e8 stata a lungo dibattuta tra gli studiosi.\nCos\u00ec Luis O. G\u00f2mez:\nMario Piantelli evidenzia come\nI \"s\u016btra\" Mah\u0101y\u0101na.\nIl corpus dottrinale Mah\u0101y\u0101na \u00e8 oggi raccolto nel Canone cinese (\u5927\u85cf\u7d93 \"D\u00e0z\u00e0ng j\u012bng\") e nel Canone tibetano (nel \"Kanjur\" e nel \"Tanjur\"), cos\u00ec denominati in base alle lingue con cui questa letteratura viene riportata. Conserviamo comunque diverse opere Mah\u0101y\u0101na, integrali, anche in sanscrito ibrido e in khotanese nonch\u00e9 numerosi frammenti in altre lingue spesso rinvenuti lungo le oasi della Via della Seta.\nSecondo la tradizione Mah\u0101y\u0101na molti di questi \"s\u016btra\" furono predicati dallo stesso Buddha \u015a\u0101kyamuni, Luis O G\u00f2mez evidenzia tuttavia come siano le stesse tradizioni mah\u0101y\u0101na a smentire questo dato storico quando sostengono che questi \"s\u016btra\" furono trasmessi dal Buddha solo a dei \"bodhisattva\" e a degli \"esseri celesti\" che li nascosero per alcuni secoli nelle profondit\u00e0 della terra o degli oceani per farli riemerge nei primi secoli della nostra Era.\nLa tradizione Mah\u0101y\u0101na sarebbe comunque originata dalla messa per iscritto della sua prima letteratura (I secolo a.C.), e quindi dalla sua diffusione lungo i monasteri buddhisti indiani; secondo Tilmann Vetter vi sarebbero tuttavia prove evidenti di una precedente trasmissione orale del pi\u00f9 antico materiale Mah\u0101y\u0101na.\nLa pi\u00f9 antica letteratura Mah\u0101y\u0101na ad oggi conservata appartiene al ciclo dei \"Praj\u00f1\u0101p\u0101ramit\u0101s\u016btra\". Successivamente tale letteratura si espande e si diffonde, raggiungengo oltre le mille opere che si propagano lungo l'Asia centrale e l'Estremo Oriente, giungendo, a partire dallo scorso secolo, in Occidente.\nIl \"ciclo\" dei \"Praj\u00f1\u0101p\u0101ramit\u0101s\u016btra\".\nMario Piantelli riporta l'opinione di numerosi studiosi per cui l\"\u0100ryapraj\u00f1\u0101p\u0101ramit\u0101ratnagu\u1e47asa\u00f1cayag\u0101th\u0101\" (Strofe del cumulo di pregi [che sono] le gemme della Nobile Perfezione della Conoscenza) giunta a noi in sanscrito ibrido, raccolta nel Canone tibetano e risalente al I secolo a.C., sarebbe il testo pi\u00f9 antico di questa letteratura ad oggi disponibile.\nDa questo primo testo originerebbe il successivo \"A\u1e63\u1e6das\u0101hasrik\u0101praj\u00f1\u0101p\u0101ramit\u0101\" (Sutra della Perfezione della Conoscenza in ottomila versi) giunto fino a noi in alcune versioni sanscrite e cinesi. In cinese la prima traduzione di questo \"s\u016btra\" \u00e8 in dieci fascicoli e risale al 172 d.C. per opera di Lokak\u1e63ema con il titolo \u9053\u884c\u822c\u82e5\u7d93 (\"D\u00e0ox\u00edngb\u014dr\u011bj\u012bng\" conservato nel Canone cinese al T.D. 179). Di poco successivo il \"Pa\u00f1cavi\u1e43\u015batis\u0101hasrik\u0101praj\u00f1\u0101p\u0101ramit\u0101s\u016btra\" (Sutra perfezione della saggezza in venticinquemila versi) tradotto nella lingua cinese nel 286 da Dharmarak\u1e63a con il titolo \u5149\u8b9a\u822c\u82e5\u6ce2\u7f85\u871c\u7d93 (\"Gu\u0101ngz\u00e0nb\u014dr\u011bb\u014dlu\u00f3m\u00ecj\u012bng\" e conservato al T.D. 222).\nA seguire gli altri \"Praj\u00f1\u0101p\u0101ramit\u0101s\u016btra\", tra i quali ricordiamo:\nL'autore o gli autori dei primi \"Praj\u00f1\u0101p\u0101ramit\u0101 s\u016btra\" sono, a detta di Paul Williams, dei \"dharmabh\u0101\u1e47aka\" (predicatori del Dharma) piuttosto che degli esegeti. Essi ripetono costantemente, in questa letteratura religiosa, tre precisi messaggi:\nIl \"Sutra del Loto\" (\"Saddharmapu\u1e47\u1e0dar\u012bkas\u016btra\").\nComposto nella sua forma definitiva tra il I secolo e il II d.C., il \"Sutra del Loto\" contiene alcune parti che si possono forse far risalire a poco prima dell'inizio della nostra Era. Tradotto in pi\u00f9 lingue questo \"sutra\" \u00e8 stato diffuso lungo l'Asia centrale e l'Estremo Oriente divenendo in molti luoghi il \"sutra\" buddhista di riferimento per quelle comunit\u00e0 religiose. Esso si compone di un insieme di racconti fantastici o sovrannaturali aventi lo scopo di 'rivelare' al suo lettore una diversa interpretazione del mondo. In questo \"sutra\" il Buddha \u015a\u0101kyamuni presenta il \"Buddhaekay\u0101na\" (il veicolo unico del Buddha) in cui verrebbero riassunti tutte le altre 'vie' buddhiste compresa quella dello \"\u015ar\u0101vakay\u0101na\" (o \"H\u012bnay\u0101na\"). Il Dharma profondo \u00e8 espresso dal Buddha non con l'esposizione della dottrina delle Quattro nobili verit\u00e0 (\"catv\u0101ri-\u0101rya-saty\u0101ni\") ma con quella della \"Tath\u0101t\u0101\" ovvero della Realt\u00e0 per come essa \u00e8. In questo \"sutra\" tutti i \"buddha\" dei diversi mondi e universi vengono ad omaggiare con i loro \"bodhisattva\" il Buddha \u015a\u0101kyamuni, il \"buddha\" della terra di \"sah\u0101\", la nostra terra, come ad indicare la centralit\u00e0 della vita quotidiana per il praticante buddhista che non dovrebbe rivolgersi ad altri \"buddha\" cosmici. Infine il Buddha \u015a\u0101kyamuni afferma di essere il Buddha eterno, ovvero di non essere mai entrato nel \"parinirv\u0101\u1e47a\" (estinzione definitiva) e di aver conseguito la \"bodhi\" da tempo immemorabile. In questo il \"sutra\" vuole indicare che il \"buddha\" stesso \u00e8 \"incarnato\" nel Dharma (cos\u00ec come il Dharma si \"incarna\" nel Buddha) e nelle pratiche bodhisattviche.\nL'Avata\u1e43sakas\u016btra (Il Sutra della Ghirlanda fiorita).\nL\"Avata\u1e43sakas\u016btra\" (il suo titolo completo \u00e8 \"Buddh\u00e2vata\u1e43sakamah\u0101vaipulyas\u016btra\") \u00e8 una collezione di \"sutra\" che sono stati raccolti e collegati tra loro sotto questo titolo intorno al IV-V secolo d.C. La dottrina qui esposta, soprattutto nel \"Ga\u1e47\u1e0davy\u016bhas\u016btra\" che ne rappresenta l'ultimo capitolo, \u00e8 la descrizione del mondo visto dai \"buddha\" e dai \"bodhisattva\" avanzati (\"\u0101ryabodhisattva\"). Un mondo quindi fondato sulla visione della Realt\u00e0 percepita da un profondo stato meditativo. Il mondo dei \"buddha\" viene indicato con il termine \"dharmadh\u0101tu\" (Regno della Realt\u00e0 assoluta) esso si sovrappone a quello umano indicato come \"lokadh\u0101tu\" (Regno mondano). Nel \"dharmadh\u0101tu\" la Realt\u00e0 esprime la sua vacuit\u00e0 (\"\u015b\u016bnyat\u0101\") e la totale compenetrazione tra tutti i fenomeni che lo compongono. I \"buddha\" agiscono nel \"lokadh\u0101tu\" affinch\u00e9 gli essere l\u00ec relegati possano percepire il \"dharmadh\u0101tu\" e quindi raggiungere la \"bodhi\".\nUn altro capitolo importante dell\"Avata\u1e43sakas\u016btra\" \u00e8 il \"Da\u015babh\u016bmikas\u016btra\" (Sutra delle dieci terre), il principale \"s\u016btra\" mah\u0101y\u0101na che enuncia la dottrina delle \"bh\u016bmi\" mediante le quali il \"bodhisattva\" pu\u00f2 procedere per realizzare il pieno risveglio, indicando nella \"bodhicitta\" (Mente del Risveglio, ovvero l'aspirazione ad ottenere il Risveglio) il primo passo per entrarvi.\nIl \"Mah\u0101y\u0101na Mah\u0101parinirv\u0101\u1e47as\u016btra\".\nIl \"Mah\u0101y\u0101na Mah\u0101parinirv\u0101\u1e47as\u016btra\" \u00e8 la rivisitazione mah\u0101y\u0101na degli ultimi giorni di vita del Buddha \u015a\u0101kyamuni con i relativi ultimi insegnamenti. Se gli eventi riportati coincidono in parte con il \"Mah\u0101parinirv\u0101\u1e47as\u016btra\" contenuto nello \"\u0100h\u00e1nb\u00f9\" o con il \" Mah\u0101parinibb\u0101nasutta\" del Canone p\u0101li, questi di origine \"h\u012bnay\u0101na\", gli insegnamenti riportati sono totalmente differenti, insistendo il testo mah\u0101y\u0101na su dottrine quali, ad esempio, il \"Tath\u0101gatagarbha\".\nLa dottrina contenuta nella prima parte del \"s\u016btra\" consiste nel considerare il \"parinirv\u0101\u1e47a\" del Buddha \u015a\u0101kyamuni come una morte \"apparente\" e in realt\u00e0 mai avvenuta. Il corpo del Buddha, qui indicato come \"Dharmak\u0101ya\" o \"abhedavajrak\u0101ya\", sarebbe in realt\u00e0 adamantino e indistruttibile e la sua vita sarebbe incalcolabile. Quello del Buddha \u00e8 quindi un \"mah\u0101nirv\u0101\u1e47a\", differente dal \"nirv\u0101\u1e47a\" degli \"arhat\", i quali non hanno la consapevolezza del \"buddhadh\u0101tu\" ma solo l'assenza delle afflizioni (\"kle\u015ba\".\nLa seconda parte contiene un insieme di dottrine che vanno da una lettura, sempre docetista, della vita terrena del Buddha e delle sue precedenti attivit\u00e0 bodhisattviche, a delle interpretazioni delle regole monastiche (\"vinaya\") alla dottrina del \"m\u00f2f\u01ce\", a quella esoterica del \"tath\u0101gatagarbha\".\nInoltre in questo \"s\u016btra\" buddhista il Buddha, il Tath\u0101gata, \u00e8 visto possedere le \"gu\u1e47ap\u0101ramit\u0101\" (la \"perfezione delle qualit\u00e0\": \"beatitudine\", \"permanenza\", \"purezza\" e \"S\u00e9\") ovvero le quattro qualit\u00e0 opposte che affliggono gli esseri senzienti (vedi: \"vipary\u0101sa\").\nNon solo, le \"gu\u1e47ap\u0101ramit\u0101\" sono potenzialmente in tutti gli esseri senzienti, in quanto la loro autentica natura \u00e8 il \"tath\u0101gatagarbha\". Dal che, a differenza di altre dottrine buddhiste, la dottrina dello \"an\u0101tman\" viene indicata come \"sa\u1e43v\u1e5btisatya\" (\u5047\u8ae6) ovvero come \"verit\u00e0 convenzionale\" in quanto lo \u015a\u0101kyamuni avrebbe inteso rigettare solo il \"s\u00e9\" condizionato per liberare il vero \"S\u00e9\" (\"mah\u0101tman\"; cinese: \u5927\u6211, \"d\u00e0w\u01d2\"; giapponese: \"daigo\")), nel \"nirv\u0101\u1e47a\", per manifestare il \"buddhadh\u0101tu\".\nLe dottrine Mah\u0101y\u0101na.\nDal punto di vista dottrinale, il buddhismo Mah\u0101y\u0101na venne delineato nelle scuole Madhyamaka e Cittam\u0101tra che fiorirono nell'India settentrionale soprattutto presso l'Universit\u00e0 buddhista di N\u0101land\u0101. Questi insegnamenti contengo tra loro importanti differenziazioni, conservando tuttavia in comune l'importanza della figura del bodhisattva, ovvero del praticante buddhista, laico o monaco, che potendo raggiungere la meta del \"nirv\u0101\u1e47a\" vi rinuncia per aiutare tutti gli esseri senzienti ad entrarvi prima di lui, e la centralit\u00e0 dell'insegnamento della vacuit\u00e0 (sanscrito: \"\u015buny\u0101t\u0101\") peraltro gi\u00e0 presente negli antichi \"\u0100gama-Nik\u0101ya\".\nVa precisato che alcuni di questi insegnamenti, che solo successivamente acquisirono il nome \"Mah\u0101y\u0101na\", almeno dal punto di vista scritturale sono databili nello stesso periodo di quelli riferiti al Buddhismo dei Nik\u0101ya, ovvero intorno l'inizio della nostra era. Questo fatto daterebbe l'avvio dottrinale del Mah\u0101y\u0101na, e quindi del Mah\u0101y\u0101na medesimo, intorno a quel periodo.\nGli insegnamenti Mah\u0101y\u0101na si sono diffusi durante l'Impero Kushan e l\u00ec hanno progressivamente integrato e quindi sostituito le antiche scuole dette del Buddhismo dei Nik\u0101ya giungendo fino in Cina e in Tibet, per poi diffondersi in tutta l'Asia centrale e orientale.\nSecondo Icilio Vecchiotti il progressivo sviluppo dottrinale del Mah\u0101y\u0101na \u00e8 causa di una graduale migrazione del Buddhismo stesso verso dottrine idealistiche: "}
{"id": "650", "revid": "125750540", "url": "https://it.wikipedia.org/wiki?curid=650", "title": "Buddhismo", "text": "Il buddhismo (in sanscrito: \"buddha-\u015basana\"), o pi\u00f9 comunemente buddismo \u00e8 una delle religioni pi\u00f9 antiche e diffuse al mondo. Originato dagli insegnamenti dell'asceta itinerante indiano Siddh\u0101rtha Gautama (VI, V sec. a.C.), comunemente si riassume nelle dottrine fondate sulle quattro nobili verit\u00e0 (sanscrito: \"Catv\u0101ri-\u0101rya-saty\u0101ni\"). Nel mondo ha tra i 350 e i 550 milioni di fedeli.\nCon il termine \"Buddhismo\" si indica quell'insieme di tradizioni, sistemi di pensiero, pratiche e tecniche spirituali, individuali e devozionali, nate dalle differenti interpretazioni di queste dottrine, che si sono evolute in modo anche molto eterogeneo e diversificato.\nSorto nel VI-V secolo a.C. come disciplina spirituale assunse nei secoli successivi i caratteri di dottrina filosofica e, secondo alcuni autori, di religione \"ateistica\", intendendo con quest'ultimo termine non la negazione dell'esistenza degli dei (\"deva\"), quanto piuttosto il fatto che la devozione ad essi, fatto comunque considerato positivo, non condurrebbe alla liberazione ultima. Altri considerano i libri sacri buddhisti (Canone p\u0101li, Canone cinese e Canone tibetano) testi che non divinizzano Siddh\u0101rtha Gautama Buddha sakyamuni, ma Adi-Buddha o Buddha eterno, concetti buddhisti equivalenti a Dio; tuttavia non \u00e8 una concezione affine a quella della divinit\u00e0 in senso occidentale, quanto, nel buddhismo \"Mah\u0101y\u0101na\", il principio della buddhit\u00e0, raffigurato a volte nelle figure dei Buddha come Vairocana o Amitabha, manifestatosi storicamente come Gautama. Il Mah\u0101y\u0101na venera anche i bodhisattva, esseri vicini all'illuminazione.\nA partire dall'India il buddhismo si diffuse nei secoli successivi soprattutto nel Sud-est asiatico e in Estremo Oriente, giungendo, a partire dal XIX secolo, anche in Occidente.\nOrigini del termine.\nLa parola buddhismo fu introdotta in Europa nel XIX secolo per riferirsi a ci\u00f2 che \u00e8 correlabile agli insegnamenti di Siddh\u0101rtha Gautama in quanto Buddha. In realt\u00e0 un'unica parola per esprimere questo concetto non esiste in nessuno dei paesi asiatici originari di tale tradizione religiosa..\nLa traduzione dei termini originari letteralmente va intesa come \"insegnamento del Buddha\" (sanscrito \"buddha-\u015b\u0101sana\", p\u0101li \"buddha-s\u0101sana\", cinese \u4f5b\u6559 pinyin \"f\u00f3ji\u00e0o\" Wade-Giles \"fo2-chiao4\", giapponese \"bukky\u014d\", tibetano \"sangs rgyas kyi bka\"' , coreano \ubd88\uad50 \"pulgyo\", vietnamita \"ph\u1eadt gi\u00e1o\").\nOriginariamente \"l'insegnamento del Buddha\" si denominava come \"dharma Vinaya\" (p\u0101li \"dhamma-vinaya\", cinese \u6cd5\u5f8b \"f\u01cel\u01dc\", giapponese \"h\u014dritsu\", tibetano \"chos 'dul ba\", coreano \ubc95\ub960 \"p\u014fmnyul\", vietnamita \"ph\u1eadt ph\u00e1p\"), ma questa denominazione non ha avuto quella diffusione nelle lingue asiatiche diverse dal sanscrito quanto invece la denominazione \"buddha-\u015b\u0101sana\".\nAltri termini sanscriti con cui viene indicato il buddhismo, nella sua accezione di religione esposta dal Buddha Shakyamuni, sono: \"buddh\u00e2nu\u015b\u0101sana\", \"jina\u015b\u0101sana\", \"tath\u0101gata\u015b\u0101sana\", \"dharma\", \"buddh\u00e2nu\u015b\u0101sti\", \"\u015b\u0101sana\", \"\u015b\u0101stu\u1e25\" ma anche \"buddha-dharma\" e \"buddha-vacana\".\nStoria.\nLa storia del buddhismo inizia nel VI-V secolo a.C., con la predicazione di Siddh\u0101rtha Gautama. Nel lungo periodo della sua esistenza, la religione si \u00e8 evoluta adattandosi ai vari Paesi, epoche e culture che ha attraversato, aggiungendo alla sua originale impronta indiana elementi culturali ellenistici, dell'Asia Centrale, dell'Estremo Oriente e del Sud-Est Asiatico; la sua diffusione geografica fu considerevole al punto da aver influenzato in diverse epoche storiche gran parte del continente asiatico. La storia del buddhismo, come quella delle maggiori religioni, \u00e8 anche caratterizzata da numerose correnti di pensiero e divisioni, con la formazione di varie scuole; tra queste, le pi\u00f9 importanti esistenti sono la scuola Therav\u0101da, le scuole del Mah\u0101y\u0101na e le scuole Vajray\u0101na.\nI fondamenti del buddhismo.\nI fondamenti del buddhismo dei Nik\u0101ya e del Buddhismo \"Therav\u0101da\".\nAll'origine e a fondamento del buddhismo dei Nik\u0101ya e del buddhismo \"Therav\u0101da\" troviamo le quattro nobili verit\u00e0. Si narra che il Buddha, meditando sotto l'albero della Bodhi, le comprese nel momento del proprio risveglio spirituale.\nEsse sono riportate in vari discorsi del Canone p\u0101li\",\" a cominciare dal \"Dhammacakkappavattana Sutta\" del \"Sa\u1e43yutta Nik\u0101ya,\" e nel Canone cinese nello \"Z\u00e1h\u00e1nj\u012bng\" (\u96dc\u542b\u7d93, giapp. \"Z\u014dgon agonky\u014d\", collocato nello \"\u0100h\u00e1nb\u00f9\", T.D. 99.2.1a-373b), traduzione in cinese del testo sanscrito \"Sa\u1e43yukt\u0101gama\" al cui interno \u00e8 collocato il \"Dharmacakrapravartana S\u016btra\".\nQuesto \u00e8, sempre secondo la tradizione, il primo discorso del Buddha, tenuto nel parco delle gazzelle nei pressi di Sarnath vicino Varanasi (detta anche Benares) nel 528 a.C. ai suoi primi cinque discepoli, all'et\u00e0 di 35 anni, dopo che nei pressi del villaggio di Bodhgaya, nell'odierno Stato del Bihar, aveva raggiunto il risveglio spirituale.\nQuesto discorso \u00e8 quindi anche detto il \"Discorso di Benares\", fondamentale per il buddhismo, che da esso prende le mosse, tanto da essere considerato l'evento che d\u00e0 inizio al \"dharma\", ossia la dottrina buddhista. La ricorrenza di questo evento \u00e8 celebrata nei paesi di tradizione therav\u0101da con la festa di \"\u0100s\u0101\u1e37ha P\u016bj\u0101\". Da altri \u00e8 invece considerato il punto d'inizio della prima comunit\u00e0 buddhista, formata proprio da quei cinque asceti che lo avevano abbandonato anni prima sfiduciati, dopo essere stati a lungo suoi discepoli.\nIn questo discorso si identifica il buddhismo come \"la via di mezzo\" (sanscrito \"madhyam\u0101 pratipad\u0101\", p\u0101li \"majjhim\u0101 p\u0101\u1e6dipad\u0101\") in cui si riconosce che la retta condotta risiede nella linea mediana di condotta di vita evitando tanto gli eccessi e gli assolutismi, quanto il lassismo e l'individualismo.\nNell'esposizione di questo insegnamento il Buddha enuncia le quattro nobili verit\u00e0, frutto del proprio risveglio spirituale test\u00e9 raggiunto, che contemplano l'aspetto pratico della condotta di vita e della pratica spirituale buddhista nel cosiddetto Nobile ottuplice sentiero, che costituisce il secondo cardine dottrinale del buddhismo.\nI punti salienti della visione buddhista della \"realt\u00e0 percettiva\" indirizzata dall'insegnamento del Buddha, sono:\nTale visione \u00e8 integrata nella:\nUn elemento importante del buddhismo, riportato in tutti i Canoni, \u00e8 la conferma dell'esistenza delle divinit\u00e0 come gi\u00e0 proclamate dalla letteratura religiosa vedica (i \"deva\", tuttavia, nel buddhismo sono sottomessi alla legge del \"karma\" e la loro esistenza \u00e8 condizionata dal \"sa\u1e43s\u0101ra\"). Cos\u00ec nel \"Majjhima Nik\u0101ya\" 100 II-212 dove al brahmano Sangarava che gli chiedeva se esistessero i Deva, il Buddha storico rispose: \u00abI Deva esistono! \u00c8 questo un fatto che io ho riconosciuto e su cui tutto il mondo \u00e8 d'accordo\u00bb. Sempre nei testi che raccolgono i suoi insegnamenti, testi riconosciuti tra i pi\u00f9 antichi in assoluto e conservati sia nel Canone p\u0101li che nel Canone cinese e che la storiografia contemporanea inquadra nel termine \"\u0100gama-Nik\u0101ya\", il Buddha storico consiglia a due br\u0101hma\u1e47a che, dopo aver dato da mangiare a uomini santi, si debba dedicare questa azione alle divinit\u00e0 (\"deva\") locali che restituiranno l'onore concesso loro assicurando il benessere dell'individuo (\"Digha-nik\u0101ya\", 2,88-89). \u00c8 evidente, a partire da questi due antichi brani, la certezza da parte del Buddha storico che le divinit\u00e0 esistessero e andassero onorate. A differenza, tuttavia, delle altre correnti religiose dell'epoca, il Buddha ritiene che le divinit\u00e0 non possano offrire all'uomo la salvezza dal sa\u1e43s\u0101ra, n\u00e9 un significato ultimo della propria esistenza. Va precisato, peraltro, che non esiste, n\u00e9 \u00e8 mai esistita alcuna scuola buddhista al mondo che affermi, o abbia affermato, l'inesistenza delle divinit\u00e0. Tuttavia la totale mancanza di centralit\u00e0 delle divinit\u00e0 nelle pratiche religiose e nelle dottrine buddhiste di tutte le epoche ha fatto considerare, da parte di alcuni studiosi contemporanei, il buddhismo come una religione 'atea'.\nI fondamenti del buddhismo \"Mah\u0101y\u0101na\".\nA questo quadro dottrinario, proprio del buddhismo dei Nik\u0101ya e del buddhismo \"Therav\u0101da\", il buddhismo \"Mah\u0101y\u0101na\" aggiunge le dottrine esposte nei \"Praj\u00f1\u0101p\u0101ramit\u0101 s\u016btra\" e nel Sutra del loto. All'interno di questi insegnamenti la dottrina della vacuit\u00e0 (sans. \"\u015buny\u0101t\u0101\") acquisisce un ruolo assolutamente centrale in quanto rende correlate, nella Realt\u00e0 assoluta, tutte le altre realt\u00e0 e dottrine. Questa unificazione nella vacuit\u00e0, ovvero di privazione di sostanzialit\u00e0 inerente, fa dichiarare al patriarca del Mah\u0101y\u0101na, N\u0101g\u0101rjuna:\nPer il \"Sutra del Loto\" inoltre:\nQuesta presentazione delle quattro nobili verit\u00e0 nella parte pi\u00f9 antica del \"Sutra del Loto\" indica che, secondo le dottrine esposte in questo Sutra e attribuite da questo testo allo stesso Buddha \u015a\u0101kyamuni, tale dottrina non esaurisce l'insegnamento buddhista il quale deve invece mirare all\"anuttara-samyak-sambodhi\" ovvero all'illuminazione profonda e non limitarsi al \"nirv\u0101\u1e47a\" generato dalla comprensione delle quattro nobili verit\u00e0. Nel suo complesso anche il \"Sutra del Loto\" non insiste sulle dottrine del \"du\u1e25kha\" (la sofferenza, la prima delle quattro nobili verit\u00e0) e dell\"anitya\" (impermanenza dei fenomeni) quanto piuttosto su quelle dell\"an\u0101tman\" e dello \"\u015b\u016bnyat\u0101\" (assenza di sostanzialit\u00e0 inerente a tutti i fenomeni). Il Dharma esposto nei primi 14 capitoli del Sutra del Loto corrisponde alla verit\u00e0 dell'apparire dei fenomeni secondo la causazione che segue le dieci condizioni (o \"talit\u00e0\", sanscrito \"tathata\") descritte nel del \"Sutra\". Il Dharma profondo \u00e8 quindi nella comprensione della causa dei fenomeni; la realizzazione spirituale, la \"bodhi\" profonda (l\"anuttar\u0101-samyak-sa\u1e43bodhi\"), consiste nel comprendere questa \"causa\" dell'esistere, mentre la verit\u00e0 della sofferenza (\"du\u1e25kha\"), come anche la dottrina dell\"anitya\", implica solo un giudizio. Nel \"Sutra del Loto\" non viene quindi enfatizzata la verit\u00e0 della sofferenza contenuta nelle quattro nobili verit\u00e0. Ecco perch\u00e9 quando il Buddha \u00e8 sollecitato a insegnare la Legge \"profonda\" (nel II capitolo) non la esprime con la dottrina delle quattro nobili verit\u00e0 (considerata nel \"Sutra\" come dottrina \"h\u012bnay\u0101na\") ma la esprime secondo le dieci talit\u00e0 (o condizioni, sanscrito \"tath\u0101t\u0101\", dottrina \"mah\u0101y\u0101na\").\nI fondamenti del buddhismo \"Mah\u0101y\u0101na-Vajray\u0101na\".\nLa terza grande corrente del buddhismo esistente in epoca contemporanea, la corrente \"Vajray\u0101na\" (Veicolo del diamante), \u00e8 essa stessa uno sviluppo del buddhismo Mah\u0101y\u0101na. Alle dottrine proprie del Mah\u0101y\u0101na quali ad esempio la vacuit\u00e0 (\"\u015buny\u0101t\u0101\"), \"karu\u1e47\u0101\", la \"bodhicitta\" il \"Vajray\u0101na\" aggiunge, allo scopo di poter realizzare \"in questo corpo e in questa vita\" l'\"illuminazione profonda\", alcuni insegnamenti \"segreti\" denominati come \"tantra\" e riportati nella propria letteratura religiosa.\nCanoni buddhisti.\nFra i testi pi\u00f9 antichi del buddhismo si annoverano i cosiddetti canoni: il Canone p\u0101li (o \"P\u0101li Tipitaka\"), il Canone cinese (in cinese: ), e il Canone tibetano (composto dal \"Kangyur\" e dal \"Tenjur\") cos\u00ec denominati in base alla lingua degli scritti.\nIl Canone p\u0101li \u00e8 proprio del buddhismo Therav\u0101da, e si compone di tre \"pi\u1e6daka\", o canestri successivamente raccolti in 57 volumi: il \"Vinaya Pi\u1e6daka\", o canestro della disciplina, con le regole di vita dei monaci; il \"Sutta Pi\u1e6daka\" o canestro della dottrina, con i sermoni del Buddha; infine l\"Abhidhamma Pi\u1e6daka\" o canestro della fenomenologia in ambito cosmologico, psicologico e metafisico, che raccoglie gli approfondimenti alla dottrina esposta nel \"Sutta Pi\u1e6daka\".\nIl Canone cinese si compone di 2.184 testi a cui vanno aggiunti 3.136 supplementi tutti raccolti successivamente in una edizione in 85 volumi.\nIl Canone tibetano si suddivide in due raccolte, il \"Kangyur\" (composto da 600 testi, in 98 volumi, riporta discorsi attribuiti al Buddha Shakyamuni) e il \"Tanjur\" (Raccolta, in 224 volumi, di 3.626 testi tra commentari e insegnamenti).\nParte dei Canoni cinese e tibetano si rifanno ad un precedente Canone tradotto in sanscrito ibrido sotto l'Impero Kushan e poi andato in buona parte perduto. Questi due Canoni furono adottati dalla tradizione Mah\u0101y\u0101na che prevalse sia in Cina che in Tibet. Il Canone sanscrito riportava tutti i testi delle differenti antiche scuole e dei differenti insegnamenti presenti nell'Impero Kushan. La traduzione di tutte queste opere dalle originali lingue pracritiche a quella sanscrita (una sorta di lingua dotta 'internazionale' come lo fu il latino nel Medioevo europeo) fu voluta dagli stessi imperatori kushan. Buona parte di questi testi furono successivamente trasferiti in Tibet e in Cina sia da missionari kushani (ma anche persiani, sogdiani e khotanesi), sia riportati in patria da pellegrini. Da segnalare che le regole monastiche (\"Vinaya\") delle scuole presenti in Tibet e in Cina derivano da due antichissime scuole indiane (vedi buddhismo dei Nik\u0101ya), rispettivamente dalla M\u016blasarv\u0101stiv\u0101da e dalla Dharmaguptaka.\nCorrenti del buddhismo.\nIn India.\nIl buddhismo nacque in India, paese d'origine, approssimativamente attorno al VI secolo a.C. Tuttavia, durante pi\u00f9 di 1500 anni di storia il buddhismo indiano ha sviluppato indirizzi e interpretazioni diverse, anche estremamente complesse. Lo sviluppo di tale complessit\u00e0 si rese necessario con il continuo confronto dottrinale sia all'esterno delle Comunit\u00e0 monastiche con le scuole brahmaniche e jaina, sia all'interno delle stesse per svelare progressivamente gli insegnamenti (soprattutto i cosiddetti \"inesprimibili\", sanscrito \"avy\u0101k\u1e5btavast\u016bni\") contenuti negli antichi \u0100gama-Nik\u0101ya. Le scuole nate nel sub-continente indiano nel corso di questi 1500 anni di storia sono suddivisibili in tre gruppi:\nIl buddhismo fuori dall'India.\nTra le tradizioni che fuori dall'India hanno avuto una lunga storia e un'evoluzione in parte indipendente ricordiamo:\nBibliografia.\nDi seguito una bibliografia ragionata dei testi 'del' e 'sul' buddhismo in lingua italiana.\nTesti canonici afferenti al buddhismo dei Nik\u0101ya o al buddhismo Therav\u0101da.\nSono i testi ritenuti canonici da tutte le scuole buddhiste. Occorre ricordare che la scuola Therav\u0101da considera \"canoniche\" solo le opere contenute nel Canone p\u0101li.\nTesti canonici per il buddhismo Mah\u0101y\u0101na.\nSono testi considerati canonici solo dalle scuole del buddhismo Mah\u0101y\u0101na e del buddhismo Vajray\u0101na. Non sono ritenuti canonici dalla scuola Therav\u0101da e dalle altre scuole del buddhismo dei Nik\u0101ya, queste ultime tutte scomparse."}
{"id": "652", "revid": "729019", "url": "https://it.wikipedia.org/wiki?curid=652", "title": "Battaglia di Morgarten", "text": "La battaglia di Morgarten fu combattuta alle falde del Morgarten il 15 novembre 1315 allorch\u00e9 un piccolo raggruppamento di fanti svizzeri inflisse una clamorosa sconfitta agli austriaci del duca Leopoldo I d'Asburgo, numericamente preponderanti. Morgarten fu una delle vittorie che segnarono la via all'indipendenza della Svizzera.\nSecondo la tradizione, l'eroe elvetico Guglielmo Tell avrebbe partecipato alla battaglia a fianco dei Confederati.\nStoria.\nAntefatto.\nGli abitanti del Canton Svitto avevano nei mesi precedenti saccheggiato l'abbazia territoriale di Einsiedeln e il duca Leopoldo I, per chiudere la questione, decise di punire i confederati.\nSvolgimento.\nGli svizzeri, 1300 uomini circa, dei cantoni di Uri e Svitto, comandati da Lothold, presero posizione dietro il villaggio di Schornen, mentre un gruppo di 50 uomini circa si appost\u00f2 sull'altura di Mattlig\u00fcrsch.\nGli austriaci, forti del loro numero e della loro cavalleria pesante, avanzarono nella stretta tra il Mattlig\u00fcrsch e il lago di \u00c4geri, quando dal monte vennero colpiti da una pioggia di massi e tronchi, che gli svizzeri avevano appositamente preparato. Appena Lothold vide la cavalleria nemica scompigliata, invi\u00f2 parte dei suoi uomini verso il monte e con il grosso delle sue forze attacc\u00f2.\nLa cavalleria austriaca non pot\u00e9 manovrare per la strettezza della valle e per le pesanti armature. Le lunghe alabarde degli svizzeri, che attaccarono in colonne compatte e sostenute insieme alle truppe scese dal Mattlig\u00fcrsch, misero in fuga la cavalleria austriaca, che travolse la propria fanteria. Le compatte colonne svizzere continuarono l'attacco, piegando ogni resistenza. Alle 9 del mattino, a meno di 2 ore dall'inizio dello scontro, la battaglia era gi\u00e0 vinta.\nPerdite.\n1500 austriaci rimasero sul terreno, mentre gli svizzeri subirono perdite minime, solo 14 uomini. Il duca Leopoldo si salv\u00f2 a stento.\nConseguenze nell'ars bellica.\nLa battaglia fu significativa perch\u00e9 vide l'affermazione della fanteria armata di picche e alabarde su unit\u00e0 di cavalleria pesante, una situazione precedentemente sperimentata anche nella battaglia di Courtrai del 11 luglio 1302. In qualche misura, segn\u00f2 l'inizio della fine per la cavalleria pesante come elemento tattico decisivo, a vantaggio dei picchieri, che avrebbero dominato i campi di battaglia fino all'introduzione dei moschetti.\nCommemorazione della battaglia.\nIl trionfo degli svizzeri fu completo e decisivo, e un monumento sul luogo della battaglia ricorda il coraggio dei montanari.\nIl 15 novembre di ogni anno sul luogo si svolge un tiro storico commemorativo della battaglia. Il concorso si svolge sulle distanze di 300\u00a0m per il tiro con il fucile d'ordinanza militare e a 50\u00a0m per il tiro con la pistola d'ordinanza militare (dal 2015, 60 metri)."}
{"id": "653", "revid": "466539", "url": "https://it.wikipedia.org/wiki?curid=653", "title": "Ba'al Shem Tov", "text": "Noto anche con il soprannome di Besht (BeShT, acronimo di Ba\u02bbal Shem Tov), per la sua reputazione di guaritore itinerante, fondatore del moderno chassidismo: l'appellativo \"Ba\u02bfal Shem \u1e6cov\" significa infatti \"Maestro del Nome di Dio\", ma pu\u00f2 essere tradotto anche come \"Maestro del Buon Nome\".\nNome e origini.\nConosciuto principalmente tra gli ebrei religiosi come \"il santo Baal Shem\", o pi\u00f9 comunemente \"Ba\u02bfal Shem \u1e6cov\". L'appellativo attribuito a ben Eliezer viene solitamente tradotto come \"Maestro del Buon Nome\", ma sono possibili almeno altre due interpretazioni:\nIl nome \"Besh\u1e6d\" (\u05d1\u05e2\u05e9\"\u05d8) \u2014 acronimo prodotto dalle parole iniziali del titolo, \"bet ajin \u0161in tet\" \u2014 \u00e8 tipicamente utilizzato nella scrittura piuttosto che durante un discorso. L'appellativo \"Baal Shem\" non era esclusivo di Ben Eliezer; tuttavia fu lui a divenire pi\u00f9 strettamente identificato con tale titolo, dato che fu il fondatore dell'ebraismo chassidico.\nLe poche notizie biografiche del Besht sono cos\u00ec intrecciate a leggende e miracoli che in molti casi \u00e8 difficile estrapolarne fatti storici. Gli stessi \"chassidim\" in merito a queste leggende ritengono che sia un insieme insolito di sospetti da un lato, e fede ingenua, quasi na\u00efve, dall'altro. Il Rebbe Shlomo di Rodomsk ha dichiarato in sintesi: \"\"Chi crede a tutte le storie di miracoli del Baal Shem Tov in\" \"Shivhei HaBaal Shem Tov\" \"\u00e8 uno sciocco, ma chi nega che avrebbe potuto farli \u00e8 un\" \"apikoros o miscredente\".\" Allo stesso modo, il Rebbe Mordechai di Neshkiz spiega: \"Anche se una storia su di lui in realt\u00e0 non fosse mai avvenuta e non vi fosse stato un dato miracolo, era nel potere del Baal Shem Tov, possa la sua memoria essere una benedizione per la vita del mondo a venire, fare ogni cosa.\"\nTuttavia, si ritiene che i suoi genitori fossero poveri - gente retta, onesta e pia. Quando Israel rimase orfano, la sua comunit\u00e0 si prese cura di lui. A scuola, si distinse solo per le sue frequenti sparizioni, ritrovandolo poi, sempre nei boschi che circondavano il luogo, mentre vagava tra le montagne dei Carpazi, godendone estaticamente della sua bellezza. Non dimostr\u00f2 subito doti particolari, ma gli fu affidato l'incarico di radunare e portare i bambini allo Heder; svolse poi molti lavori, tra cui quello di assistente scolastico, guardiano di una sinagoga, minatore, taverniere. Soltanto verso i trent'anni divenne profondo studioso e mistico. Molti dei suoi discepoli credettero che discendesse dalla genealogia davidica, la Casa di Davide e, per estensione, dall'istituzione del Messia ebreo.\nBiografia.\nIsrael nacque da genitori in et\u00e0 matura, Eliezer e Sarah, in una comunit\u00e0 vicino a Okopy \u015awi\u0119tej Tr\u00f3jcy, una fortezza di nuova costruzione nei pressi della localit\u00e0 di Kameniec nell'Ucraina occidentale, dove il fiume Zbru\u010d si unisce al Dnestr. La fortezza venne eretta sulla nuova frontiera tra il Regno di Polonia e l'Impero Ottomano. Situata nella terra storica di Podolia, buona parte del territorio a quel tempo, e per un breve periodo, fece parte dell'Impero Ottomano. Okopy nel XXI\u00b0 secolo \u00e8 un villaggio sito nel distretto di Rajon di Borschiv dell'Oblast' di Ternopil'.\nIl Baal Shem Tov mor\u00ec a Medzhybizh, a quel tempo parte della Corona del Regno di Polonia e nel ventunesimo secolo sita nella Oblast di Chmel'nyc'kyj in Ucraina.\nQuando aveva solo cinque anni e mezzo, suo padre prima di morire gli disse: \"\"Non aver timore di niente e nessuno eccetto che di Dio e ama tutti gli ebrei, non importa chi siano o cosa facciano\". Cos\u00ec nel 1703 divenne orfano, e la comunit\u00e0 ebraica di Tloste lo adott\u00f2, provvedendo alle sue prime necessit\u00e0. Spesso, dopo la conclusione quotidiana dei suoi studi presso lo Heder locale, andava a \"vagare per i campi e boschi che circondavano il villaggio a meditare e godere delle meraviglie del creato\"\". Nel 1710, finito lo Heder, divenne assistente di un Melamed. Al suo sedicesimo compleanno, si narra che \"\"il profeta Elia gli apparisse e gli descrivesse i grandi effetti che le preghiere della gente semplice avevano in cielo\".\" Verso il 1712 divenne un \"shammash\" della sinagoga locale.\nVenne periodicamente assunto come assistente di un insegnante negli Heder, piccoli villaggi attraverso i quali entrambi passavano. Avrebbe poi raccontato che provava un grande piacere nell'accompagnare i bambini a scuola, utilizzando questa opportunit\u00e0 per recitare preghiere raccontandogli storie della \"Torah\". L'innocenza dei bambini e la purezza con la quale pregavano, spiegava il Baal Shem Tov, donava all'Onnipotente grande soddisfazione. Il Mezritcher Maggid, successore del Baal Shem Tov, dir\u00e0 pi\u00f9 tardi: \"Se solo potessimo baciare un rotolo della Torah con lo stesso amore che il mio maestro [il Baal Shem Tov] baciava i bambini quando li conduceva allo Heder come assistente didattico!\"\nIl Baal Shem Tov aveva visioni durante le quali gli appariva il profeta Achia. Nel 1716 si spos\u00f2, ma la moglie mor\u00ec poco dopo. Da quel momento viaggi\u00f2 per tutta la Galizia orientale. Dopo aver prestato servizio per lungo tempo come aiutante in diverse piccole comunit\u00e0 dell'Ucraina occidentale, si stabil\u00ec come melamed a Tluste nei pressi di Zalischyky.\nAderi' alla societ\u00e0 segreta dei mistici chiamati \"Tzaddikim Nistarim\", e ne divenne loro leader, all'et\u00e0 di 18 anni. Prendendosi cura degli ebrei poveri, li incoraggiava diventare agricoltori per sottrarsi alla cronica povert\u00e0 che li affliggeva. Questa societ\u00e0 segreta decise che c'era bisogno di occuparsi delle necessit\u00e0 educative dei bambini presenti nelle piccole comunit\u00e0 agricole. Se non si riusciva a trovare un insegnante adatto, i membri della societ\u00e0 stessa se ne sarebbero occupati fino a quando non fosse emersa una soluzione alternativa. In base a ci\u00f2 - e in linea con la dottrina ebraica \"\"il portatore della lettera deve adempiere ai suoi contenuti\" . Divenne cos\u00ec assistente didattico e con profondo fervore cerc\u00f2 di infondere in questi bambini il rispetto dei genitori e l'amore di Dio e del prossimo. Ebbe a commentare in seguito: \"Questo \u00e8 stato uno dei momenti pi\u00f9 felici della mia vita\"\".\nGrazie alla sua provata onest\u00e0 e conoscenza della natura umana, venne scelto come arbitro e mediatore in cause giuridiche, e le sue prestazioni furono spesso portate in requisizione poich\u00e9 gli ebrei avevano il loro propri tribunali civili in Polonia. In questa occasione si segnal\u00f2 all'abbiente ed erudito ebreo Ephraim di Brody, che gli promise la mano della figlia Chana; purtroppo Ephraim mor\u00ec senza aver avvertito la figlia di questa promessa di matrimonio, ma quando Chana seppe di tale promessa non esit\u00f2 ad esaudirla. Il corteggiamento fu caratteristico. Negli abiti trasandati di un contadino, Israel si present\u00f2 a Brody davanti ad Abraham Gershon di Kitov, il fratello della ragazza e capo di una corte rabbinica locale, nonch\u00e9 autorit\u00e0 riconosciuta della Cabala e del \"Talmud\". Abraham Gershon era sul punto di fargli l'elemosina, quando il Besht produsse una lettera dalla tasca, dimostrando di essere lo sposo designato. Abraham cerc\u00f2 allora di dissuadere la sorella Chana dallo svergognare la propria famiglia sposando un poveraccio, ma invano, dato che ella considerava quella del defunto padre la sola volont\u00e0 autorevole.\nDopo il suo matrimonio, Israel non rimase a lungo con suo cognato, che si vergogna va di lui e si rec\u00f2 in un villaggio nei Carpazi tra Brody e Kassowa. I suoi beni terreni consistevano di un cavallo donatogli da suo cognato. Israel lavor\u00f2 come operaio, scavando argilla e calce, che la moglie consegnava ogni settimana col carro ai villaggi circostanti, e da ci\u00f2 derivavano il loro totale sostentamento. Il magnifico paesaggio di \"questa rigogliosa regione dei Carpazi e la possibilit\u00e0 di goderlo senza le interruzioni della vita cittadina, li ricompensavano delle grandi privazioni\". Israel ben Eliezer e Chana ebbero due figli: Udel (nata nel 1720) e Zvi Hersh.\nSviluppo come guida spirituale.\nMiglior\u00f2 la sua condizione quando assunse la funzione di macellaio rituale a Kshilowice, vicino a Iaslowice. Ben presto abbandon\u00f2 questa posizione per gestire una taverna del villaggio grazie alla generosit\u00e0 di suo cognato. Durante i molti anni in cui era vissuto nei boschi ed entrato in contatto coi contadini, Israel aveva imparato ad usare le piante per scopi curativi ed effettuare numerose guarigioni. La sua prima apparizione in pubblico infatti fu come un \"ordinario\" Baal Shem \u2013 preparava amuleti e prescriveva cure.\nDopo molti viaggi come Baal Shem, tra Podolia e Volinia, considerando il suo seguito abbastanza grande e la sua autorit\u00e0 ormai stabilita, decise, attorno al 1740 di esporre i suoi insegnamenti negli shtetl di Medzhybizh e la gente, per lo pi\u00f9 dall'\u00e9lite spirituale, veniva ad ascoltarlo. Medzhybizh divenne la sede del movimento e della dinastia chassidica Medzybizh. Il suo seguito gradualmente aument\u00f2 e con esso l'antipatia, per non dire ostilit\u00e0, dei talmudisti. Tuttavia, il Baal Shem Tov venne sostenuto, all'inizio della sua carriera, da due talmudisti di spicco, i fratelli Me\u00efr e Isaac Dov Margalios. In seguito acquis\u00ec sempre pi\u00f9 supporti da varie autorit\u00e0 rabbiniche universalmente riconosciute, che divennero suoi discepoli e attestarono sia la sua profondit\u00e0 intellettuale che la sua santit\u00e0. Tra questi si annoverano Rabbi Meir Margolius, Rabbino Capo di Lemberg ed in seguito di Ostroha e autore di \"Meir Netivim\" (opera di \"responsa\" halakhici) e di altri scritti; Rabbi Yaakov Yosef Hakohen, rabbino di Polnoy; Rabbi Dovid Halperin, rabbino di Ostroha; Rabbi Israel di Satinov, autore di \"Tiferet Yisrael\"; Rabbi Yoseph Heilperin di Slosowitz e Rabbi Dovber di Mezeritch la cui fama come talmudista fu dovuta principalmente alle dottrine del Besht che furono introdotte in numerosi circoli culturali. Da notare che il rinomato rabbino sefardita, Chaim Joseph David Azulai cita il Baal Shem Tov nelle sue opere in termini molto positivi.\nSono reperibili diverse evidenze storiche dirette del Besht durante i giorni che visse a Medzhybizh. Il ricercatore Moshe Rosman ha scoperto numerosi documenti legali che fanno luce su questo periodo, ricevendoli dagli archivi della famiglia nobile polacca Czartoryski. La casa del Besht \u00e8 menzionata su numerosi registri fiscali alla quale venne concessa l'esenzione fiscale dalle imposte locali, indicando cos\u00ec che egli era ben noto al magnate polacco come un importante personaggio cittadino. Molti colleghi del Besht nelle sue storie tratte dal \"Shivhei HaBesht\" appaiono anche in documenti dei tribunali polacchi, tra cui Ze'ev Lupo Kitses e Surkes Dovid. Rosman sostiene che i documenti polacchi dimostrano che il Baal Shem Tov ed i suoi seguaci non erano degli emarginati o dei paria, ma piuttosto una parte rispettata della vita comunitaria ebraica tradizionale. Medzhybizh all'epoca non era certo un villaggio arretrato ma una comunit\u00e0 fiorente, prospera e importante situata nella tenuta di Czartorysky.\nAltri reperti comprendono il libro delle preghiere, il \"Siddur\" del Baal Shem Tov, presso la Biblioteca Agudas Chabad di New York, con le sue note personali manoscritte ai margini. La sua tomba pu\u00f2 inoltre essere visitata a Medzhybizh, presso l'antico cimitero ebraico. (Cfr. Galleria fotografica)\nNegli ultimi anni, l'organizzazione \"Agudas Ohalei Tzadikim\", con sede in Israele, ha restaurato molte tombe di Tzadikim (\"Ohelim\") in Ucraina, tra cui quella del Baal Shem Tov. Una pensione e una sinagoga sono state costruite vicino all'Ohel del Baal Shem Tov e la sua sinagoga originale \u00e8 stata meticolosamente ricostruita nel rispettivo villaggio. Entrambe le sinagoghe sono utilizzate dai molti visitatori che provengono da tutte le parti del mondo per pregare sulla tomba del Besht. (Cfr. Galleria).\nDispute con i frankisti e morte.\nMentre il Baal Shem Tov era in vita, i conflitti tra le varie correnti dell'ebraismo, tra il talmudismo e il chassidismo erano ridotti al minimo. Infatti, il Baal Shem Tov considerava se stesso ed i suoi seguaci come parte della corrente principale ebraica. Il Baal Shem Tov si schier\u00f2 con i talmudisti nelle loro controversie contro i frankisti. Dopo la conversione in massa dei frankisti al cristianesimo, molte figure ebree preminenti si sentirono sollevate, poich\u00e9 ci\u00f2 dimostrava chiaramente la drastica separazione degli eretici dall'ebraismo tradizionale. Tuttavia il Baal Shem Tov si rattrist\u00f2 profondamente dell'accaduto e avrebbe detto: \"\"Fintanto che un arto malato \u00e8 ancora collegato al corpo, c'\u00e8 speranza che possa essere salvato; ma una volta amputato, se n'\u00e8 andato e non c'\u00e8 pi\u00f9 speranza\".\" Lo sconvolgimento causato dal movimento frankista sembr\u00f2 minare la salute del Baal Shem Tov, che infatti mor\u00ec poco dopo.\nL'insegnamento.\nIsrael ben Eliezer non ha lasciato libri; il commentario cabalistico di attribuito a lui, dal titolo \"Sefer mi-Rabbi Yisrael Baal Shem-Tov\" (\u017dytomyr, 1804) potrebbe essere un apocrifo. Per esaminare i suoi insegnamenti \u00e8 quindi necessario considerare i suoi discorsi come riportati nelle opere dei discepoli \"chassidim\". La maggior parte \u00e8 reperibile nelle opere di \"Rabbi Jacob Joseph di Polnoy\". A seguito della morte del suo fondatore, lo Chassidismo fu coinvolto in uno scisma, dove ogni parte si arrogava su il diritto di disporre per s\u00e9 l'autorit\u00e0 del Besht, per cui, da quel momento in poi, fu necessaria la massima cautela per giudicare l'autenticit\u00e0 dei discorsi attribuiti a Ba\u02bfal Shem \u1e6cov.\nGli autori Chapin e Weinstock sostengono che il Baal Shem Tov fosse essenzialmente la persona giusta, al posto giusto, al momento giusto. Nel XVIII secolo la Podolia era un luogo ideale per favorire un cambiamento nel pensiero ebraico. Sia i massacri di Bohdan Chmel'nyc'kij che l'occupazione turca della Podolia causarono una forte diminuzione della popolazione, eventi che si verificarono proprio durante la vita di Ben Eliezer, di Sabbatai Zevi, la stirpe dei sabbatiani, come Malach e Jakob Frank, e i successivi discendenti spirituali. Una volta che i Magnati polacchi ripresero il controllo dai turchi, la Podolia visse un periodo di grande prosperit\u00e0 economica. I Magnati erano ben disposti verso gli ebrei, soprattutto per i benefici economici che ne derivavano, e incoraggiavano il reinsediamento ebraico per aiutare a proteggere la frontiera dalle future invasioni. Cos\u00ec la comunit\u00e0 ebraica si ritrov\u00f2 a ricominciare tutto da capo. In questo contesto, gli ebrei della Podolia erano aperti a nuove idee: i nuovi e dinamici approcci di Ben Eliezer all'ebraismo erano quindi i benvenuti, espandendosi con poca resistenza in una parte della comunit\u00e0 desiderosa di cambiamento.\nElementi della dottrina.\nIl principio fondamentale sul quale si base lo chassidismo consiste in una concezione di Dio intensamente panenteistica, secondo la quale l'intero universo, la mente e la materia, sono una manifestazione del Divino e che tale manifestazione non \u00e8 una emanazione di Dio, come i Mitnagdim interpretano la Cabala, poich\u00e9 nulla pu\u00f2 essere separato da Dio: tutte le cose sono forme in cui Dio si rivela. Quando l'uomo parla, dice il Besht, deve ricordarsi che il suo discorso \u00e8 un elemento di vita e che la vita stessa \u00e8 una manifestazione di Dio. In Dio esiste anche il male. Questa apparente contraddizione si spiega col fatto che il male non \u00e8 male in s\u00e9, ma solo nella sua relazione con l'uomo. \u00c8 sbagliato guardare una donna con desiderio, ma \u00e8 divino ammirarla per la sua bellezza: \u00e8 quindi sbagliato solo nella misura in cui l'uomo non considera la bellezza come una manifestazione di Dio, ma la fraintende e la pensa in riferimento a se stesso. Tuttavia, il peccato non \u00e8 nulla di positivo, ma \u00e8 identico con le imperfezioni delle azioni e del pensiero umano. Chi non crede che Dio risieda in tutte le cose, ma separa Dio da esse nei suoi pensieri, non ha la concezione giusta di Dio. \u00c8 ugualmente fallace pensare ad una creazione nel tempo: la creazione, cio\u00e8 l'attivit\u00e0 di Dio, non ha fine. Dio \u00e8 sempre attivo nei cambiamenti della natura: infatti, \u00e8 in questi cambiamenti che consiste la continua creativit\u00e0 divina.\nQuesto panenteismo sarebbe stato ignorato se Ben Eliezer non fosse stato un uomo del popolo. Diede alla sua concezione metafisica di Dio un significato pratico. Il primo risultato dei suoi principi fu infondere nella comunit\u00e0 un notevole ottimismo. Dal momento che Dio \u00e8 immanente in tutto, tutto deve possedere qualcosa di buono in cui Dio possa manifestarsi come fonte di bene. Per questo motivo, Ben Eliezer insegnava che ogni uomo deve essere considerato buono ed i suoi peccati devono essere spiegati, non condannato. Una delle sue frasi preferite era che nessun uomo affonda cos\u00ec in basso da non essere in grado di risollevarsi verso Dio. Naturalmente, poi fu il suo sforzo principale di convincere i peccatori che Dio si trovava tanto vicino a loro quanto ai giusti, e che le loro malefatte erano soprattutto le conseguenze della loro follia.\nUn altro importante risultato delle sue dottrine, sul piano pratico, fu la sua negazione che l'ascetismo fosse gradito a Dio. \"\"Chi sostiene che questa vita sia senza valore \u00e8 in errore: vale invece molto; uno per\u00f2 deve sapere come usarla correttamente\". Fin dall'inizio il Baal Shem Tov combatt\u00e9 contro una visione sprezzante del mondo, che, tramite l'influenza della Cabala lurianica, era diventata quasi un dogma tra gli ebrei. Egli considerava la cura del corpo necessaria quanto quella dell'anima, poich\u00e9 anche la materia \u00e8 una manifestazione di Dio e non deve essere considerata come ostile o a lui contraria.\nCos\u00ec come Ba\u02bfal Shem \u1e6cov si opponeva agli asceti, cos\u00ec combatteva anche la rigidit\u00e0 e l'ipocrisia che si era accumulata sui rigorosi punti di vista talmudici, pur non abrogando nemmeno una singola osservanza o cerimonia religiosa. Il suo obiettivo di contesa era l'eccessiva importanza che l'interpretazione talmudica accordava al rispetto di una legge, mentre quasi del tutto trascurava il sentimento o la crescita della vita interiore dell'uomo. Mentre i rabbini del suo tempo consideravano lo studio del \"Talmud\" come la pi\u00f9 importante attivit\u00e0 religiosa, il Besht metteva tutta l'enfasi sulla preghiera. \"\"Tutto ci\u00f2 che ho raggiunto\", osserv\u00f2 una volta, \"l'ho ottenuto non attraverso lo studio, ma con la preghiera\"\". La preghiera, tuttavia, non \u00e8 semplicemente una petizione a Dio che conceda una richiesta e nemmeno necessariamente parlare con Dio, ma piuttosto un \"attaccamento\" a Dio - la gloriosa sensazione di \"unit\u00e0 con Dio Onnipotente\", lo stato dell'anima in cui la persona rinuncia alla propria consapevolezza di esistenza separata e si unisce all'Essere Eterno di Dio Supremo. \"Un tale stato produce beatitudine indescrivibile, che \u00e8 il frutto pi\u00f9 importante della vera adorazione di Dio\".\nInfluenza sullo chassidismo.\nGli sviluppi successivi della dottrina sono incomprensibili senza un esame dell'interpretazione del Besht riguardante il giusto rapporto dell'uomo con l'universo. La vera adorazione di Dio, come sopra spiegato, consiste nella separazione e l'unificazione con Dio. Per usare le sue stesse parole: \"L'ideale dell'uomo \u00e8 quello di essere egli stesso una rivelazione, chiaramente di riconoscere se stesso come manifestazione di Dio.\" Il misticismo, asserisce, non \u00e8 la Cabala, che tutti possono imparare, ma quel senso di vera unit\u00e0 che di solito \u00e8 cos\u00ec strano, inintelligibile e incomprensibile al genere umano come la danza lo \u00e8 per una colomba. Tuttavia, la persona in grado di provare questa sensazione, \u00e8 dotata di una autentica intuizione ed \u00e8 la percezione di tale persona che si chiama profezia, secondo il grado della sua intuizione. Da ci\u00f2 risulta, in primo luogo, che la persona ideale potrebbe rivendicare un'autorit\u00e0 pari, in un certo senso, all'autorit\u00e0 dei Profeti. Questa attenzione all'unicit\u00e0 e alla rivelazione personale aiuta a comprendere il perch\u00e9 l'interpretazione mistica dell'Ebraismo da parte del Besht venga definita con il titolo di \"panenteismo\".\nUn secondo e pi\u00f9 importante risultato della succitata dottrina \u00e8 che attraverso la sua unit\u00e0 con Dio, l'uomo forma un anello di congiunzione tra Creatore e creazione. Pertanto, modificando leggermente il versetto della Bibbia , il Besht dice: \"Il giusto si vivificher\u00e0 con la sua fede.\" I seguaci di Israel ben Eliezer animarono questa idea e coerentemente ne dedussero la fonte della misericordia divina, delle benedizioni, della vita e che quindi, se uno ama Dio, pu\u00f2 partecipare alla Sua misericordia.\nMa c'\u00e8 un rovescio della medaglia, e il Baal Shem Tov avverte i suoi chassidim:\nSebbene il Besht non possa essere ritenuto responsabile delle concezioni a lui successive, non vi \u00e8 alcun dubbio che la fiducia in se stesso fu un fattore importante per acquisire proseliti. Dello Chassidismo si pu\u00f2 dire che non esiste altra setta ebraica in cui il fondatore sia importante quanto le sue dottrine. Il Baal Shem Tov \u00e8 ancora il vero e proprio centro dello Chassidismo e dei suoi chassidim; i suoi insegnamenti sono quasi scomparsi nell'oblio ma, come Solomon Schechter osserva finemente, \"\"per gli chassidim, il Baal-Shem [Besht] ... \u00e8 l'incarnazione di una teoria e tutta la sua vita [\u00e8] la rivelazione di un sistema\".\"\nCaratteristiche e interpretazioni.\nIl Besht non si opponeva all'ebraismo rabbinico, ma era lo spirito della pratica che lo contrariava. I suoi insegnamenti sono il risultato non di speculazione, ma di un profondo temperamento religioso: pose l'accento infatti sullo spirito religioso (cfr. Spiritualit\u00e0) e non sulle forme di religione. Sebbene considerasse la legge come santa ed inviolabile, e sottolineasse l'importanza dello studio della Torah, dichiar\u00f2 che tutta la sua anima avrebbe dovuto essere al servizio di Dio e che ci\u00f2 costituisce la vera adorazione dell'Onnipotente.\nDal momento che ogni atto della vita \u00e8 una manifestazione di Dio e deve per forza essere divino, \u00e8 dovere dell'uomo vivere in modo che anche le cose \"terrene\" possano diventare nobili e pure, cio\u00e8 divine. La sua vita forn\u00ec il migliore esempio ai suoi discepoli e i suoi rapporti con i locandieri offr\u00ec una protesta silenziosa ma efficace contro la pratica dei rabbini, i quali, nel loro senso inesorabile di rigorosa rettitudine, non avevano alcun rapporto con persone decadute moralmente. I \"chassidim\" raccontano di una donna i cui parenti cercavano di uccidere a causa della sua vita vergognosa, ma che fu salvata nel corpo e nell'anima da Besht. La storia \u00e8 forse un mito, ma \u00e8 caratteristica dell'attivit\u00e0 del mistico nel guarire i pi\u00f9 bisognosi ed indigenti. Pi\u00f9 importante della preghiera era per lui il rapporto di amicizia con i peccatori, anche se la preghiera costituiva un fattore essenziale per la vita religiosa. La storia del Mistico del Baal Shem Tov offre molti esempi di altruismo e profonda benevolenza. Mentre queste qualit\u00e0 caratterizzano ugualmente una serie di rabbini del suo tempo, i suoi tratti distintivi furono l'atteggiamento misericordioso verso gli altri, la mancanza di paura, combinata con un'antipatia per le discordie e una gioia sconfinata per la vita. Inoltre i suoi metodi di insegnamento differivano decisamente da quelli dei suoi avversari, contribuendo molto al suo successo. Diresse molte osservazioni satiriche contro i suoi avversari, una in particolare caratterizza la sua designazione del talmudista tipico del suo tempo come \"\"un uomo che per puro studio della legge non ha tempo di pensare a Dio\". Il Besht illustr\u00f2 le sue vedute dell'ascesi con la seguente parabola:\nNon con la fuga dai piaceri terreni per paura si assicura la potenza dell'anima, ma tenendo le passioni sotto controllo. Gran parte del successo di Israel ben Eliezer fu dovuto alla sua ferma convinzione che Dio gli aveva affidato una missione speciale di diffondere le proprie dottrine. Nel suo entusiasmo ed estasi, credette di aver spesso visioni celesti, che gli rivelavano la sua missione. In effetti, per lui ogni intuizione fu una rivelazione divina ed i messaggi divini furono all'ordine del giorno.\nNel ventunesimo secolo.\nIl chassidismo che scatur\u00ec dagli insegnamenti e dalla personalit\u00e0 carismatica del Baal Shem Tov continua a mantenere la fedelt\u00e0 di segmenti ebraici significativi dell'Europa orientale e della nuova diaspora ebraica. I Rebbe, guide spirituali delle varie correnti chassidiche, continuano ad esercitare una notevole influenza tra centinaia di migliaia di seguaci.\nDurante il XVIII secolo il chassidismo era visto come una minaccia radicale all'ortodossia, ma dall'inizio del XXI secolo il movimento \u00e8 diventato un baluardo della tradizione ebraica e dell'ortodossia stessa. Nonostante l'apparente conflitto con il mondo secolare postmoderno, una serie di nuovi movimenti religiosi e sociali - tra cui l'istruzione laica, l'alta tecnologia, l'ateismo, il materialismo, la Shoah, il sionismo, l'ascesa e la caduta del marxismo-leninismo (1917-1991) e l'immigrazione di massa verso il Nuovo Mondo dopo la seconda guerra mondiale - il movimento chassidico continua a sopravvivere e perfino a prosperare.\nDi fronte alla superficialit\u00e0, crudelt\u00e0 e grossolanit\u00e0 della cultura postmoderna \u2013 e nonostante i progressi degli ebrei modernizzati, riformati e laici, nel respingere il misticismo per un razionalismo pi\u00f9 letteralista - lo chassidismo seguita ad offrire una forma distinta di vita culturale ebraica ricca, elaborata e passionale.\nNella leggenda.\nNella tradizione chassidica esiste un detto: \"\"Chi crede a tutte le storie di miracoli del Baal Shem Tov e di altri mistici e santoni, \u00e8 uno sciocco, ma a chi osserva una qualsiasi storia individuale e dice 'questa non \u00e8 vera', \u00e8 un eretico\".\"\nCirca i suoi genitori, la legenda narra che suo padre Eliezer, la cui moglie viveva ancora, fu catturato durante un attacco, forse dei Tatari, portato via dalla Valacchia e venduto come schiavo ad un principe. Grazie alla sua saggezza, ottenne il favore del principe, che lo diede al re affinch\u00e9 fosse suo ministro. Durante una spedizione intrapresa dal re, quando ogni altro consiglio si era dimostrato inutile e tutti erano sfiduciati, il consiglio di Eliezer fu accettato ed il risultato fu una vittoriosa battaglia di importanza decisiva. Eliezer fu nominato generale e poi Primo ministro, dopodich\u00e9 il re gli diede la figlia del vicer\u00e9 in sposa. Tuttavia, essendo consapevole del suo dovere come ebreo e come marito di una donna ebrea in Valacchia, spos\u00f2 la principessa solo di nome. Dopo essere stato interrogato a lungo per il suo strano comportamento, confess\u00f2 alla principessa di essere ebreo e questa lo riemp\u00ec di costosi regali e lo aiut\u00f2 a scappare per ritornare al suo paese. Sulla via del ritorno il profeta Elia apparve ad Eliezer e gli disse: \"Grazie alla tua piet\u00e0 e fermezza, avrai un figlio che illuminer\u00e0 gli occhi di tutto Israele e Israel sar\u00e0 il suo nome, perch\u00e9 in lui si realizzer\u00e0 il versetto (): 'Mio servo tu sei, Israele, sul quale manifester\u00f2 la mia gloria\". Tuttavia Eliezer e sua moglie Sarah raggiunsero la tarda et\u00e0 senza figli e avevano abbandonato ogni speranza di averlo, quando invece, quasi all'et\u00e0 di cento anni, nacque il figlio promesso.\nI genitori del Besht morirono poco dopo la sua nascita, lasciandogli in eredit\u00e0 solo l'esortazione paterna sul letto di morte: \"\"Credi sempre che Dio \u00e8 con te e non temere di nulla\".\" Israel rimase costantemente fedele a questa ingiunzione. Infatti, in una occasione, quando stava accompagnando degli scolari in sinagoga, fu visto un lupo, terrore di vecchi e giovani, cosicch\u00e9 i bambini vennero tenuti in casa. Ma il Besht, fedele al lascito del padre, non provava paura e, al secondo incontro col lupo, lo assal\u00ec cos\u00ec vigorosamente da indurlo a girarsi e fuggire. Ora, dice la leggenda, questo lupo era Satana. Satana era stato molto turbato nel constatare che le preghiere dei bambini avevano raggiunto Dio, il Quale si prendeva pi\u00f9 diletto dalle canzoni infantili dei loro cuori puri che non dagli inni dei leviti nel Tempio di Gerusalemme \u2013 e fu per questo che Satana cerc\u00f2 di porre un freno all'insegnamento del Besht, che portava i bambini alla preghiera in sinagoga. Da quel momento in poi, le lotte con Satana, coi dem\u00f2ni e ogni sorta di spirito maligno furono le ricorrenze quotidiane del Besht. Il vero significato della storia \u00e8 che anche il lupo/satana aveva una scintilla del Divino nel suo involucro.\nLascito.\nIl Baal Shem Tov impart\u00ec direttamente i suoi insegnamenti ai propri discepoli, alcuni dei quali fondarono le rispettive dinastie chassidiche. Tra questi:\nBibliografia.\nLa fonte principale della biografia del Besht \u00e8 Dov ben Samuel Baer, \"Shivchei ha-Besht\", Kopys, 1814, ripubblicato frequentemente, come anche le tradizioni registrate nelle opere delle varie dinastie chassidiche \u2014 specialmente quelle dei leader del movimento Chabad.\nPer i metodi di insegnamento del Besht, si vedano particolarmente le seguenti opere:\n\"Tzava'at HaRivash\" e \"Keter Shem Tov\" sono le antologie pi\u00f9 popolari e sono state ristampate diverse volte. Tutte le edizioni sono comunque incomplete, con numerose omissioni, refusi, e citazioni errate. Entrambi i succitati testi appaiono in edizioni annotate con molte correzioni testuali. (\"Tzva'at HaRivash\" 1975, 5\u00aa edizione riveduta nel 1998; \"Keter Shem Tov - Hashalem\" 2004, 2\u00aa ristampa 2008). Queste nuove ed autorevoli edizioni sono state redatte da Rabbi Jacob Immanuel Schochet che ha anche aggiunto delle introduzioni analitiche, numerose note delle fonti e riferimenti incrociati, commenti, numerosi supplementi e indici dettagliati, e sono stati pubblicati dalla casa editrice di Chabad Lubavitch, Kehot Publication Society a Brooklyn (New York)."}
{"id": "654", "revid": "33689", "url": "https://it.wikipedia.org/wiki?curid=654", "title": "Blocco note", "text": "Blocco note \u00e8 un editor di testo proprietario incluso nei sistemi Microsoft Windows per l'elaborazione di file di testo semplici.\nIl programma originale in lingua inglese \u00e8 chiamato Notepad.\nCaratteristiche.\nBlocco note permette di visualizzare, creare e modificare file in formato di testo MS-DOS, ovvero il formato ASCII che i sistemi operativi Microsoft utilizzano per il ritorno a capo dei caratteri. Ci\u00f2 comporta che il Blocco note sia di fatto incompatibile per la modifica di file creati da altri sistemi operativi Unix-like poich\u00e9 si rischierebbe una perdita dei caratteri speciali per andare a capo.\nPer impostazione predefinita, salva i nuovi file con l'estensione .txt, permettendo comunque di manipolare file delle pi\u00f9 svariate estensioni, quali ad esempio i file HTML (usati per creare le pagine web) o il codice sorgente di un software. Blocco note, essendo per\u00f2 privo di qualsiasi strumento di redazione avanzata dei testi, \u00e8 di fatto poco efficiente per eseguire operazioni di manipolazione complessa dei file, perci\u00f2 il suo utilizzo principale pi\u00f9 comune si restringe solitamente nella creazione e modifica di file di testo semplici.\nNel sistema operativo Windows 95, Fixedsys era l'unico carattere visualizzabile per Blocco note. Windows NT 4.0 e 98 ha introdotto la possibilit\u00e0 di cambiare carattere. Successivamente venne utilizzato di default il carattere Lucida Console. Le impostazioni di Blocco note, comunque, hanno effetto solo sulla visualizzazione del testo e sulla stampa, non su come il file viene salvato sul disco. Il carattere di default viene nuovamente cambiato in Windows 8 con Consolas.\nIl bug dell'unicode.\nDalla versione per Windows NT, il programma pu\u00f2 rilevare gli unicode che mancano dell'header standard 0xFFFE. Questo \u00e8 possibile grazie all'utilizzo della API IsTextUnicode(). Questa funzione \u00e8 imperfetta, con qualche effetto collaterale su piccole stringhe ASCII, in minuscolo, che vengono identificate come UTF-16.\nIl 18 maggio 2006 \u00e8 stato annunciato che creare un file con solo 18 caratteri come \"this app can break\", causa un'errata interpretazione del file da parte del Notepad. Il file interpretato come Unicode verr\u00e0 mostrato come \u6874\u7369\u6120\u7070\u6320\u6e61\u6220\u6572\u6b61 (se i caratteri sono correttamente installati). Lo stesso accade con tutte le altre stringhe che rispettino lo stesso formato/lunghezza come ad esempio: \"bush hid the facts\". Proprio questa stringa aveva fatto inizialmente pensare a un \"easter egg\", mentre in realt\u00e0 si tratta di un bug, risolto a partire da Windows Vista."}
