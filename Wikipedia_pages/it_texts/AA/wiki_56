{"id": "22329", "revid": "1876278", "url": "https://it.wikipedia.org/wiki?curid=22329", "title": "Quirico Filopanti", "text": "Biografia.\nLa nascita.\nGiuseppe Barilli nasce il 20 aprile 1812 da Francesco Barilli, modesto falegname e Camilla Borghi, in localit\u00e0 Riccardina, nei pressi di Budrio. Il padre, per guadagnare un poco di pi\u00f9, lavora ad ore nel vicino mulino della Riccardina, di propriet\u00e0 dei Bolognesi, ricchissimi possidenti locali.\nGli studi e i primi esperimenti.\nIl Barilli si distingue subito alla scuola parrocchiale per l'attitudine agli studi di matematica. Date le scarse risorse della famiglia, il sacerdote Don Vittorio Viglienghi, vicepresidente delle scuole di Budrio, membro influente del Consiglio di Partecipanza e l'arciprete Don Gaetano Maria Baldini, si interessano del ragazzo che viene accolto a frequentare gratuitamente la scuola di latinit\u00e0 budriese.\nDopo un'iniziale frequentazione dell'Universit\u00e0 di Teologia il 3 luglio 1834 Giuseppe Barilli si laurea brillantemente in Matematica e Filosofia presso l'Universit\u00e0 di Bologna, grazie al sostegno economico del Consiglio delle Comunit\u00e0 che, in seguito a una deliberazione straordinaria mai prima adottata, decide di fargli continuare gli studi a spese del Comune di Budrio.\nContinuer\u00e0 a studiare Ingegneria meccanica ed Idraulica.\nNel 1835 a Budrio tiene la prima conferenza pubblica, pronunciata su invito della deputazione delle scuole in occasione della premiazione degli alunni, che diventer\u00e0 la prima opera a stampa di Filopanti: \u201c\"Dell'influenza delle arti e delle scienze sull'incivilimento e di questo sul migliore stato della societ\u00e0\"\u201d (Firenze, 1836).\nNel 1836 fa prove ed esperimenti di applicazione pratica di principi tecnici e inventa uno speciale tipo di idrometro (strumento per la misurazione del livello dell'acqua).\nCerca lavoro a Medicina, dove il Consorzio dei Partecipanti, con l'intenzione di aprire una scuola di filosofia, ha bandito un concorso. Viene poi informato che l'amministrazione ha gi\u00e0 stabilito di assegnare a un docente ecclesiastico quell'incarico. La scuola tuttavia non fu pi\u00f9 aperta.\nNel 1837 usa per la prima volta lo pseudonimo di Filopanti (\"colui che ama tutti\"), che lo accompagner\u00e0 tutta la vita; qualche anno dopo assumer\u00e0 anche il nome Quirico, in omaggio alla Roma antica.\nNel 1838 tenta un concorso a Ferrara, per una cattedra all'Universit\u00e0; il concorso per\u00f2 non ha buon esito per l'ostruzionismo di alcuni cattedratici: di ci\u00f2 Filopanti si duole in una lettera all'amico Gaetano Giordani.\nNel 1840 partecipa a Torino al II Congresso degli Scienziati Italiani, dove presenta l'idrometro da lui inventato nel 1836.\nNel 1843, nel Canale di Reno, presenta la paltelata, un sistema che attraverso l'uso di pali e di tele dovrebbe impedire le rotte dei fiumi. Un sistema che si riveler\u00e0 valido nei piccoli corsi d'acqua ma assai meno efficiente nei grandi fiumi, come avvenne a Guarda Ferrarese sul Po.\nConvinto che la cultura, soprattutto scientifica, sia sicura fonte di progresso e quindi di benessere per la societ\u00e0, dal 1846 pubblica e diffonde dispense intitolate: \"Notizie di fisica esposte da Quirico Filopanti a servigio degli italiani di facile istruzione e per introduzione alle sue idee di architettura idraulica\".\nFilopanti nel primo Risorgimento.\nNegli anni '40 egli guarda con fiducia al rinnovamento culturale e scientifico del paese portato avanti da Leopoldo II di Toscana e, pi\u00f9 tardi da Pio IX.\nNel 1841, a detta di Narciso Feliciano Pelosini, Filopanti avrebbe definito il sovrano toscano come \"uno dei migliori principi dell'universo\".\nNel 1846 Filopanti partecipa a Roma al comune entusiasmo per l'avvento al soglio pontificio di Pio IX, fiducioso che egli sapr\u00e0 porre rimedi ai mali della provincia: cattiva amministrazione, povert\u00e0, disoccupazione, ribellismo delle masse pi\u00f9 deboli.\nIn et\u00e0 matura ripudier\u00e0 tali entusiasmi lealisti e da posizioni repubblicane e anticlericali definir\u00e0 il papa risorgimentale \"sedicente vicario di Dio in terra\" (\"Dio liberale\", 1880).\nLa linea ferroviaria Roma-Civitavecchia.\nNel 1847 Filopanti \u00e8 a Roma per presentare un progetto di costruzione della linea ferroviaria Roma-Civitavecchia. Tuttavia la Societ\u00e0 nazionale italiana, che avrebbe dovuto finanziare i lavori, non ottiene la concessione.Negli anni '60 dell' 800 collabora di nuovo, per\u00f2, ad un progetto ferroviario quello che deve unire la riviera Adriatica a Bologna.\nFilopanti e l'Universit\u00e0 di Bologna (1831-1850).\nAlla fine del marzo del 1848, dopo un concorso, viene nominato professore di Meccanica e Idraulica all'Universit\u00e0 di Bologna. La commissione formata dal Cardinale di Bologna Oppizzoni, arcicancelliere dell'Universit\u00e0, del Collegio Matematico e dai Conservatori del Municipio lo acclama professore a pieni voti.\nIl primo bando per la copertura di questa cattedra, datato 30 luglio 1847, era infatti rimasto senza esito in quanto Filopanti, ancora individuato come Giuseppe Barilli, ma gi\u00e0 da molto appellato col nome di Filopanti, aveva ritirato la sua candidatura, ritenendosi umiliato dal rifiuto del Collegio Filosofico Matematico di esonerarlo alla consueta prova d'esame, in considerazione del valore scientifico delle opere gi\u00e0 pubblicate.\nFu quindi nuovamente necessario riaprire il concorso; questa volta Filopanti, pur risultando nuovamente candidato unico, accetta di sottoporsi alla prova consistente nello svolgimento di una dissertazione il cui argomento sarebbe stato scelto a sorte fra trenta quesiti.\nAvendola superata a pieni voti il 21 marzo 1848, ottiene finalmente la cattedra cui da tanto aspirava.\nLa partecipazione alla rivolta dell'8 agosto.\nIl 6 aprile 1848, con il grado di capitano, comanda la V Compagnia del Battaglione Universitario di Bologna e intanto aiuta a organizzare a Budrio il corpo dei volontari che combatter\u00e0 contro gli austriaci (Battaglione Idice).\nQualche mese dopo avr\u00e0 modo di partecipare alla rivolta popolare dell'8 agosto conclusasi con la cacciata degli Austriaci da Bologna. Il pomeriggio era con la moglie a Budrio, riesce tuttavia a raccogliere un buon numero di volontari e con questi si affretta a raggiungere la citt\u00e0 e a partecipare all'insurrezione.\nViene nominato \"Ispettore delle barricate\" del quartiere San Gervasio, dove presiede alla costruzione di opere di difesa e spiega i modi pi\u00f9 semplici e adatti per rendere efficienti le operazioni.\nIl 9 agosto 1848 pubblica un manifesto dal titolo \"Brevi istruzioni sull'attual difesa\". Sar\u00e0 utile l'anno dopo, durante la resistenza della Repubblica Romana.\nDiventer\u00e0 infatti membro della Commissione Tecnica di Guerra dove insegna nuove tattiche di guerriglia urbana, sperimentate a Bologna l'8 agosto 1848. Si alterner\u00e0 fra l'assemblea e le trincee cittadine, progetter\u00e0 strumenti bellici di difesa e rianimer\u00e0 i combattenti.\nGli anni del Circolo Felsineo.\nPartecipa all'attivit\u00e0 del Circolo Felsineo, formato in buona parte da moderati. Ne diventa consigliere e, seguendo Gioberti, propugna l'idea di una costituente federale.\nIn breve tempo il Circolo Felsineo diventa Circolo Nazionale e si configura come centro della vita politica bolognese e alla fine dell'anno Filopanti ne diverr\u00e0 presidente.\nCon l'evolversi della situazione politica da posizioni moderate acquisir\u00e0 una caratterizzazione sempre pi\u00f9 democratica; modifica il proprio credo politico passando dal neoguelfismo di Gioberti al repubblicanesimo mazziniano.\nIl Circolo Universitario Democratico.\nIl 29 gennaio 1849 viene proclamato presidente di un Circolo Universitario Democratico. Il professore Giulio Carini lo resse con funzioni reali di presidente mentre Filopanti era a Roma.\nL'Assemblea costituente degli Stati Romani.\nIl 21 gennaio 1849 viene eletto membro dell'Assemblea costituente degli Stati Romani.\nIl 5 febbraio 1849 viene inaugurata l'Assemblea costituente degli Stati Romani. \u00c8 presente anche Giuseppe Garibaldi. In quella data Filopanti viene nominato segretario.\nFilopanti all'inizio si dichiara perplesso sull'opportunit\u00e0 della proclamazione immediata della Repubblica. Ma, in seguito alla fuga del Granduca di Toscana a Gaeta, scioglie ogni riserva dicendosi caldamente a favore della soluzione repubblicana.\nIl 9 febbraio 1849 l'Assemblea costituente approva il Decreto fondamentale della Repubblica Romana da lui redatto, in cui viene dichiarato decaduto il potere temporale del Papa e si afferma che \"la forma di governo sar\u00e0 la democrazia pura e prender\u00e0 il glorioso nome di Repubblica Romana\".\nNei mesi che seguono, Filopanti partecipa attivamente ai lavori assembleari. Il 16 giugno si apre la discussione sul testo della costituzione. Filopanti interviene sia sul tema dell'istruzione sia su quello del lavoro.\nIntanto la vita della repubblica va spegnendosi sotto l'assedio delle truppe francesi. Il 1\u00ba luglio la costituzione viene approvata dall'assemblea all'unanimit\u00e0; nel pomeriggio del 3 luglio le truppe francesi occupano Roma.\nA Filopanti spetta l'ultimo atto della Repubblica Romana: di fronte al colonnello Lamarre, entrato nella sala del Campidoglio, dove era insediata ancora la V sezione dell'assemblea per imporne lo scioglimento, Filopanti redige una protesta ufficiale, appellandosi all'articolo V della Costituzione Francese in cui si respinge \u201c\"l'uso della forza contro la libert\u00e0 dei popoli\"\u201d.\nL'esilio negli Stati Uniti d'America (1849-1852) e in Inghilterra (1852-1859).\nIl 4 luglio 1849 dopo l'arrivo delle truppe francesi in Roma abbandona la citt\u00e0.\nUscito clandestinamente da Roma, si rifugia a Cento dall'amico Gaetano Giordani che lo accompagna al confine con la Toscana.\nIl 30 agosto 1849 si imbarca a Livorno alla volta degli Stati Uniti d'America e raggiunge Providence, nel Rhode Island, dove soggiorna tre anni. Durante la sua permanenza negli Stati Uniti ha stretti contatti con gli ambienti dei rifugiati politici italiani e si reca spesso a New York a trovare l'amico Giuseppe Garibaldi, anch'egli in quegli anni rifugiatosi negli Stati Uniti.\nNell'autunno del 1852 torna in Europa e si stabilisce a Londra dove vive poveramente ma dignitosamente dando lezioni di italiano.\nNell'esilio londinese pubblica in inglese \"Miranda\" (1858), opera a carattere scientifico filosofico religioso, in cui avanza la proposta di suddividere la superficie del globo terrestre, per mezzo dei meridiani, in 24 \"giorni longitudinali\"o \u201c\"fusi orari\"\u201d. Proposta ripresa e da lui sviluppata pi\u00f9 tardi nel trattato \"L'Universo\", pubblicato a Bologna nel 1871.\nNell'autunno del 1859 torna in Italia dall'esilio londinese insieme alla moglie rimanendo per un po' di tempo da amici a Grazzano di Piacenza.\nFilopanti e il ritorno all'Universit\u00e0 di Bologna (1860-1868).\nIl 20 maggio 1860 riprende la sua attivit\u00e0 di docente ordinario dell'Universit\u00e0 di Bologna. Repubblicano, rifiutandosi di prestare giuramento di fedelt\u00e0 al re, viene rimosso dall'insegnamento e successivamente riabilitato al ruolo di professore \"straordinario\" di Meccanica applicata.\nI programmi dei corsi, i temi per gli esami speciali, nonch\u00e9 alcune trasferte con gli studenti per visionare impianti meccanici, agli albori dell'industrializzazione dell'Italia, evidenziano l'interesse di Filopanti per i problemi della scienza idraulica: \"\"Il controllo delle acque fluviali e l'utilizzo delle macchine idrovore\". Riconducibile a questi temi \u00e8 la tesi di laurea \"Del miglior regolamento delle acque in collina, desunto dalle colmate di monte\"\" presentata nel 1864 dallo studente Walfredo Giannini.\nNel novembre 1860 conosce Giosu\u00e8 Carducci appena giunto all'universit\u00e0 bolognese.\nNel 1864 rifiuta nuovamente di prestare giuramento di fedelt\u00e0 alla monarchia e solo dopo una petizione degli studenti viene riammesso alla docenza universitaria in veste di \"libero insegnante\" di Meccanica e Idraulica Razionale.\nNel 1868 in segno di solidariet\u00e0 con Giuseppe Ceneri e Giosu\u00e8 Carducci, sospesi temporaneamente dall'insegnamento universitario per avere inviato un messaggio augurale a Giuseppe Mazzini in occasione dell'anniversario della proclamazione della Repubblica Romana, dapprima si astiene dalle lezioni e poco dopo abbandona definitivamente l'Universit\u00e0.\nFilopanti e la Societ\u00e0 Operaia di Mutuo Soccorso.\nNel 1861 \u00e8 attivo nella \"Societ\u00e0 Operaia di Mutuo Soccorso di Bologna\", di cui a varie riprese sar\u00e0 presidente, che si era costituita nell'aprile del 1860.\nIl 6 gennaio 1861 ne inaugura il secondo anno sociale con un discorso rimasto famoso in cui afferma la necessit\u00e0 dell'associazionismo.\nViene nominato all'interno della societ\u00e0 operaia presidente del \"Comitato di Istruzione\".\nLa collaborazione di Filopanti alla vita della societ\u00e0 operaia di mutuo soccorso bolognese costituisce un capitolo interessante del pensiero e dell'opera budriese, denso com'\u00e8 di iniziative nuove e proficue volte tutte all'emancipazione della classe lavoratrice e al miglioramento delle condizioni di vita e di lavoro degli operai.\nAi soci dell'Operaia Filopanti tiene lezioni domenicali in parte di carattere scientifico divulgativo, in parte di educazione alla politica.\nSi adopera, poi, per dare incremento ai comitati di istruzione, di lavoro e di Provianda. La Provianda provvede all'apertura di spacci di vendita di generi di prima necessit\u00e0 a prezzi contenuti rispetto al mercato.\nNel maggio del 1866 diventa capo del comitato per l'Arruolamento Volontari della Societ\u00e0 Operaia, promosso dalla societ\u00e0 stessa per la guerra contro l'Austria.\nNel 1872 si dimette dalla Societ\u00e0 Operaia, perch\u00e9 come aveva dichiarato anni prima le sue conosciute e non mutabili opinioni politiche non potessero servire di causa o di pretesto al Governo per vietare riunioni, o sciogliere la societ\u00e0, come era avvenuto nel 1868.\nQuirico Filopanti e Giuseppe Garibaldi.\nNel 1866 partecipa con un corpo di volontari, tra cui figuravano anche diversi budriesi, alla guerra contro l'Austria a fianco di Garibaldi (Campagna del Tirolo).\nNel 1867 ancora a fianco di Garibaldi partecipa al tentativo di conquistare Roma; ma le truppe garibaldine vengono fermate a Mentana (3 novembre) mentre Filopanti era in Romagna per cercare rinforzi; all'iniziativa parteciparono anche 31 volontari budriesi.\nNel 1875 chiamato da Garibaldi a Roma elabora un progetto di bonifica dell'Agro Romano; il progetto tuttavia viene bocciato non, come ebbe a precisare Filopanti, per motivi tecnici ma per ragioni politiche.\nIl Consiglio comunale bolognese.\nNel luglio 1867 viene eletto membro del Consiglio comunale bolognese. Al suo primo ingresso si presenta come uno dei principali oppositori della politica moderata della giunta Pepoli. Filopanti si proporr\u00e0 sempre non tanto come la voce di coloro l'hanno eletto, ma piuttosto di quanti non erano ammessi ad esprimere la loro preferenza riaffermando in tal modo l'impegno che lo vede attivo nelle societ\u00e0 operaie e negli istituti di beneficenza.\nRiforma dell'istruzione elementare, sostegno dell'azione volta all'avvio dei lavori di pubblica utilit\u00e0 (ponti, strade, mercato coperto), ridefinizione del sistema di tassazione costituiscono i punti centrali della sua politica amministrativa.\nA partire dagli anni '80 le sue presenze in Consiglio comunale si fanno sempre meno frequenti, forse a causa dell'impegno in Parlamento o per una crescente sfiducia in tali organi che lo portano a preferire impegni pi\u00f9 diretti su un terreno pi\u00f9 pratico.\nL'arresto.\nNell'aprile del 1867 viene arrestato quale agitatore politico insieme ad alcuni colleghi, durante uno sciopero dei panettieri e venditori di commestibili.\nDurante la detenzione imposta il programma di \"\"Quelle lezioni popolari di astronomia\", opera di divulgazione scientifica popolare che avrebbe iniziato poco dopo a Bologna, all'Arena del Pallone e anche in altre citt\u00e0 italiane.\nNel 1870 saluta con entusiasmo l'entrata in Roma delle truppe italiane e la fine del potere temporale pontificio.\nIl Consiglio Provinciale di Bologna per il mandamento di Budrio.\nNel 1871 viene eletto membro del Consiglio Provinciale di Bologna per il mandamento di Budrio. Svolge dunque un ruolo attivo nell'amministrazione cittadina e nella duplice veste di uomo di governo e d'intellettuale redige in quell'anno una lunga relazione per la commissione incaricata d'istituire la nuova scuola tecnica bolognese.\nL'opera \"L'universo\".\nNel 1871 pubblica il primo dei quattro volumi de \"L'universo\". L'opera presenta uno studio complessivo di quasi tutte le scienze: dalla meravigliosa astronomia ad un nuovo sistema di cosmogonia, dall'antropologia generale e speciale ai punti salienti della storia civile, scientifica e letteraria. Filopanti d\u00e0 alle stampe le conferenze tenute in molte citt\u00e0 italiane affinch\u00e9 \"gli uditori avessero sott'occhio alcuni dei corpi celesti di cui si trattava\". Le spiegazioni erano aiutate da alcuni grandi planisferi trasparenti, illuminati da un apposito riflettore, sui quali egli faceva proiettare le immagini del sistema planetario o delle costellazioni oggetto della lezione.\nLe \"Prediche\"\".\nNel 1874 inizia a Bologna un nuovo ciclo di conferenze popolari a carattere religioso-panteistico, chiamate \"Prediche\", e prosegue in molte citt\u00e0 italiane.\nFilopanti alla Camera dei Deputati.\nNel 1876 viene eletto alla Camera dei deputati ed \u00e8 riconfermato nelle legislature successive fino al 1890. Non eletto nel 1890, torna a Montecitorio nel 1892. Nella sua veste di parlamentare non esita a distinguersi nell'affrontare i temi legati ai diritti di libert\u00e0 e alla questione sociale, spesso anche in disaccordo con la maggioranza del governo.\nInviato in Parlamento con i voti radicali e della Sinistra, Filopanti si siede sui banchi dell'Estrema Sinistra (in prossimit\u00e0 dello scranno di Garibaldi).\nPur sostenendo i governi della Sinistra il budriese mostra sempre un'attitudine all'indipendenza, alla libert\u00e0 e alla schiettezza del giudizio che lo fanno apprezzare anche dagli avversari politici.\nContrario alle volte al governo Depretis, appoggia con entusiasmo il governo Cairoli, mentre sar\u00e0 oppositore di ogni politica trasformista. Ostile ai governi Crispi di cui non condivide l'operato in tema di ordine pubblico, vota per\u00f2 a favore della politica coloniale.\nNel 1876, nelle aule della Camera dei Deputati, nega il rituale di giuramento di fedelt\u00e0 al Re, assicurandosi un primato personale: quello di essere il primo deputato espulso dall'Aula nella XIII legislatura.\nGli ultimi 20 anni della vita di Filopanti.\nNel 1877 progetta alcune migliorie per aumentare la portata del canale Fossano di Budrio e intanto, nelle campagne budriesi, sperimenta un sistema di aratura meccanica a vapore.\nNel 1880 seppure gi\u00e0 in et\u00e0 avanzata pubblica alcuni libri in cui enuncia le sue personali convinzioni filosofico-religiose: Dio liberale (1880), Dio esiste (1881), Storia d'Italia dagli antichissimi tempi sino all'anno 1882 (1883).\nNell'agosto 1881 \u00e8 a Budrio insieme con tutte le autorit\u00e0 provinciali e comunali per l'inaugurazione del nuovo palazzo del municipio: \"la nuova casa del Comune\", \"la casa della famiglia budriese\", egli lo definisce affettuosamente nel discorso di presentazione.\nNel 1885 pubblica \"Acquedotti Economici\", frutto di attente ricerche finalizzate a distribuire la rete dell'acqua potabile alle campagne delle province di Bologna, Ferrara e Ravenna: l'acqua potabile, sosteneva \u00e8 un diritto di tutti, di chi abita in citt\u00e0 come di chi vive in campagna; anche questo progetto tuttavia non decolla.\nNel 1892 propone al Comune di Budrio la costruzione di un ponte in legno sull'Idice, al passo del dritto; ancora una volta i suoi studi non hanno attuazione pratica.\nMuore il 18 dicembre 1894, all'et\u00e0 di 82 anni, all'Ospedale Maggiore di Bologna. Ai funerali la partecipazione popolare \u00e8 vastissima; viene sepolto a Budrio.\nQuirico Filopanti fece parte della Massoneria.\nNel corso del 2012 sono state programmate numerose iniziative per ricordare i duecento anni dalla nascita.\nI fusi orari.\nNella sua opera \"Miranda!\" del 1858 propose per la prima volta i fusi orari.\nL'ipotesi di Filopanti era quella di suddividere idealmente la terra in corrispondenza dei meridiani in 24 zone (fusi) ad ognuno dei quali avrebbe dovuto corrispondere un orario. Ogni fuso avrebbe dovuto differire dal successivo di un'ora, mentre avrebbero coinciso i minuti e i secondi. Il primo fuso avrebbe dovuto essere centrato sul meridiano di Roma. La suddivisione in fusi avrebbe determinato il tempo locale (L). L'ipotesi prevedeva anche la determinazione di un tempo universale (U) che si sarebbe dovuto utilizzare come riferimento unico nell'astronomia e nelle comunicazioni telegrafiche.\nFilopanti e il fantastico.\nFilopanti \u00e8 autore di libretti dai titoli curiosi, come \"Intorno al sito del Rubicone e al giorno in cui fu passato da Giulio Cesare\" (1866), \"Degli usi idraulici della tela\" (1847), \"Dio esiste\" (1881), \"Dio liberale\" (1879), \"Sunto sulla memoria delle geuranie ovvero di alcune singolare relazioni cosmiche della terra e del cielo\" (1862).\nSoprattutto il suo libro \"Miranda, a book divided into three parts, entitled Souls, Numbers, Stars\" (London, 1858) gli ha procurato una recensione del De Morgan:\nCitazioni.\nQuirico Filopanti compare tra i personaggi del celebre romanzo di Riccardo Bacchelli, \"Il mulino del Po\" (volume II, capitolo V: La rotta).\nPer Giuseppe Garibaldi Filopanti era il \"professore dell'infinito\": \"Ho letto il primo fascicolo del vostro \"Universo\" e lo sto rileggendo, poich\u00e9 le sublimi verit\u00e0 da voi accennate devono essere ben studiate per poterle gustare ed esserne edificati. Da parte la modestia, professore dell'infinito!\".\nIntitolazioni.\nA Quirico Filopanti \u00e8 intitolata la tratta dei viali di circonvallazione di Bologna compresa fra porta San Vitale e porta San Donato, una delle arterie stradali pi\u00f9 trafficate della citt\u00e0, sulla quale si affacciano, tra l'altro anche il Dipartimento di Matematica e il CeSIA (Area Servizi e Sistemi Informatici d'Ateneo) dell'Universit\u00e0 di Bologna.\nGli \u00e8 stato dedicato un asteroide: 21687 Filopanti."}
{"id": "22330", "revid": "7", "url": "https://it.wikipedia.org/wiki?curid=22330", "title": "Rudy Giuliani", "text": ""}
{"id": "22333", "revid": "227211", "url": "https://it.wikipedia.org/wiki?curid=22333", "title": "Giulio Cesare Barozzi", "text": "Biografia.\nDopo gli studi liceali a Reggio Emilia e la laurea in matematica all'Universit\u00e0 di Modena (1958) con Bruno Pini, si \u00e8 dedicato principalmente a questioni riguardanti l'analisi matematica, l'analisi numerica e soprattutto la didattica della matematica. \u00c8 stato fra i primi in Italia a proporre l'utilizzo didattico degli strumenti informatici, dalle iniziali calcolatrici programmabili alle pi\u00f9 evolute forme di multimedialit\u00e0, senza per\u00f2 dimenticare i \"pericoli\" connessi alle nuove tecnologie. Ha scritto numerosi saggi su questo come sugli altri argomenti, impegnandosi anche nella traduzione di alcuni testi dal tedesco. La sua attivit\u00e0 accademica si \u00e8 svolta interamente all'Universit\u00e0 di Bologna, prima all'istituto di matematica (dove ha insegnato calcoli numerici e grafici) e poi (dal 1977) alla facolt\u00e0 di ingegneria, dove \u00e8 stato professore ordinario di analisi matematica. Ha svolto lavori con il matematico Enrico Obrecht. Dal 2007 gli \u00e8 stato conferito il titolo di professore emerito dello stesso ateneo.\nIn qualit\u00e0 di \"esperto notevole\" di matematica e di didattica, \u00e8 stato membro della Commissione Italiana per l'Insegnamento della Matematica (che presiedette dal 1980 al 1986) e della Commissione Scientifica dell'Unione matematica italiana (di cui \u00e8 stato vicepresidente), nonch\u00e9 presidente dell'Associazione per la Didattica con le Tecnologie (ADT). Fa parte della redazione delle riviste \"Archimede\", \"Lettera Matematica Pristem\" e \"La matematica e la sua didattica\", come pure del comitato scientifico del \"Bollettino dei docenti di matematica\" e di \"CabrIrrsae\".\nI suoi lavori recensiti su MathSciNet sono 19, con un totale di 6 citazioni."}
{"id": "22334", "revid": "1924342", "url": "https://it.wikipedia.org/wiki?curid=22334", "title": "Kylie Minogue", "text": "Con quindici album in studio pubblicati ed oltre trenta anni di carriera, la Minogue \u00e8 considerata tra le pop star pi\u00f9 famose e talentuose emerse dagli anni ottanta. Il suo singolo di maggior successo \u00e8 il brano \"Can't Get You Out of My Head\" del 2001, estratto dell'album \"Fever\" (2001), che ha venduto circa dodici milioni di copie a livello internazionale.\nIl suo quindicesimo album in studio \"Disco\" (2020) ha debuttato direttamente alla prima posizione della classifica britannica, diventando l\u2019ottavo album dell\u2019artista a raggiungere il primo posto (record condiviso con Madonna) e rendendo la Minogue l\u2019unica ad aver piazzato un album al numero uno in cinque decenni differenti in Inghilterra, dagli anni ottanta ai duemilaventi.\nHa inoltre ottenuto premi ai World Music Award, ai Grammy Award (nel 2004 come miglior registrazione dance per \"Come Into My World\") ed ai BRIT Award.\nBiografia.\nNata a Melbourne da Ronald Charles Minogue, irlandese, e Carol Ann Jones, britannica, \u00e8 la maggiore di tre fratelli. Gli altri due sono Brennan e Dannii, anche lei cantante. Inizi\u00f2 la carriera intorno agli 11 anni nella televisione australiana; intorno alla met\u00e0 degli anni ottanta tent\u00f2 la carriera canora al seguito di sua sorella Dannii Minogue, tuttavia i primi tentativi non ebbero successo, al contrario dell'attivit\u00e0 di attrice: nel 1986 lavora nella \"soap-opera\", \"Neighbours\", mai trasmessa in Italia, ma che vantava un \"cast\" di futuri personaggi di successo, tra cui Jason Donovan, Russell Crowe e Natalie Imbruglia.\nGli inizi: \"Kylie\", \"Enjoy Yourself\" e \"Rhythm of Love\".\nAd una manifestazione benefica, Minogue canta la cover di \"The Locomotion\" della cantante Little Eva, che le fa guadagnare un contratto con la \"Mushroom Records\". L'anno dopo, nel 1987 il singolo entra al numero uno della classifica australiana, entrando in classifica anche in altri paesi, e diventa il singolo pi\u00f9 venduto in Australia degli anni 80. Il successo la porta a Londra a lavorare con il team di produttori Stock, Aitken &amp; Waterman. Alla fine del 1987 incide il singolo \"I should be so lucky\" . Il suo album di esordio intitolato \"Kylie\" ha successo. L'album \u00e8 un misto di teen-pop e musica dance. Successivamente pubblica i singoli: \"Got to be certain\", \"Je ne sais pas pourquoi\", \"Especially for You\" in cui duetta con Jason Donovan. In America uscir\u00e0 la riedizione di \"The Loco-Motion\", mentre in Giappone il singolo \"Turn It Into Love\" raggiunge la posizione numero uno. Un anno dopo Kylie Minogue lascia la soap-opera \"Neighbours\", per concentrarsi sul \"ruolo\" di pop-star.\nNel 1989 esce il secondo album \"Enjoy Yourself\" ; il primo singolo estratto, \u00e8 \"Hand on your heart\", a cui seguono: \"Tears on my pillow\", \"Wouldn't Change a Thing\", \"Never Too Late\". In quel periodo \u00e8 l'unica che riesce a piazzare 5 singoli al numero uno in 2 anni. Con questo album, la cantante comincia la sua lunga carriera nell'ambito degli spettacoli live. L'\"Enjoy Yourself Tour\" comincia in Australia per finire in Europa e tocca citt\u00e0 come Parigi, Londra e Amburgo. Con l'uscita dell'album, la cantante prese parte al progetto Band Aid cantando una strofa di \"Do They Know It's Christmas Time\" e partecip\u00f2 come co-protagonista al film \"The Delinquents\", in cui per\u00f2 non ricevette critiche positive.\nNel 1990 decide di voler cambiare immagine, lasciando lo status finora adottato di cantante teen-pop per fare posto ad un'immagine pi\u00f9 sexy e matura. Esce cos\u00ec il terzo album \"Rhythm of Love\" dal quale vengono estratti quattro singoli: \"Better The Devil You Know\", \"Step Back In Time\", \"What Do I Have To Do\" (nel cui video partecipa la sorella-cantante Dannii Minogue) e \"Shocked\". In quel periodo inizia una relazione con il leader degli INXS, Michael Hutchence che incise per lei la canzone \"Suicide Blonde\".\nUn anno dopo, nel 1991, vede la luce \"Let's Get to It\", album pi\u00f9 personale, dai suoni \"soul, dance, pop\", e nello stesso anno annuncia il Tour promozionale che riesce ad essere sold-out nel Regno Unito. Vi \u00e8 tuttavia aria di cambiamento; arriva infatti il tempo in cui Minogue comincia a ribellarsi agli standard della produzione, che le imponevano di \u00ab\"imparare le strofe, cantarle, niente domande, solo promuovere il prodotto\"\u00bb. La cantante dichiara di voler rescindere il contratto, ponendo fine al periodo PWL con una raccolta di brani.Nel 1992 esce il primo \"Greatest Hits\", con tutti i suoi successi e 3 inediti \"What Kind of Fool\", \"Celebration\" e \"Where in the World.\"\nNel 1994 recita insieme a Jean-Claude Van Damme in \"Street Fighter - Sfida finale\", film ispirato al videogioco omonimo, interpretando il ruolo di Cammy White. Un anno dopo firma un contratto con la \"Deconstruction Records\". Con la promessa di lasciarle larga creativit\u00e0, la Deconstruction pubblica il quinto album \"Kylie Minogue\" contenente i singoli \"Confide in Me\", \"Put yourself in my place\" e \"Where Is the Feeling?. N\"asce una nuova era che dai critici verr\u00e0 intesa come mistica e buia, non tanto per la riscoperta artistica quanto per i testi pubblicati e l'immagine \"Dark\" che viene data alla cantante, in quel periodo in piena depressione (in seguito alla morte del suo ex compagno Michael Hutchence).\nIl primo singolo estratto, di discreto successo, \u00e8 \"Confide in Me\", brano dal genere completamente diverso dai precedenti . Nel 1996 duetta con Nick Cave in \"Where the Wild Roses Grow.\" Il cantante indic\u00f2 la canzone come \"\u00abuno dei pezzi pi\u00f9 violenti e grintosi della musica pop: la sua innocente dolcezza viene in netta contrapposizione con il testo violento, e ci\u00f2 \u00e8 inquietante\u00bb\". Nel 1997 pubblica un duetto di genere elettronico con i Dj giapponesi \"Towa Tei\", \"GBI\" (\"German Bold Italic\").\nIl periodo indie di \"Impossible Princess\" e \"Light Years\".\nNello stesso anno pubblica l'album di minor successo della sua carriera: \"Impossible Princess\", caratterizzato da sonorit\u00e0 indie-pop elettroniche . Per la prima volta nella sua carriera la cantante pubblica un album completamente scritto da lei, in cui \u00e8 lei stessa a gestirne l'organizzazione. Il disco vede la luce in un periodo particolare della storia inglese, in quanto esce subito dopo la morte della principessa Diana e dato che il titolo dell'album poteva portare ad equivoci, fu ritirato dal mercato dopo qualche giorno dall'uscita ma fu sorretto da un piccolo tour: \"Intimate&amp;Live\". Il capitolo \"Deconstruction\" finir\u00e0 con la raccolta \"Hits+\", con tutti gli inediti di questo periodo.\nNel 1999 duetta assieme ai Pet Shop Boys nel brano \"In Denial\", contenuto nell'album \"Nightlife\". Nel 2000, firma il contratto con l'etichetta discografica Parlophone, e pubblica l'album \"Light Years\". \u00c8 l'album del 'rilancio', influenzato dalla disco-music anni settanta e da vari artisti come Donna Summer e Village People. Il primo singolo estratto \u00e8 \"Spinning Around\", che riesce ad entrare alla numero uno in Gran Bretagna. Il secondo singolo \u00e8 \"On a Night Like This\" che porta Minogue a cantare alle Olimpiadi di Sydney del 2000. Il terzo singolo \"intitolato : Kids\", \u00e8 un duetto con il cantante inglese Robbie Williams. Successivamente in Gran Bretagna esce \"Please Stay\" mentre in Europa viene scelto \"Your Disco Needs You\", scritto per lei dallo stesso Robbie Williams e fortemente ispirato ai ritmi synthpop dei Pet Shop Boys. \"Your Disco Needs You\" verr\u00e0 estratto solo in pochi paesi europei ma si confermer\u00e0 come uno dei pi\u00f9 famosi inni del Gay-Pride di quel periodo. Verr\u00e0 anche organizzato un tour promozionale dell'album chiamato \"On a Night like This Tour\", con date in Europa e Australia.\nL'album di maggior successo: \"Fever\".\nL'album \"Fever\" \u00e8 l'album pi\u00f9 noto di Minogue, che riscuote grande successo. \u00c8 anticipato dal singolo \"Can't Get You Out of My Head\", un brano dance che arriva primo in molti paesi. In Italia il brano risulta essere il singolo di maggior successo del 2001. Altri estratti sono \"In Your Eyes\", \"Love at First Sight\" che riceve la nomination per \"Miglior brano Dance\" e \"Come into My World\" che vince l'anno successivo lo stesso premio. Nel progetto vi sono notevoli riferimenti al regista Stanley Kubrick (tra cui la rivisitazione del film \"Arancia meccanica\" nel Tour \"Fever2002\"), ai film fantascientifici in genere e alla band Kraftwerk che Kylie Minogue sceglie soprattutto per dare un tocco futuristico all'intero progetto. L'album vende circa 8 milioni di copie. Il tour che accompagna il disco, il \"Fever2002\", viene riconosciuto con parecchi premi e accompagna la cantante nella promozione del disco in Europa e Australia. Nel 2001 appare in un piccolo ruolo nel film \"Moulin Rouge\" di Baz Luhrmann.\n2003-2004: \"Body Language\" e \"Ultimate Kylie\".\nNel 2003 pubblica il nono album di studio \"Body Language\", che vede sonorit\u00e0 differenti dal precedente; si abbandonano i ritmi dance per passare ad atmosfere \"lounge\" ed elettroniche. Tuttavia il successo \u00e8 molto lontano dal precedente. Il primo estratto si intitola Slow e vede la partecipazione della cantante italo-islandese Emil\u00edana Torrini. Il successivo singolo \u00e8 \"Red Blooded Woman\", mentre il terzo estratto \u00e8 \"Chocolate\", una ballata elettronica con influenze R&amp;B.\nUn anno dopo pubblica una raccolta dei successi della sua intera carriera: \"Ultimate Kylie\" contenente due inediti, \"I Believe in You\", scritta con Scissor Sisters e \"Giving You Up\". La cantante viene nominata per la quarta volta ai Grammy Awards per \"Best Dance Recording\". Ultimate Kylie si compone di due dischi: nel primo sono inseriti le canzoni pi\u00f9 famose dei primi quattro album mentre nel secondo quelli dal 1994 al 2003, pi\u00f9 due inediti. L'album \u00e8 sorretto dallo \"Showgirl Tour\" che si rif\u00e0 al tema della \"Showgirl di Las Vegas\" e all'Art d\u00e9co, che ripercorre le tappe del variet\u00e0 e del cabaret del '900.\n2005-2007: Ritiro temporaneo dalle scene.\nNel maggio 2005 nel mezzo dello \"Showgirl Tour\", la cantante annuncia di essere malata di tumore al seno allo stadio iniziale, ricevendo il supporto dei propri fan e di alcuni altri colleghi di fama mondiale come Anastacia (colpita dalla stessa malattia nel 2003 e successivamente nel 2013), Coldplay, Madonna e Pet Shop Boys. Dopo la malattia, regredita grazie alle cure del caso, verso la fine del 2006 fa il suo ritorno con una serie di concerti in Australia e Regno Unito, rimaneggiando l'incompiuto \"Showgirl Tour\" e dandogli il nome di \"Showgirl Homecoming Tour\".\nNella seconda data del tour duetta con Bono, leader degli U2, nel brano \"Kids\" (brano gi\u00e0 interpretato originariamente con Robbie Williams). Nelle successive tappe duetta con lo stesso pezzo insieme alla sorella Dannii Minogue. Esegue poi \"White Diamond\", brano inedito scritto da lei con Jake Shears degli Scissor Sisters. Per celebrare il suo ritorno, in Australia esce una nuova versione di \"Ultimate Kylie\" con un DVD bonus. Il 2007 si apre con la pubblicazione di un doppio cd live contenente una registrazione dello \"Showgirl Homecoming Tour\", chiamato \"Showgirl Homecoming Live\". Nel corso dello stesso anno la catena d'abbigliamento H&amp;M ingaggia la cantante come testimonial dei suoi prodotti e per l'inaugurazione di un punto vendita a Shanghai, in cui Minogue si esibisce in un'esecuzione.\n2008-2009: Il ritorno con gli album \"X\" e \"Boombox\".\nAlla fine del 2007 esce il nuovo album di inediti, il decimo, chiamato \"X\". Il titolo viene dato dai fan. L'album ha come produttori Calvin Harris, Bloodshy &amp; Avant, Cathy Dennis, Karen Poole, Freemasons, tra cui produttrice la stessa Minogue. Il disco presenta un mood decisamente frizzante e si basa su ritmi elettronici, dando anche spazio ai recenti fatti riguardanti il suo stato di salute. Il primo singolo \u00e8 \"2 Hearts\" . Il secondo \u00e8 \"Wow\"/\"In My Arms\", un doppio che esce in contemporanea in Inghilterra ed Europa. Seguir\u00e0 \"The One\", che chiuder\u00e0 la sessione. Accanto ad \"X\" esce \"White Diamond\", un film documentario che narra il ritorno sulle scene, andato in proiezione nelle sale cinematografiche europee un mese prima dell'uscita in DVD, con allegato il concerto registrato a Sydney dello \"Showgirl Homecoming Tour\".L'album viene fatto uscire anche negli Stati Uniti in versione rimasterizzata, accompagnato dal singolo \"All I See\", in collaborazione con il rapper Mims. Nel maggio 2008 comincia da Parigi il nuovo \"Xtour2008\", serie di concerti che accompagnano l'album.\nNella pausa tra le tappe europee e americo-asiatiche del \"X2008\", incide la cover \"The Winner Takes It All\" degli ABBA, insieme alla sorella Dannii Minogue, che sar\u00e0 poi inclusa nella colonna sonora del programma inglese \"The Beautiful People\". Il 1\u00ba dicembre 2008 esce \"Lhuna\", duetto con i Coldplay messo a disposizione su RedWire, servizio che sensibilizza l'attenzione verso il problema del virus HIV che colpisce le popolazioni africane, in occasione della Giornata Mondiale per la Lotta all'Aids.\nNel gennaio 2009 esce \"Boombox\", ancora una raccolta, questa volta dei remix dell'era Parlophone 2000-2008, con qualche inedito. La raccolta vede la luce per rendere disponibili su cd i remix al pubblico, che prima poteva averli solo in versione vinile-singolo. Minogue \u00e8 confermata per presentare i \"Brit Awards.\"\nA met\u00e0 2009 \u00e8 invitata dall'industria del cinema indiano Bollywood ad interpretare il ruolo di \"Item Girl\" in un film chiamato \"Blue\": il film risulta essere uno dei pi\u00f9 costosi realizzati in India. La cantante interpreta anche due brani per la colonna sonora.\nNel corso del 2009 partecipa a numerosi concerti in giro per il mondo: Australia, Austria, Marocco, Danimarca, Spagna, Portogallo, Polonia e Francia.\nNel frattempo annuncia anche un nuovo tour, \"For You, For Me Tour\", previsto in America del Nord. Le sei date iniziali previste sono diventate il doppio grazie ai sold-out nella prevendita dei biglietti. Del tour esce a dicembre 2009 un album live, chiamato \"Live in New York\".\n2010-2011: \"Aphrodite\".\nIl 5 luglio 2010 \u00e8 stato pubblicato il suo undicesimo album di inediti, intitolato \"Aphrodite\", anticipato dal singolo \"All the Lovers\", presentato tempo prima e pubblicato il 28 giugno. Il progetto \u00e8 un tributo all'amore universale, che trae ispirazione dall'antica Grecia e le divinit\u00e0 pagane. All'album hanno collaborato vari nomi della musica elettronica, tra cui il produttore Stuart Price e il dj Calvin Harris. Il progetto riesce a debuttare alla prima posizione in Inghilterra, dando alla Minogue il primato di esser riuscita a piazzare almeno un album in vetta alle classifiche in quattro decenni differenti: negli anni ottanta, negli anni novanta, nei 2000 e nel nuovo decennio 2010.\nLa cantante ha presentato il suo nuovo singolo in Italia, a Verona, in occasione dei \"Wind Music Awards\", in cui lei stessa \u00e8 ospite d'onore. Il secondo singolo estratto \u00e8 \"Get Outta My Way\", pezzo energico accompagnato da un videoclip in cui \u00e8 la luce la vera protagonista.Presentato in Italia durante l'edizione 2010 di Miss Italia. A fine settembre dello stesso anno viene pubblicato una raccolta di remix del periodo Deconstruction dal titolo \"Essential Mixes\".\nIl terzo singolo estratto \u00e8 \"Better Than Today\". Presentato durante una puntata della versione britannica \"X-Factor\" ed accompagnato da un tema ispirato al videogioco \"Pacman\", il videoclip mantiene la stessa linea ed \u00e8 diretto dalla stessa cantante, alla sua prima esperienza come regista di videoclip.\nIn ottobre collabora con Taio Cruz in \"Higher\", presentato allo Starfloor di Parigi. La canzone raggiunge un buon successo ed \u00e8 accompagnata da un video in cui sono presenti ambedue i cantanti. Nel giugno 2011 esce \"Put Your Hands Up (If You Feel Love)\", quarto singolo estratto da \"Aphrodite\".\n2012-2013: \"K25\", il Best Of ed il progetto orchestrale.\nNel 2012 Kylie Minogue celebra \"K25\", i suoi 25 anni di carriera nella musica. Nel marzo 2012 prima partecipa al Mardi gras 2012, dopo 14 anni, cantando dal vivo un medley dei suoi successi in 20 minuti, poi annuncia un mini tour dal titolo \"Anti Tour\" che prevede la presentazione di brani inediti, b-side e rarit\u00e0. Il 25 maggio 2012 viene pubblicato un nuovo singolo \"Timebomb\" con relativo video girato a Soho, Londra. Il 5 giugno esce un nuovo greatest hits, \"The Best of Kylie Minogue\", che si aggiudica l'11\u00aa posizione della classifica britannica.\nIl 29 ottobre 2012 esce \"The Abbey Road Sessions\", un disco contenente 16 singoli reinterpretati in chiave orchestrale, registrati negli studi di Abbey Road. Nel corso dei mesi Minogue ha pubblicato sul suo sito ufficiale due anteprime del progetto: si tratta delle versioni orchestrali di \"Finer Feelings\" e di \"On A Night Like This\"; il 5 settembre 2012 viene pubblicata la cover. Nella sera dell'8 settembre 2012 si esibisce in un'ora di concerto acustico ad Hyde Park (Londra) durante il Proms In The Park, evento di musica classica: durante il concerto la cantante presenta alcuni dei suoi successi interpretati in chiave orchestrale pi\u00f9 l'inedito \"Flower \"dando quindi un assaggio dell'album in uscita.\n2014-2017: \"Kiss Me Once\" e \"Kylie Christmas\".\nIl 10 settembre 2013 viene pubblicato il singolo \"Limpido\" (in lingua italiana e inglese) in duetto con Laura Pausini che anticipa l'uscita dell'album della cantante italiana \"20 - The Greatest Hits\". Il brano \u00e8 disponibile anche in lingua spagnola e in lingua Spanglish con i titoli \"Limpio\". Il primo gennaio 2014 pubblica su Twitter il titolo del primo singolo, \"Into the Blue\", che sar\u00e0 pubblicato il 27 gennaio. Il brano anticipa l'album di inediti \"Kiss Me Once\", in uscita il 14 marzo. Il 7 maggio 2014 \u00e8 ospite nel programma \"The Voice of Italy\" dove canta \"Can't Get You out of My Head\" e \"I Was Gonna Cancel\" con quattro concorrenti.\nNel 2014 ha inoltre collaborato con il musicista italiano Giorgio Moroder alla realizzazione del brano \"Right Here, Right Now\", pubblicato il 19 gennaio 2015 come secondo singolo estratto dall'album di Moroder \"D\u00e9j\u00e0 vu\".\nIl 24 settembre, a supporto dell'omonimo album, parte il \"Kiss Me Once Tour\". Le critiche al tour sono in genere positive, tanto da far partire nell'estate 2015 il progetto \"Kylie Summer\".\nIl 13 novembre 2015 pubblica \"Kylie Christmas\", il primo album natalizio della cantante.con la Roc Nation e Parlophone. L'album \u00e8 un rimaneggiamento delle canzoni natalizie tradizionali ed introduce \"Only You\" con James Corden.\n2018-2019: L'album \"Golden\" e la raccolta \"Step Back in Time: The Definitive Collection\".\nDopo 4 anni di silenzio, il 19 gennaio 2018 Kylie Minogue pubblica il nuovo singolo \"Dancing\", che anticipa l'album di inediti \"Golden\", uscito il 6 aprile. Musicalmente, rispetto ai lavori precedenti, \"Golden\" si allontana dallo stile dance pop, introducendo una componente country. Il 28 giugno 2019, la cantante pubblica il quarto greatest hits, \"\", anticipato dal singolo \"New York City\", pubblicato il 3 maggio.\n2020-oggi: il quindicesimo album \"Disco\".\nIl 23 luglio 2020 \u00e8 uscito il singolo \"Say Something\", il primo estratto dal quindicesimo album \"Disco\", pubblicato il 6 novembre successivo.\nA questo estratto ne seguiranno altri due: il 24 settembre 2020 \u00e8 uscito \"Magic\", mentre il 2 gennaio 2021 \"Real Groove\".\nA livello promozionale, il 23 ottobre 2020 viene estratto dall'album \"I Love It\".\nA differenza del precedente album, la cantante australiana si discosta dal genere country per tornare alla disco, a vent'anni dall'album \"Light Years\".\nIl 6 ottobre 2021 Minogue annuncia l'uscita del nuovo singolo \"A Second to Midnight\", in collaborazione con Years &amp; Years. Esso \u00e8 il singolo di lancio della re-issue dell'album \"Disco\" dal nome \"Disco: Guest List Edition\", uscita il 12 novembre.\nAltro.\nStile musicale.\nKylie Minogue possiede una vocalit\u00e0 da soprano. Tim Sendra di \"AllMusic\", recensendo l'album di studio \"Aphrodite\", scrisse che la Minogue canta con voce \"leggermente nasale, da ragazza della porta accanto, il che si adatta perfettamente a quello che vuole ottenere\". Fiona MacDonald di \"Madison\" \"magazine\" ritenne che la cantante \"non ha mai avuto paura di prendere decisioni artistiche coraggiose e discutibili\". Musicalmente, la cantante interpreta i generi pop e dance, con una particolare attenzione per la musica disco.\nI suoi prim album di studio prodotti da Stock, Aitken e Waterman hanno uno stile maggiormente bubblegum pop. Chris True \"di Allmusic\" recensendo l'album di debutto \"Kylie\" defin\u00ec la sua musica \"tipico bubblegum pop di fine anni Ottanta alla Stock-Aitken-Waterman\", ma al contempo scrisse che la Minogue aveva pi\u00f9 personalit\u00e0 di qualsiasi altro artista dell'epoca. Recensendo \"Rhythm of Love\" valut\u00f2 che \"[l]a composizione \u00e8 migliorata, la produzione dinamica, e Kylie sembra essere pi\u00f9 a suo agio dal punto di vista vocale\".\nA partire dal suo sesto album di studio, \"Impossible Princess\", si assiste a un cambiamento nell'approccio della cantante alla composizione e nel suo stile musicale. A partire da quell'album, la Minogue inizi\u00f2 a dedicarsi alla composizione di testi. Aveva gi\u00e0 composto in passato, ma defin\u00ec i suoi testi precedenti \"non arrischiati, niente di pi\u00f9 che parole che rimavano bene\". Sal Cinquemani di \"Slant Magazine\" vide dei parallelismi tra l'album e \"Ray of Light\" di Madonna, e vi lesse una duplice ispirazione \"dal Brit pop e dall'elettronica, due movimenti di met\u00e0 anni Novanta\", definendo l'album come \"l'opera di una cantante pronta a correre dei rischi\". L'album seguente, \"Light Years\", \u00e8 un album dance pop influenzato dalla musica disco, definito da Chris True di \"AllMusic\" \"probabilmente uno dei migliori album disco music dopo gli anni Settanta\". True scrisse dell'ottavo album di studio, \"Fever\", che \"combina il ritorno da disco diva di \"Light Years\" con semplici ritmiche dance\". L'album seguente, \"Body Language\", fu giudicato un passo in un territorio differente, con influenze elettropop, hip hop, funk, disco e R&amp;B, e fu inserito da \"Q\" nella lista dei \"Migliori Album del 2003\".\nIl decimo album della Minogue, \"X\", fu valutato da Chris True come un insieme di \"freddi, calcolati brani dance-pop\". Tim Sendra di \"AllMusic\" scrisse dell'undicesimo album, \"Aphrodite\", che era caratterizzato prevalentemente da un suono \"disco pop scintillante che \u00e8 effettivamente il suo miglior asso nella manica\", e lo defin\u00ec \"uno dei suoi album migliori\". \"Golden\" era invece influenzato dalla musica country, pur con una sensibilit\u00e0 dance pop. Sal Cinquemani di \"Slant Magazine\" scrisse che \"\"Golden\" ribadisce la reputazione della Minogue come artista che si assume dei rischi\".\nImmagine.\nKylie Minogue \u00e8 soprannominata \"la principessa del pop\". Con la pubblicazione del suo terzo album \"Rhythm of Love\", la cantante \"inizi\u00f2 a barattare la sua immagine dolce e bubblegum pop per una pi\u00f9 adulta, pi\u00f9 sessuale\". Chris True scrisse che durante la sua relazione con Michael Hutchence \"si inizi\u00f2 a vederla abbandonare la facciata quasi virginale che aveva dominato i suoi primi due album, influenzando non solo il modo in cui la stampa e i fan guardavano a lei ma anche l'evoluzione della sua musica\".\nKylie Minogue \u00e8 anche conosciuta per essere al centro della stampa mondana. Il suo continuo rendere partecipe ed appoggiare la comunit\u00e0 omosessuale l'hanno resa una delle icone LGBT. Ha sempre avuto un occhio di riguardo per l'omosessualit\u00e0, cantando a manifestazioni per i diritti e offrendo la sua immagine come mezzo di persuasione. Nel corso della sua carriera, affronta volutamente alcuni temi fondendoli alla musica: il tema principale \u00e8 volutamente l'amore, ma anche quelli alla rinuncia alla prostituzione (come nel video di \"On A Night Like This\"), l'invogliare a false notizie attraverso i mezzi di comunicazione (come nel video di \"Confide in Me\"), l'omosessualit\u00e0 femminile nel video di \"What Do I Have To Do\".\nInfluenze.\nMolti sono stati gli artisti che hanno influenzato la sua carriera musicale: quella pi\u00f9 marcata \u00e8 stata quella del cantante Michael Hutchence, suo ex compagno, morto suicida. La cantante Madonna ha una forte influenza sullo stile della Minogue, che la stessa artista statunitense afferm\u00f2 di corrispondere. Altri artisti sono i Pet Shop Boys, con cui ha anche collaborato in un paio di tracce, Donna Summer, i Village People per la dance anni 80 di \"Light Years\", gli U2 e Bj\u00f6rk.\nLa cantante australiana ha lavorato con parecchi fotografi e artisti dell'immagine. Lo stesso William Baker, migliore amico e direttore creativo ha detto \u00ab\"Kylie non vuole essere solo un qualcosa per vendere dischi, come tante altre cantanti, ma soprattutto un nuovo modo di concepire la musica, alimentando l'immagine della pop-culture europea.\"\u00bb. In Inghilterra il celebre museo delle cere Madame Tussauds ha creato cinque statue che rappresentano la cantante nelle varie fasi della sua carriera. In Australia si trova una statua di bronzo nella citt\u00e0 di Melbourne a lei dedicata, creazione dall'artista Peter Corlett, come omaggio alla cantante come portatrice nel mondo della cultura australiana. Nel 2008 in Francia, il governo le ha conferito una nomina di \"Cavaliere delle Arti e della Musica\" per i suoi venti anni di carriera.\nLo stesso anno il governo inglese le ha conferito il titolo di \"Ufficiale dell'Ordine dell'Impero Britannico\", OBE, per la carriera musicale. Minogue ha partecipato anche al festival pi\u00f9 importante del continente africano \"Mawazine Festival\" e al concerto austriaco per la fine della stagione sciistica 2009. Nel 2009 \u00e8 la prima cantante internazionale a debuttare alla numero uno nella Top20 indiana, che \u00e8 esclusiva per artisti locali, con il pezzo \"Chiggy Wiggy\" per il film \"Blue\" creato per il cinema di Bollywood.\nA sua volta, Kylie Minogue \u00e8 stata citata come fonte di ispirazione da artisti come Dua Lipa, Jessie Ware, Rina Sawayama, Kim Petras, Melanie C, Ricki-Lee Coulter, Olly Alexander degli Years &amp; Years, Diana Vickers, The Veronicas, Slayyyter, Pabllo Vittar e Paris Hilton.\nIl rapporto con le Americhe.\nLa cantante non \u00e8 mai riuscita a sfondare in America. Il suo lavoro pi\u00f9 conosciuto oltreoceano \u00e8 il disco \"Fever\", unico ad entrare nella Top5 della chart americana. Abbastanza sono stati i singoli divenuti sostanziali \"club hit\", ma pochi entrati nella \"Billboard Hot100\", tra cui \"The Loco-Motion\" alla terza posizione e \"Can't Get You Out of My Head\" alla settima. Attraverso il sito ufficiale, nella primavera del 2009, la cantante ha annunciato il suo primo tour americano, \"For You, For Me Tour\", composto da poche tappe nelle principali citt\u00e0 del paese pi\u00f9 una canadese a Toronto.\nIl tour ha ricevuto buone critiche, tra cui quelle del \"New York Times\" e di \"Billboard Magazine\". Tale tour per\u00f2 \u00e8 stato un flop in termini di vendite, andando addirittura in perdita. Tuttavia la Minogue ha poi dichiarato di sentirsi comunque soddisfatta di aver \"visitato\" i fans americani In America del Sud Minogue ha annunciato il suo primo tour nel 2008, come parte finale dell\"'X2008\".\nIl rapporto con Nick Cave.\nDopo l'abbandono da parte della cantante della casa discografica PWL, Minogue incontra Nick Cave, cantante del gruppo Nick Cave and the Bad Seeds, australiano anche lui. Il regalo da parte di quest'ultimo \u00e8 di un libro intitolato \"Poems to Break the Hearts of Impossible Princesses\", di Billy Childish, che le dar\u00e0 l'input per la stesura dell'album \"Impossible Princess\". Nel 2009 Nick Cave ha scritto un libro il cui protagonista \u00e8 ossessionato proprio da Kylie Minogue.\n\"Kylie: The Exhibition\".\nNel 2005 apre \"Kylie: The Exhibition\" a Melbourne; si tratta di un'esposizione in vari musei australiani di costumi (di videoclip e tour), fotografie celebri e cimeli vari della cantante australiana; l'esposizione approda poi al museo Victoria and Albert di Londra.\nAttivit\u00e0 in altri settori.\nKylie Minogue ha una sua linea di biancheria intima la \"LoveKylie\", una linea di completi da letto \"KylieAtHome\" e una linea completa di profumi \"Darling\", \"Sweet Darling\", \"Sexy Darling\", \"Showtime\", \"Couture\" e \"Inverse\"."}
{"id": "22335", "revid": "177966", "url": "https://it.wikipedia.org/wiki?curid=22335", "title": "Ventitre", "text": ""}
{"id": "22339", "revid": "1718925", "url": "https://it.wikipedia.org/wiki?curid=22339", "title": "Anne Bront\u00eb", "text": "Biografia.\nAnne Bront\u00eb nacque nel villaggio di Thornton, nello Yorkshire, Inghilterra, ultima di sei figli. Sua madre, Maria Branwell Bront\u00eb, mor\u00ec quando Anne aveva appena un anno, il 15 settembre 1821, e la famiglia si trasfer\u00ec cos\u00ec ad Haworth, dove il padre era vicario.\nPreoccupato di trovare per la sua numerosa prole una nuova madre che li accudisse ed educasse, cerc\u00f2 nei successivi due anni una nuova moglie, senza per\u00f2 avere successo. Tent\u00f2 allora una nuova soluzione, scegliendo una buona istituzione scolastica che fosse in grado di dare loro almeno una educazione adeguata. Fu cos\u00ec che mand\u00f2 i suoi figli prima alla \"Crofton Hall\" e poi al \"Clergy Daughter's School\".\nLe quattro sorelle, Maria, Elizabeth, Charlotte ed Emily, furono mandate in questi istituti, che frequentarono dal novembre 1824 al maggio 1825, quando Maria mor\u00ec, seguita il mese successivo da Elisabeth: le due sorelle sopravvissute, Charlotte ed Emily, furono riportate nella casa paterna.\nMentre le quattro sorelle erano in istituto, Anne venne educata in famiglia, dove impar\u00f2 la musica e il disegno. Pi\u00f9 tardi, tuttavia, il suo percorso formativo continu\u00f2 prima in una scuola pubblica, la \"Roe Head School\", e successivamente, dopo il 1835, sotto l'egida di sua sorella Charlotte, divenuta nel frattempo un'insegnante.\nLe due sorelle di Anne, Charlotte ed Emily, furono esse pure autrici e poetesse: insieme costituirono il trio delle sorelle Bront\u00eb. Assieme a loro Anne pubblic\u00f2 le sue poesie, nel 1845, sotto lo pseudonimo di \"Acton Bell\".\nNel 1847 l'uscita di \"Agnes Grey\" di Anne Bront\u00eb, che gi\u00e0 non godeva di molto successo, venne offuscata dal romanzo \"Wuthering Heights\" (\"Cime tempestose\"), scritto dalla sorella Emily e pubblicato lo stesso anno. Le tre sorelle continuarono a usare gli stessi pseudonimi utilizzati per la pubblicazione (che non ebbe alcun successo) di \"Poems, by Currer, Ellis and Acton Bell\". Agnes Grey racconta di una governante che affronta diverse sfortune senza per\u00f2 perdere i suoi principi morali e mostra al contempo le difficolt\u00e0 incontrate dalle donne della classe media che intraprendono l'unica professione che doni loro rispettabilit\u00e0.\nIl secondo romanzo di Anne Bront\u00eb, \"La signora di Wildfell Hall\" (titolo originale in inglese: \"The Tenant of Wildfell Hall\") \u00e8 molto pi\u00f9 intenso: la storia \u00e8 quella di Helen Graham che fugge da un matrimonio infelice, argomento sbagliatissimo secondo Charlotte, che \u00e8 l'agente letterario di Anne. Questo atteggiamento fu forse dovuto alla volont\u00e0 di proteggere la sorella, ma pi\u00f9 probabilmente era legato al fatto che il personaggio \"cattivo\" \u00e8 basato sulla figura del loro fratello ribelle. Le accurate descrizioni della brutalit\u00e0 e dell'alcolismo e il linguaggio deplorevole utilizzato non vennero apprezzati dalla critica.\nAnne mor\u00ec - appena pochi giorni dopo esservi giunta - in un ricovero sulla costa di Scarborough - localit\u00e0 nella quale aveva ambientato i suoi romanzi - dove avrebbe dovuto curare la forma di tubercolosi che l'affliggeva; della stessa malattia soffrirono anche le sorelle. Anne fu sepolta al Saint Mary's Churchyard."}
{"id": "22344", "revid": "155634", "url": "https://it.wikipedia.org/wiki?curid=22344", "title": "Ca' Rezzonico", "text": "Ca' Rezzonico \u00e8 uno dei pi\u00f9 famosi palazzi di Venezia, ubicato nel sestiere di Dorsoduro e affacciato sul Canal Grande tra Palazzo Contarini Michiel e Palazzo Bernardo Nani, poco distante da Ca' Foscari.\nStoria.\nFu progettato da Baldassarre Longhena a partire dal 1649, su incarico della nobile famiglia Bon. Il cantiere venne aperto solo nel 1667 con l'abbattimento degli edifici preesistenti. A causa delle difficolt\u00e0 economiche dei committenti e della morte del Longhena nel 1682 la costruzione venne abbandonata. Rimase solo la facciata nobile verso il Canal Grande e un primo piano coperto da travi in legno.\nNel frattempo una famiglia originaria del borgo di Rezzonico, sul lago di Como, i Della Torre-Rezzonico, si era stabilita a Venezia e ne aveva ottenuto l'ammissione al patriziato nel 1687. Fu proprio un Rezzonico, Giambattista, che nel 1751 compr\u00f2 il palazzo. Affid\u00f2 il completamento dell'opera a Giorgio Massari, che nel 1752 aveva ultimato il secondo piano e riusc\u00ec a chiudere il cantiere nel 1758, realizzando nel 1756 alcune opere di completamento e di abbellimento del retro del palazzo: furono costruiti il magnifico scalone d'onore, la scalinata d'acqua, l'atrio monumentale, l'imponente salone da ballo (costruito eliminando il solaio) e fu ultimata la decorazione della facciata sul Canal Grande..\nNel complesso Massari non intervenne sul progetto originario, che non fu quindi alterato, al contrario di quanto fece Antonio Gaspari su Ca' Pesaro, altro progetto longheniano rimasto incompiuto dopo la morte del progettista. Unica sostanziale modifica operata dal nuovo architetto riguard\u00f2 la sala da ballo, le cui dimensioni furono ampliate. I dipinti sono di Giambattista Crosato, Pietro Visconti, Giambattista Tiepolo, il giovane Jacopo Guarana e Gaspare Diziani.\nIl palazzo fu finito giusto due anni prima dell'elezione a papa di Carlo Rezzonico, fratello del Giambattista, col nome di Clemente XIII. La famiglia si estinse nel 1810. Dall'autunno del 1847 al 1848, fu residenza di Carlo Maria Isidoro di Borbone-Spagna, protetto dal governo austriaco.\nCa' Rezzonico sub\u00ec quindi varie cessioni, durante le quali venne spogliata dell'arredo. Nel 1888 fu acquistata per 250.000 lire da Robert Barrett Browning, figlio degli scrittori inglesi Robert Browning ed Elizabeth Barrett Browning, che la restaur\u00f2 grazie al sostegno finanziario della moglie, la statunitense Fannie Coddington. Il padre Robert, che ne aveva finanziato l'acquisto, vi mor\u00ec, nell'appartamento del mezzanino, il 12 dicembre 1889.\nNel 1906 Robert Barrett Browning, ignorando un'offerta fattagli dall'imperatore Guglielmo II di Germania, vendette il palazzo al conte e deputato Lionello Hierschel de Minerbi, che nel 1935 lo cedette al Comune di Venezia.\nDal 1936 \u00e8 diventata sede del Museo del Settecento Veneziano che, oltre a ricostruzioni di ambienti con mobili e suppellettili dell'epoca, ospita importanti opere pittoriche del Canaletto, Francesco Guardi, Pietro Longhi, Tintoretto, nonch\u00e9 dei Tiepolo e numerosi bozzetti in terracotta di Giovanni Maria Morlaiter. Nel primo decennio del XXI secolo all'interno della Ca' Rezzonico sono state collocate la Pinacoteca Egidio Martini e la Collezione Mestrovich.\nArchitettura.\nSoggetta alle critiche di numerosi cultori d'arte veneziana, primo fra tutti John Ruskin, la facciata si distingue per le sue dimensioni e per la sua monumentalit\u00e0. \u00c8 divisa in tre importanti fasce orizzontali: il piano terra, arricchito da decorazioni in bugnato e da un portale d'acqua a tre fori con architrave e due piani nobili, caratterizzati da colonne e da finestre a tutto sesto con testa in chiave. Ogni piano si conclude con colonne binate. Il mezzanino sottotetto \u00e8 caratterizzato da monofore ovali, nascoste nell'articolato disegno della facciata.\nLa pianta del palazzo \u00e8 quanto mai complessa: presenta un ampio salone da ballo, che occupa in altezza due piani, collegato al pianterreno tramite un maestoso scalone monumentale. A parte questa straordinaria eccezione, il Palazzo si organizza secondo una pianta tradizionale: presenta al centro un ampio portego che si affaccia sia sul Canal Grande che sulla corte centrale; sui due lati si sviluppano sale di minori dimensioni.\nMuseo del Settecento veneziano.\nL'edificio venne aperto al pubblico dopo un intervento di restauro: era il 25 aprile 1936. I curatori dell'allestimento furono Nino Barbantini e Giulio Lorenzetti, che vollero disporre le opere in modo naturale, quasi come se facenti parte dell'arredamento. Ivi furono concentrate le opere settecentesche di propriet\u00e0 dei Musei civici di Venezia. A esse furono aggiunte opere provenienti da edifici di propriet\u00e0 civica e opere acquistate per l'occasione sul mercato antiquario."}
{"id": "22354", "revid": "986213", "url": "https://it.wikipedia.org/wiki?curid=22354", "title": "Umberto Agnelli", "text": "Biografia.\nUltimo di sette fratelli, era figlio di Edoardo Agnelli e di Virginia Bourbon del Monte di San Faustino. Orfano di padre (morto in un incidente aereo) ad appena un anno, perse la madre - vittima di un sinistro automobilistico - all'et\u00e0 di undici; il fratello Gianni, maggiore di tredici anni, capofamiglia designato, sar\u00e0 per lui come un padre. Svolse il servizio militare presso la Scuola di Applicazione di Cavalleria di Pinerolo, come il fratello Gianni e il nonno. Laureatosi in Giurisprudenza all'Universit\u00e0 degli Studi di Catania, Umberto divenne a meno di ventitr\u00e9 anni presidente della Juventus e nel 1959 venne eletto presidente della Federazione Italiana Giuoco Calcio.\nImpegnato a lungo nel processo di ristrutturazione della FIAT, con la contestuale apertura verso capitali e mercati esteri, Agnelli e famiglia figuravano al 278\u00ba posto nella classifica del periodico Forbes (2003) degli uomini pi\u00f9 ricchi del mondo, con un patrimonio netto stimato attorno agli 1,5 miliardi di dollari. Subentr\u00f2 alla presidenza della FIAT il 28 febbraio 2003, subito dopo la morte del fratello Giovanni, che aveva affiancato a lungo nella conduzione della casa automobilistica torinese anche se costretto spesso a restare in panchina per i giochi del potere finanziario. Rispetto al passato decise di cambiare strategia concentrando tutte le risorse Fiat nell'auto e ricorrendo ad un manager esterno, Giuseppe Morchio, a cui affidare la guida dell'azienda. \nNegli anni settanta, Agnelli fu senatore della Repubblica nelle file della Democrazia Cristiana. Come alto dirigente della FIAT ebbe a lungo il controllo su primarie imprese editoriali e sulla societ\u00e0 calcistica torinese della Juventus.\nEletto da una giunta di soci, tra cui il fratello Gianni, presidente del club nel 1955 \u2013 divenendo il pi\u00f9 giovane ad assumere la massima carica dirigenziale nella storia del club, ad appena ventidue anni \u2013, la sua gestione presidenziale venne caratterizzata dagli acquisti di giocatori di rilievo, quali John Charles e Omar S\u00edvori, decisivi per la conquista di tre campionati di Serie A e due coppe nazionali consecutive dal 1958 al 1961. Dopo aver lasciato il ruolo presidenziale nel 1962, rimase legato ai colori bianconeri. Trent'anni dopo, nel 1994, rilev\u00f2 le attivit\u00e0 dirigenziali svolte in precedenza dall'\"Avvocato\", esercitando una maggiore influenza sul club in qualit\u00e0 di presidente onorario durante il decennio seguente, periodo in cui i bianconeri vinsero altri cinque titoli di campione d'Italia, un'altra Coppa Italia, quattro Supercoppe italiane, una Coppa Intercontinentale, una Champions League, una Coppa Intertoto dell'UEFA e una Supercoppa europea, per un totale di 19 trofei ufficiali in 18 anni.\nIn virt\u00f9 dei successi sportivi ottenuti nel corso della carriera sportiva dirigenziale, \u00e8 stato introdotto alla memoria congiuntamente dalla Federazione Italiana Giuoco Calcio (FIGC) e dalla Fondazione Museo del calcio di Coverciano nella Hall of Fame del calcio italiano nel 2015.\nAffetto da carcinoma polmonare, trascorse gli ultimi giorni assistito dalla moglie e dai due figli nella sua residenza della Mandria, nel territorio di Venaria Reale, dove si spense il 27 maggio 2004, solamente 15 giorni prima del nipote Egon von F\u00fcrstenberg, che mor\u00ec l'11 giugno successivo. La sua ultima comparsa in pubblico era avvenuta il 26 aprile dello stesso anno, quando era stata conferita alla moglie Allegra una laurea \"ad honorem\" in Veterinaria dall'Universit\u00e0 degli Studi di Torino; l'aggravarsi delle sue condizioni di salute gli imped\u00ec per\u00f2 di presenziare all'assemblea degli azionisti della societ\u00e0 torinese.\nMatrimoni e discendenza.\nUmberto si spos\u00f2 due volte: una prima con Antonella Bechi Piaggio (proveniente dalla famiglia d'imprenditori che ha ideato lo \"scooter\" Vespa) e una seconda con Allegra Caracciolo, cugina di Marella Caracciolo, moglie di Giovanni Agnelli. Curiosamente Antonella Bechi Piaggio si risposer\u00e0 con un lontano parente materno di Allegra Caracciolo, Uberto Visconti di Modrone. A Torino, Umberto e Allegra vivevano nella residenza \"I Roveri\" all'interno del parco La Mandria.\nNella cultura di massa.\n\u00c8 citato, insieme a suo fratello Gianni (definito semplicemente \"Avvocato Agnelli\") ed a sua sorella Susanna, nella canzone \"Nuntereggae pi\u00f9\" di Rino Gaetano.\nSusanna Agnelli, all'epoca senatrice del PRI, intervistata in una puntata di \"Bont\u00e0 loro\" da Maurizio Costanzo (citato anche lui nel testo della stessa canzone), difese la liceit\u00e0 del giovane artista ad esprimersi come voleva; Costanzo, dal canto suo, non la vedeva allo stesso modo e mise in dubbio il valore artistico del pezzo."}
{"id": "22358", "revid": "125982445", "url": "https://it.wikipedia.org/wiki?curid=22358", "title": "Jane Birkin", "text": "Biografia.\nLa sua famiglia di origine ha fatto fortuna con l'industria del merletto nel Nottinghamshire. Una prozia, Winifred (Freda) May Birkin, poi sposata con William Dudley Ward, fu amante del Principe di Galles (che divenne poi Edoardo VIII del Regno Unito, e Duca di Windsor). Per parentela diretta o acquisita \u00e8 collegata alle attrici Penelope Dudley Ward e Rachel Ward. \u00c8 la seconda figlia del maggiore David Birkin (comandante della Royal Navy ed eroe della seconda guerra mondiale coinvolto anche in vicende di spionaggio) e dell'attrice e cantante Judy Campbell (pseudonimo di Judy Gamble), famosa per le sue interpretazioni nei musical di No\u00ebl Coward. Suo fratello Andrew \u00e8 un famoso regista e autore.\nAnni Sessanta.\nHa cominciato la carriera di attrice teatrale, seguendo le orme della madre, all'et\u00e0 di 17 anni a Londra, negli anni della \"swinging London\". Ha in seguito esordito come cantante in un musical, esortata dal compositore inglese John Barry, che poi ha sposato all'et\u00e0 di 19 anni. Da questo matrimonio ha avuto la sua prima figlia, Kate Barry, nata nel 1967 e morta suicida a Parigi nel 2013..\nIl suo esordio cinematografico \u00e8 stato con \"Non tutti ce l'hanno\" di Richard Lester, ma \u00e8 con il film seguente, \"Blow-Up\" di Michelangelo Antonioni (1966), e con la scena in cui compare in topless, che la Birkin ha raggiunto la celebrit\u00e0, diventando un'icona della \"swinging London\".\nTrasferitasi in Francia, nel 1968 sul set del film \"Slogan\" ha conosciuto il cantante e musicista Serge Gainsbourg, con cui ha intrapreso una relazione che li ha resi una delle coppie pi\u00f9 celebri e trasgressive del \"jet set\" dell'epoca. \nNel 1969 i due hanno pubblicato il singolo \"Je t'aime... moi non plus\", suscitando scandalo per i gemiti della Birkin e per il testo esplicito che alterna parole d'amore e descrizione di un rapporto sessuale. Nonostante le polemiche e i divieti, il brano divent\u00f2 un successo in molti paesi, vendendo pi\u00f9 di cinque milioni di copie e regalando notoriet\u00e0 alla coppia.\nContemporaneamente il duo ha inciso a Londra, alla fine del 1968, il primo album frutto della loro collaborazione, intitolato \"Jane Birkin - Serge Gainsbourg,\" uscito anch'esso nel 1969.\nAnni Settanta.\nNel 1971 i due hanno avuto una figlia, l'attrice Charlotte Gainsbourg.\nDopo aver partecipato all'incisione del celebre album di Gainsbourg \"Histoire de Melody Nelson\" (1971), durante gli anni 70 Birkin ha continuato l'attivit\u00e0 di cantante incidendo alcuni album scritti prevalentemente dal marito, che la hanno fatta diventare una delle pi\u00f9 apprezzate interpreti d'oltralpe. Parallelamente ha proseguito la sua carriera di attrice, alternando produzioni francesi (\"La piscina\", \"Il romanzo di un ladro di cavalli\", \"Una donna come me\") ed internazionali (\"Assassinio sul Nilo\"). E' stata diretta dal marito nel controverso \"Je t'aime moi non plus\" (1976), in cui recita nuda per buona parte del film.\nAnni Ottanta.\nDopo la loro separazione nel 1980, pur continuando la collaborazione con Gainsbourg in ambito musicale, Birkin si \u00e8 legata al regista francese Jacques Doillon, con cui ha iniziato una nuova fase della sua carriera, abbandonando l' immagine sexy e trasgressiva che l'aveva caratterizzata negli anni precedenti per fare emergere una personalit\u00e0 pi\u00f9 matura, versatile e complessa. Dalla loro relazione \u00e8 nata nel 1982 una terza figlia, Lou, diventata poi una modella e poliedrica artista, insieme alla quale la Birkin ha disegnato una linea di abbigliamento per la casa di moda La Redoute. \nNel corso degli anni Ottanta, oltre che nei film diretti da Doillon, ha recitato fra gli altri anche per Jean-Luc Godard, Patrice Lecomte, Paul Morrissey ed Agn\u00e8s Varda, con cui ha stabilito un importante sodalizio professionale e che nel 1988 le ha dedicato il film \"Jane B. par Agn\u00e8s V\".. E' stata nominata due volte ai premi C\u00e9sar, il pi\u00f9 prestigioso riconoscimento cinematografico francese, nel 1984 per \"La Pirate\" di Jacques Doillon e nel 1986 per \"La donna della mia vita\" di R\u00e9gis Wargnier. Alla Mostra del Cinema di Venezia nel 1985 la giuria ha riconosciuto la sua interpretazione in \"Polvere\" di Marion H\u00e4nsel come la migliore del festival (ex-aequo con quella di Sandrine Bonnaire), ma decise che per quell'anno il premio per la migliore interpretazione femminile non sarebbe stato assegnato.\nParallelamente ha proseguito la sua carriera musicale, pubblicando gli album \"Baby Alone in Babylone\" (1983, Disco d'oro) e \"Lost Song\" (1987), sempre scritti da Gainsbourg, con cui \u00e8 rimasta in buoni rapporti dopo la separazione (il cantante ha fatto anche da padrino alla piccola Lou, a cui ha dedicato il brano \"Baby Lou\"). All'et\u00e0 di quarant'anni Birkin ha anche esordito dal vivo, debuttando nel febbraio 1987 al teatro Bataclan di Parigi, iniziando un'attivit\u00e0 di recital a cui si dedicher\u00e0 costantemente negli anni successivi.\nNel 1984 la casa francese Herm\u00e8s ha creato per l'attrice una celebre borsa, la \"Birkin Bag\", che negli anni \u00e8 diventata una delle cosiddette \"It Bags\", le borse pi\u00f9 iconiche del mondo.\nAnni Novanta, Duemila, Duemiladieci, Duemilaventi.\nDagli anni Novanta, dopo la separazione da Jacques Doillon, Birkin ha iniziato a diradare l'attivit\u00e0 cinematografica, privilegiando quella musicale e teatrale: ha inciso diversi album di successo in Francia e ha portato in scena recital con le sue canzoni, continuando a celebrare la memoria del suo pigmalione Serge Gainsbourg e collaborando con altri artisti come Paolo Conte, Manu Chao, Beth Gibbons, Bryan Ferry, Hector Zazou, Caetano Veloso, Brian Molko, Etienne Daho, Yann Tiersen, Goran Bregovic.\nHa comunque continuato a recitare in film diretti, oltre che da Agn\u00e9s Varda, da Bertrand Tavernier, Alain Resnais, James Ivory e Sergio Castellitto fra gli altri; si \u00e8 dedicata anche lei stessa alla regia, dirigendo nel 2007 il film autobiografico \"Boxes.\"\nDagli anni Duemila in poi \u00e8 stata particolarmente attiva anche in ambito sociale ed umanitario, in particolare per chiedere la liberazione della leader birmana Aung San Suu Kyi nel 2008; inoltre, come ambasciatrice di Amnesty International, \u00e8 stata in Bosnia e in Cecenia, ha cantato in Cisgiordania e a Ramallah e si \u00e8 impegnata a favore delle vittime del conflitto in Ruanda.\nNel 2021 ha avuto un leggero ictus da cui si \u00e8 ripresa rapidamente; nello stesso anno la figlia Charlotte le ha dedicato il documentario \"Jane by Charlotte\"\".\""}
{"id": "22361", "revid": "1543377", "url": "https://it.wikipedia.org/wiki?curid=22361", "title": "Shirley Temple", "text": "Famosa \"enfant prodige\" del cinema, soprannominata \"riccioli d'oro\", sullo schermo interpretava personaggi di bambine dolci e leziose, ma dotate nel contempo di un acume e di una saggezza impressionanti per la loro et\u00e0. Da adulta si \u00e8 dedicata alla carriera di ambasciatrice, usando il nome da sposata Shirley Temple Black.\nL'American Film Institute ha inserito la Temple al diciottesimo posto tra le pi\u00f9 grandi star della storia del cinema.\nBiografia.\nInfanzia.\nL'inizio della carriera cinematografica.\nShirley Temple nacque a Santa Monica, oggi sobborgo di Los Angeles, da George Francis Temple (1888-1980), un affarista e banchiere, e Gertrude Amelia Krieger (1893-1977), una casalinga ex-ballerina; aveva due fratelli maggiori, Jack (1915-1985) e George Jr. (1919-1996). Gertrude, riversando sull'unica figlia femmina le sue ambizioni di ballerina mancata, inizi\u00f2 a farla partecipare a continue audizioni nella vicina Hollywood.\nLa piccola Shirley, poco dopo aver imparato a camminare, a soli tre anni prendeva lezioni di ballo alla \"Meglin's Dance School\" di Los Angeles. La sua carriera cinematografica cominci\u00f2 quando Charles Lamont, un direttore di casting della Educational Pictures, visit\u00f2 la sua classe. Bench\u00e9 Shirley si fosse nascosta dietro un pianoforte, fu scelta da Lamont, invitata alle audizioni, quindi assunta dalla Educational.\nTemple lavor\u00f2 per la Educational dal 1931 al 1934, apparendo in due serie prodotte dallo studio. La sua prima serie, \"Baby Burlesks\", satireggiava recenti produzioni cinematografiche ed eventi politici. Temple e i suoi colleghi erano vestiti spesso solo di un pannolino, o in alternativa indossavano indumenti da adulti. A causa dell'esposizione di bambini in atteggiamenti da adulti, la serie \u00e8 considerata controversa. La sua seconda serie per la Educational, \"Frolics of Youth\", fu pi\u00f9 accettabile, e la mostrava come la sorellina pestifera di un ragazzo in una famiglia della periferia suburbana.\nCon i suoi primi lavori cinematografici, anche il suo look cambi\u00f2: Shirley aveva infatti i capelli castani scuri e quasi lisci e divent\u00f2 biondissima e tutta riccioli. Questo aspetto fu suggerito dai produttori, che si ispirarono a Mary Pickford, e la madre inizi\u00f2 a sistemare ogni mattina i capelli della sua bambina in 56 boccoli perfetti.\nMentre lavorava per la Educational Pictures, Temple apparve come comparsa in film di altri studios. Per anni si \u00e8 affermato che le fu offerto un ruolo di rilievo nella serie \"Our Gang\" di Hal Roach (conosciuta come \"Simpatiche Canaglie\") nei primi anni trenta, ma che, per vari motivi, non ebbe mai la parte. Roach afferm\u00f2 che Shirley e sua madre non furono in grado di realizzare un nastro per l'audizione, mentre il produttore e regista Robert F. McGowan dichiar\u00f2 che lo studio voleva assumere la bambina, ma che la madre richiese per Shirley un contratto da star. Temple, nella sua autobiografia \"Child Star\", neg\u00f2 di aver mai partecipato ad una audizione di \"Our Gang\".\nStella della 20th Century Fox.\nDopo la sua apparizione in \"Il trionfo della vita\" (1934), un film di propaganda rooseveltiana con James Dunn, Temple fu scritturata dalla Fox Film Corporation (che successivamente si fuse con la 20th Century Pictures per diventare la 20th Century Fox) . Successivamente, sarebbe apparsa in coppia con Dunn in innumerevoli film, come \"Piccola stella\" (1934) e, in particolare, lo strappalacrime \"La mascotte dell'aeroporto\" (1934), prodotto da Sol M. Wurtzel, che le valse un Oscar giovanile (premio inventato appositamente per lei). Fu questo il film che salv\u00f2 la Fox dalla bancarotta nel 1934, all'apice della Grande depressione. In questo film Temple cant\u00f2 per la prima volta la canzoncina che sarebbe diventata uno dei suoi cavalli di battaglia, \"On the Good Ship Lollipop\". A questa pellicola segu\u00ec poco dopo \"Riccioli d'oro\" (1935), nel quale canta un'altra celebre canzone, \"Animal Crackers in My Soup\".\nDurante questo periodo, il punto pi\u00f9 profondo della Grande Depressione, i suoi film portavano nella popolazione, afflitta dalla catastrofe economica, speranza ed ottimismo, al punto che il presidente Franklin D. Roosevelt in persona proclam\u00f2: \"finch\u00e9 il nostro Paese avr\u00e0 Shirley Temple, noi staremo bene\" (\"As long as our country has Shirley Temple, we will be all right\"). Sempre Roosevelt sollecit\u00f2 l'attenzione del governo nei confronti delle produzioni cinematografiche, sottolineandone l'importanza allo scopo di creare un'\"atmosfera\" favorevole alla ripresa (\"\u00e8 meraviglioso\" disse \"che per pochi centesimi ogni americano possa entrare in un cinema e vedere il sorriso di una bimba che gli ridar\u00e0 la forza di andare avanti\"). In 16 dei 20 film che Temple fece per la Fox, interpret\u00f2 personaggi con almeno un genitore morto. Ci\u00f2 faceva parte della formula dei suoi film, che incoraggiavano il pubblico adulto ad identificarsi con il suo genitore.\nTemple divenne l'attrice pi\u00f9 pagata della Fox. Il suo contratto fu rinnovato innumerevoli volte tra il 1933 ed il 1935, ed ella fu anche scritturata dalla Paramount per due suoi film di successo, nel 1934, \"Little Miss Marker\" e \"Rivelazione\". Per ben quattro anni di seguito, fu al top delle star pi\u00f9 pagate di Hollywood, e la Fox le corrispose 20.000 dollari alla settimana. Nella categoria femminile, la Temple era di gran lunga al di sopra di Greta Garbo, mentre solo Cary Grant la superava in termini assoluti. Il certificato di nascita della Temple fu modificato per prolungarle l'infanzia: la data di nascita fu spostata dal 1928 al 1929. Shirley non conobbe la sua reale data di nascita fin quando non ebbe compiuto 13 anni. Film come \"Il piccolo colonnello\" (1935), \"La piccola ribelle\" (1935), \"Rondine senza nido\" (1938) e \"Dietro l'angolo\" (1938). Fu .\nI film della seconda met\u00e0 degli anni trenta.\nIl successo conquistato nei primi anni trenta si stabilizz\u00f2 nella seconda met\u00e0 del decennio: per quasi tutto il lustro Shirley fu ai vertici dello star system. Lo schema su cui si basarono i suoi film, a partire da \"Little Miss Marker\" e \"La mascotte dell'aeroporto\", fu sempre il medesimo: genitori in pericolo o morti, presenza di qualcuno che desidera strappare la protagonista all'unica persona adulta (di solito anziana) a cui ella vuole bene.\nNel 1935 Shirley interpret\u00f2 due film storici ambientati durante la Guerra di secessione o negli anni immediatamente successivi: \"La piccola ribelle\" e \"Il piccolo colonnello\". Nel primo ella assiste alla morte della madre e salva per ben due volte il padre, commuovendo dapprima un generale dell'esercito nordista, poi persino il presidente Lincoln in persona. Nel secondo riesce a riappacificare il nonno, vecchio sudista, coi suoi genitori nordisti.\nIn entrambe le pellicole, Temple si dimostr\u00f2 capace di danzare e di eseguire complicate coreografie di tip-tap, accanto ad un abile ballerino come Bill \"Bojangles\" Robinson, uno dei pi\u00f9 grandi ballerini neri di tutti i tempi, come nel celebre \"tip-tap sulle scale\"; quest'ultima danza, in cui Shirley si presenta mano nella mano con Robinson, provoc\u00f2 il boicottaggio in alcuni Stati del sud, che ritennero inaccettabile che un nero toccasse una bambina bianca. Questi film risultavano dunque \"progressisti\" per l'epoca, e nonostante questo alcune scene sono state censurate nelle edizioni moderne a causa degli stereotipi razziali in essi contenuti.\nDi poco successivi furono \"Capitan Gennaio\" e \"La reginetta dei monelli\" (titolo originale \"Dimples\", ossia \"fossettine\", riferendosi alle celebri fossette sulle guance dell'attrice, ma anche con un evidente gioco di parole col cognome \"Temple\"). Nel primo, tratto da un vecchio film muto con protagonista Baby Peggy, Shirley, adottata da un anziano marinaio che l'ha trovata sulla costa dopo un naufragio, rischia di non poterlo pi\u00f9 rivedere quando rispunta una coppia di parenti dei veri genitori; in questo film balla vestita da marinaretta \"At the coldfish ball\". Nel secondo \u00e8 una povera orfanella nella New York del XIX secolo che vive col nonno, un ex attore in declino che sfrutta il talento di ragazzi che si esibiscono per strada per derubare i ricchi spettatori. Dopo un po' anche una ricca vedova la vuole con s\u00e9 e offre al povero vecchio una cospicua somma di denaro in cambio della nipotina. In questo film, oltre a vari balletti, vi \u00e8 una controversa parodia de \"La capanna dello zio Tom\".\nSubito dopo, Shirley gir\u00f2 in pochi giorni il bizzarro \"Cin Cin\", in cui interpret\u00f2 l'orfana di una famiglia di missionari anglosassoni in Cina: in questo improbabile film di cassetta la piccola attrice parl\u00f2 addirittura in cinese maccheronico e cant\u00f2 la sua celebre ninnananna \"Goodnight My Love\". A partire dal 1936, in concomitanza col \"ritorno alla campagna\" propagandato in quel periodo da Roosevelt nell'ambito del New Deal, l'ambientazione dei film della Temple venne mutata: pur mantenendo lo schema abituale, la scena si spost\u00f2 per lo pi\u00f9 in ambienti rurali e Shirley, da bambina nata in un contesto socioculturale suburbano, si trasforma in una sorta di pastorella costretta a recarsi in citt\u00e0, ma desiderosa di tornare in campagna, ove l'aspettano coloro che le vogliono bene.\nIl primo esempio di questo nuovo filone fu \"Zoccoletti olandesi\" (1937), ossia \"Heidi\", tratto da un romanzo di Johanna Spyri, cui segu\u00ec \"Rondine senza nido\" (1938), rifacimento di un film di Mary Pickford tratto da un romanzo di Kate Douglas Wiggin, in cui Shirley, andata a vivere in campagna presso una famiglia che vive nella fattoria di Sunnybrook, riesce a sfondare come star radiofonica. In questo film vi \u00e8 un'intera sequenza di circa due minuti costituita da un unico primo piano di Shirley che canta una dietro l'altra un medley di tutte le sue canzoni dei film precedenti, suonando il piano e scatenandosi in una serie di espressioni ora gioiose ora tristi, mentre il suo volto occupa completamente lo schermo.\nSeguirono altri due film, \"L'idolo di Broadway\" (1938), in cui Shirley, uscita come al solito da un orfanotrofio, sfonda come ballerina a Broadway, e \"Dietro l'angolo\" (1938), in cui, bambina ricca orfana di madre, tornata dal collegio scopre che il padre \u00e8 sul lastrico: ma, anzich\u00e9 disperarsi, subito cerca il lato positivo della cosa (lo si potrebbe definire un caso di Sindrome di Pollyanna). Ci fu poi spazio per un film pi\u00f9 impegnativo, diretto da John Ford e tratto da un racconto di Kipling: \"Alle frontiere dell'India\" (1937), ambientato in India, in cui la Temple, figlia di colonizzatori inglesi, riesce a diventare amica del capo di una trib\u00f9 ribelle. Tema simile (rapporti tra anglosassoni e colonizzati) ebbe il film successivo, una sorta di western dal titolo \"Susanna e le giubbe rosse\" (1939), in cui la Temple, orfana di una famiglia di pionieri uccisa dagli indiani e salvata dalle giubbe rosse, entra in contatto con un piccolo pellerossa e alla fine convince il suo popolo a sotterrare l'ascia di guerra e a non attaccare pi\u00f9 i bianchi. Il 23 febbraio, durante la cerimonia degli Oscar, Shirley Temple, allora decenne, consegn\u00f2 a Walt Disney l'Oscar alla carriera (e sette statuette in miniatura) per \"Biancaneve e i sette nani\".\nNello stesso 1939, Shirley perse il ruolo di Dorothy, originariamente pensato per lei, per il celebre musical \"Il mago di Oz\". La 20th Century Fox infatti non le concesse di realizzare un film con la rivale MGM. Da questo momento inizi\u00f2 la sua parabola discendente. Il successivo film, \"La piccola principessa\" (1939), girato in Technicolor, pur ottenendo buoni incassi, non raggiunse il successo che la \"major\" si aspettava, retrocedendo la Temple dal primo al sesto posto nella classifica dei maggiori attori.\nIl tonfo arriv\u00f2 poco dopo con \"Alla ricerca della felicit\u00e0\" (1940), tratto dal racconto \"L'uccellino azzurro\" di Maurice Maeterlinck: questo film ad altissimo budget avrebbe dovuto, nelle intenzioni della Fox, bissare il successo del \"Mago di Oz\", di cui riprendeva varie caratteristiche (tra cui la suddivisione in una parte in bianco e nero e l'altra in technicolor). Invece non ripag\u00f2 minimamente i costi e venne ritirato prematuramente dalle sale. Apparve evidente che il pubblico non provava pi\u00f9 simpatia per Shirley, ormai dodicenne. La Temple gir\u00f2 con la Fox un ultimo film, \"Non siamo pi\u00f9 bambini\" (1940), in cui interpret\u00f2 un'orfana adottata da una famiglia di commedianti. Il film si apre con una serie di scene tratte da film precedenti, da \"Il trionfo della vita \" a \"Capitan Gennaio\", quindi Shirley saluta simbolicamente il suo pubblico, ringraziandolo \"dei tanti momenti felici trascorsi insieme\". Subito dopo, la casa produttrice rescisse il contratto e sanc\u00ec cos\u00ec la conclusione della carriera della Temple come \"bambina prodigio\".\nGiudizi critici.\nIl successo della Temple fu cos\u00ec strepitoso da andare molto oltre il cinema. Negli anni trenta fu un vero fenomeno di costume, che in molti tentarono di spiegare con motivazioni sociali e psicologiche. Uno dei principali aspetti che si notano immediatamente \u00e8 il legame tra la carriera della piccola attrice e il percorso degli Stati Uniti per uscire dalla Grande depressione, attraverso il \"New Deal\" rooseveltiano. Molti affermarono che Shirley, con il suo stesso aspetto fisico (viso paffuto con le celebri fossette sulle guance), \"compensava\" la vista deprimente dei bambini americani nei cinegiornali dell'epoca, magri, smunti, sporchi e rachitici a causa della povert\u00e0 che affliggeva il paese.\nUn'altra interpretazione del successo di Shirley presso il pubblico maschile dell'epoca la indica come opposto della figura del femminino rappresentata da Mae West. Alla donna aggressiva, dalla sessualit\u00e0 esplicita, si contrapponeva la fanciulla dolce ed indifesa, che ispirava negli uomini protezione. Non sempre il personaggio di Shirley Temple fu visto in una luce positiva. Nel 1937 il romanziere Graham Greene scrisse una recensione sulla rivista \"Night and Day\" sulla sua apparizione nel film \"Alle frontiere dell'India\", ispirato ad un racconto di Rudyard Kipling in cui, riprendendo anche il giudizio di diversi critici precedenti, accusava deliberatamente gli ammiratori della Temple di pedofilia:\nGi\u00e0 negli anni precedenti Greene aveva recensito i film della Temple, talvolta lodandola (\"\"non mi aspettavo un'energia cos\u00ec forte, che manca totalmente alle sue colleghe\") ma notando anche che \"Shirley Temple danza con grande vigore e capacit\u00e0, ma gran parte del suo successo le deriva da quella civetteria matura quasi quanto quella di Miss Colbert e da quel corpo stranamente sviluppato, cos\u00ec voluttuoso in pantaloni di flanella grigia come quello di Miss Dietrich\"\". Stavolta, per\u00f2, i toni usati furono talmente eccessivi da causare uno scandalo: la madre di Shirley Temple e la casa produttrice lo denunciarono per diffamazione, e Greene fu accusato di perversione. La cosa ebbe notevole risalto sui giornali, costringendo Greene a fuggire dagli Stati Uniti, recandosi in Messico. La rivista \"Night and Day\" chiuse.\nAnni dopo, ormai maggiorenne, la stessa Temple torn\u00f2 sulla vicenda, in un ironico articolo pubblicato sul giornale. L'accusa di \"lolitismo\" ante-litteram per\u00f2 fece scuola, al punto che Vladimir Nabokov, dopo l'uscita del suo celebre romanzo, not\u00f2 sarcasticamente che lui e la Temple erano \"nati nello stesso giorno\" (ma non nello stesso anno!)\nShirley Temple \u00e8 ancora oggi considerata una delle principali figure della Hollywood classica; anche da questo punto di vista per\u00f2 non manca chi d\u00e0 un giudizio negativo sul suo mito: la scrittrice afroamericana Toni Morrison, premio Nobel per la letteratura 1993, nel suo celebre romanzo \"L'occhio pi\u00f9 azzurro\", la considera uno stereotipo razzista.\nGli scrittori italiani Fruttero &amp; Lucentini, in un articolo dal titolo \"Heil Shirley!\", identificarono, sia pure ironicamente, le basi del successo della Temple come le medesime dei grandi dittatori coevi come Hitler:\nAdolescenza.\nRaggiunta l'adolescenza, e dopo la fine del contratto con la 20th Century Fox, Temple tent\u00f2 il passaggio ad interpretazioni pi\u00f9 adulte con il film \"Kathleen\" (1941), in cui impersonava appunto un'adolescente orfana di madre e in conflitto con il padre e la psichiatra cui il genitore l'aveva affidata. Il film ebbe scarsissimo successo e la MGM, che aveva prodotto la pellicola, rescisse il contratto. Ciononostante, Temple ci riprov\u00f2 l'anno successivo con il film \"Miss Annie Rooney\" (1942), nel quale era una ragazzina irlandese innamoratasi di un ricco ragazzo WASP pi\u00f9 grande di lei; questo film fu pubblicizzato come \"Il primo film in cui Shirley Temple bacia un ragazzo!\"\". Ma neanche la scena in cui, a met\u00e0 della pellicola, scambia un bacio sulla bocca con il coprotagonista bast\u00f2 ad assicurare il successo della commedia, che fu ritirata presto dalle sale.\nSolo due anni dopo, grazie all'interessamento del produttore David O. Selznick, riusc\u00ec ad ottenere la parte di \"sorellina minore\" delle protagoniste di due film: \"Da quando te ne andasti\" e \"Al tuo ritorno\" entrambi del 1944. Successivamente poche furono le interpretazioni di rilievo e molti i fiaschi; fra i risultati migliori, \"Non parlare, baciami\" (1945), in cui era una ragazza che rimaneva incinta dopo aver \"venduto\" i suoi baci per sostenere l'esercito americano, \"Bella e bugiarda\" (1948), seguito del precedente, e la commedia \"L'intraprendente signor Dick\" (1947) anche qui nella parte della \"sorellina minore\" della co-protagonista interpretata da Myrna Loy, che s'innamora del protagonista interpretato da Cary Grant.\nNel 1945, all'et\u00e0 di 17 anni, Shirley spos\u00f2 l'attore John Agar, cui far\u00e0 ottenere una parte accanto a lei nel film \"Il massacro di Fort Apache\" (1948). Nonostante la nascita di una figlia, Linda Susan, il matrimonio si riveler\u00e0 un fallimento anche a causa dell'alcolismo di Agar; la Temple chieder\u00e0 il divorzio per crudelt\u00e0 nel 1950. Nel 1949, col flop clamoroso dei suoi ultimi film come \"Et\u00e0 inquieta\" e \"The Story of Seabiscuit\" (di cui sar\u00e0 proposto un rifacimento, con maggior successo, 56 anni dopo), si ritir\u00f2 dalle scene. Nove anni dopo, nel 1958, la Temple torn\u00f2 alla ribalta in una serie televisiva per bambini intitolata \"Shirley Temple's Storybook\" (in italiano \"Le grandi fiabe raccontate da Shirley Temple\"), che dur\u00f2 fino al 1961 e ebbe un discreto successo, dopodich\u00e9 Shirley abbandon\u00f2 definitivamente l'attivit\u00e0 di attrice.\nEt\u00e0 adulta e morte.\nSempre nel 1950, si rispos\u00f2 con l'uomo d'affari californiano Charles Black (da cui avr\u00e0 un figlio, Charles Alden Black, Jr., e una figlia, Lori Black), che le avrebbe candidamente rivelato di non aver mai visto nessuno dei suoi film. Diventata Shirley Temple Black, l'ex attrice si dedic\u00f2 alla politica, candidandosi al Congresso degli Stati Uniti per il Partito Repubblicano nel 1967. \nSuccessivamente ricopr\u00ec diversi incarichi diplomatici: fu rappresentante degli USA presso l'ONU dal 1969 al 1970, e ambasciatrice degli USA in Ghana (1974-76) e Cecoslovacchia (1989-92). Circa il proprio incarico di ambasciatrice, cos\u00ec comment\u00f2: \u201c\u00c8 stato il miglior lavoro che io abbia mai avuto\u201d. Venne nominata primo ufficiale onorario del Ministero degli esteri dal segretario di stato Usa George Shultz nel 1987.\nShirley Temple fece parte dei consigli di amministrazione di alcune grandi imprese tra cui The Walt Disney Company (1974-1975), Del Monte Foods, Bancal Tri-State e Fireman's Fund Insurance. I suoi incarichi no-profit includono l'Institute for International Studies presso la Standford University, il Council on Foreing Relations, il Council of American Ambassador, il World Affairs Council, la commissione degli Usa presso l'UNESCO, il National Committee per le relazioni USA-Cina, lo United Nations Association e lo USA Citizens's Space Task Force.\nShirley Temple fu insignita di un dottorato onorario dalla Santa Clara University e dalla Lehigh University, un tributo dal College di Notre Dame e dalla Yale University. Inoltre \u00e8 spesso ricordata come il primo personaggio pubblico ad aver parlato pubblicamente di tumore al seno: in un'intervista pubblicata sul sito web dell'American Cancer Society, l'attrice Barbara Barrie ha dichiarato:\nShirley Temple apparve sulla copertina del periodico \"People\" nel 1999 con il titolo \"Picture Perfect\" e successivamente lo stesso anno come parte di uno speciale servizio intitolato \u201cSopravvivere al tumore al seno\u201d. Apparve al 70\u00ba Academy Awards e lo stesso anno ricevette il premio Kennedy Center Honors.\nNel 1999 venne invitata allo show \"AFI's 100 Years... 10 Stars\" programmato dalla CBS, un programma dell'American Film Institute. La Temple \u00e8 risultata la 18\u00aa della lista. Nel 2001 lavor\u00f2 come consulente per la ABC per il film televisivo \"Tip Tap &amp; boccoli d'oro - La storia di Shirley Temple\" (\"Child Star: The Shirley Temple Story\"), basato in parte sulla sua autobiografia.\nNel 2004 Shirley Temple collabor\u00f2 con la Legend films per restaurare e colorizzare i suoi vecchi film in bianco e nero, cos\u00ec come gli episodi della sua serie televisiva degli anni sessanta (originalmente girata su pellicola a colori) \"The Shirley Temple's Storybook Collection\". Il 12 settembre 2005 Melissa Gilbert, in qualit\u00e0 di presidente della Screen Actors Guild annunci\u00f2 la consegna a Shirley Temple del premio pi\u00f9 prestigioso, lo Screen Actors Guild Life Achievement Award. Melissa Gilbert dichiar\u00f2: \"\"Penso che nessuno meriti il SAG Life Achievement Award pi\u00f9 di Shirley Temple Black. Il suo contributo all'industria dell'intrattenimento \u00e8 stato senza precedenti. Ha vissuto una vita davvero notevole, una brillante attrice che il mondo ha conosciuto quando lei era solo una bambina. In ogni cosa che lei ha fatto, Shirley Temple Black ha dimostrato una grazia non comune, talento e determinazione, per non parlar della sua compassione e del coraggio. Quando era bambina ero entusiasta di ballare e cantare i suoi film e gi\u00e0 di recente come presidente Guild sono stata orgogliosa di poter lavorare al suo fianco, come sua amica e collega. Lei ha avuto un'indelebile influenza sulla mia vita. Lei era il mio idolo quando io ero una ragazza e rimane il mio idolo ancora oggi\".\nNell'aprile 2008 Shirley Temple si ruppe un braccio poco prima dell'ottantesimo compleanno, cadendo nella sua casa di periferia nella contea di San Mateo a Woodside. Mor\u00ec di broncopneumopatia cronica ostruttiva il 10 febbraio 2014, all'et\u00e0 di 85 anni, nella sua casa di Woodside, accudita dai suoi familiari. \u00c8 stata sepolta presso l'Alta Mesa Memorial Park, Palo Alto, California.\nNella cultura di massa.\nMerchandising.\nL'immensa popolarit\u00e0 della Temple fu sfruttata anche in senso commerciale. Numerosi prodotti basati su di lei furono realizzati durante gli anni '30. La Ideal Toys progett\u00f2 le bambole \"Shirley\", vestite in costumi tratti dai film, che furono fra i giocattoli pi\u00f9 venduti di quegli anni. Oggi le bambole originali \"Shirley Temple Dolls\" sono valutate migliaia di euro.\nAltri prodotti di successo col marchio Shirley Temple furono nastrini, braccialetti, fermacapelli. Un popolare set per la colazione, blu cobalto e con un ritratto della Temple, fu dato come premio con i Wheaties e i Bisquick. Oltre ai prodotti pi\u00f9 strettamente commerciali, la tenerezza che ispirava la Temple fu spesso utilizzata per cause sociali, come la raccolta fondi della Croce Rossa.\nInnumerevoli canzoni della Temple, come \"On the Good Ship Lollipop\" (da \"La mascotte dell'aeroporto\"), \"Animal Crackers in My Soup\" (da \"Riccioli d'oro\") e \"Goodnight My Love\" (da \"Cin Cin\") furono grandi successi radiofonici."}
{"id": "22363", "revid": "1543377", "url": "https://it.wikipedia.org/wiki?curid=22363", "title": "Circuito integrato", "text": "Un circuito integrato (IC, dall'inglese \"integrated circuit\"), in elettronica digitale, \u00e8 un circuito elettronico miniaturizzato dove i vari transistori sono stati formati tutti nello stesso istante grazie a un unico processo fisico-chimico.\nUn \"chip\" (lett. \"pezzetto\") \u00e8 il componente elettronico composto da una minuscola piastrina del \"wafer\" di silicio (\"die\"), a partire dalla quale viene costruito il circuito integrato; in pratica, il \"chip\" \u00e8 il supporto che contiene gli elementi (attivi o passivi) che costituiscono il circuito. A volte si utilizza il termine \"chip\" per indicare complessivamente l'integrato.\nViene realizzato a partire da un die di un wafer di un semiconduttore (generalmente silicio) attraverso diverse possibili scale di integrazione e rappresenta il \"core\" o nucleo o dispositivo di elaborazione del processore. Il circuito integrato \u00e8 adibito, sotto forma di rete logica digitale o analogica, a funzionalit\u00e0 di processamento o elaborazione di ingressi espressi sotto forma di segnali elettrici, al fine di ottenere dati in uscita. L'ideazione del circuito integrato si deve a Jack St. Clair Kilby, che nel 1958 ne costru\u00ec il primo esemplare composto da circa dieci componenti elementari, per il quale vinse il premio Nobel per la Fisica nel 2000.\nStoria.\nIl primo concetto di \"circuito integrato\" risale al 1949 quando il fisico tedesco Werner Jacobi della Siemens AG brevett\u00f2 un circuito amplificatore simil-integrato che presentava cinque transistor su un substrato unico a tre stadi. Jacobi brevett\u00f2 il sistema per uso come apparecchio acustico, come tipico utilizzo industriale.\nL'idea origine successiva venne presentata dal britannico Geoffrey Dummer (1909\u20132002), uno scienziato che lavorava al Royal Radar Establishment per conto del Ministero della difesa. Dummer present\u00f2 pubblicamente l'idea al \"Symposium on Progress in Quality Electronic Components\" a Washington D.C. il 7 maggio 1952. Fece pubblicazioni diverse per la sua idea ma non riusc\u00ec a realizzarla concretamente neanche nel 1956. Tra il 1953 e il 1957, Sidney Darlington e Yasuro Tarui della Electrotechnical Laboratory (ora National Institute of Advanced Industrial Science and Technology) proposero un chip dove diversi transistor erano condivisi su un monolite, ma non c'era nessun isolamento a giunzione p\u2013n a separarli.\nLa creazione di circuiti integrati monolitici (chip) fu possibile dal processo di passivazione superficiale, che stabilizzava elettricamente il silicio mediante ossidazione termica, rendendo possibile la fabbricazione dei dispositivi. La passivazione superficiale fu inventata da Mohamed M. Atalla presso il Bell Labs nel 1957. Questo rese possibile il processo planare, sviluppato da Jean Hoerni alla Fairchild Semiconductor agli inizi del 1959. Un concetto chiave che sta dietro la realizzazione dei circuiti integrati a semiconduttore \u00e8 il principio dell'isolamento a giunzione p-n, che permette ad ogni transistor di operare in modo indipendente anche se appunto presenti sulla stessa superficie di silicio. Atalla con il suo processo permise di isolare elettricamente diodi e transistor, permettendo la creazione di tali dispositivi a Kurt Lehovec presso la Sprague Electric nel 1959, e a Robert Noyce della Fairchild lo stesso anno, qualche mese pi\u00f9 tardi.\nDescrizione.\nTali sistemi sono i componenti hardware essenziali dei sistemi di elaborazione dati quali ad esempio i computer (es. processore o CPU); i microprocessori e i microcontrollori sono gli integrati presenti su moltissimi dispositivi elettronici. Il circuito elettronico \u00e8 realizzato su un substrato di materiale semiconduttore (in genere silicio ma anche arseniuro di gallio o altro) chiamato \"die\" e pu\u00f2 essere costituito da poche unit\u00e0 fino a qualche centinaio di milioni di componenti elettronici elementari (transistor, diodi, condensatori e resistori). Il termine \"integrato\" fa riferimento proprio alla presenza di una vasta e spesso alta concentrazione, in funzione della cosiddetta scala di integrazione e in una piccola area, di componenti elettronici di base utili al \"processing\" del segnale entrante.\nIl costo di fabbricazione di un circuito integrato varia molto poco (o rimane costante) al crescere della sua complessit\u00e0, per cui \u00e8 molto pi\u00f9 economico sviluppare circuiti complessi, composti di una serie di stadi interni interconnessi fra loro e con l'esterno, che accentrino tutte le funzioni necessarie ad una specifica apparecchiatura. Per questo, l'industria microelettronica offre relativamente pochi tipi di IC generici (general purpose), ma decine di migliaia di IC specializzati (special purpose) ovvero ciascuno progettato per uno scopo specifico.\nIl costo di vendita al dettaglio al pubblico \u00e8 piuttosto contenuto variando a seconda dei tipi tra i 2 e gli 8 \u20ac, mentre l'incremento nel tempo del numero di componenti elettronici integrati sul chip segue la legge di Moore.\nComponenti integrabili.\nIn un circuito integrato si possono integrare facilmente transistor e diodi: \u00e8 possibile creare nel substrato semiconduttore anche piccole resistenze e condensatori, ma in genere questi ultimi componenti occupano molto spazio sul chip e si tende ad evitarne l'uso, sostituendoli quando possibile con reti di transistor. \u00c8 possibile integrare anche induttori, ma il valore delle induttanze ottenibili \u00e8 molto piccolo (nell'ordine dei nano henry (nH)): il loro impiego \u00e8 molto limitato a causa dell'enorme occupazione di area che anch'esse richiedono, anche solo per realizzare induttori di piccolissimo valore. Inoltre, la tecnologia realizzativa dei circuiti integrati (non dedicati alle altissime frequenze) e quindi i notevoli effetti parassiti ne limitano sensibilmente le prestazioni, soprattutto se paragonati ai classici induttori non su circuito integrato. Tali induttori integrati vengono solitamente impiegati nei circuiti integrati a radiofrequenze (LNA, mixer, ecc), ad esempio a frequenze attorno ai gigahertz (GHz). \nCondensatori di media e grande capacit\u00e0 non sono assolutamente integrabili. \nSono disponibili invece vari tipi di integrati aventi la funzione rel\u00e8, ovvero dispositivi dotati di ingressi logici, per mezzo dei quali interrompere o deviare segnali analogici anche multipli.\nIl \"package\".\nUn circuito integrato pu\u00f2 essere realizzato con vari tipi di package:\nIl \"package\" pu\u00f2 essere in metallo, resine plastiche o ceramica. La categoria dei circuiti custom comprende \"package\" sia in formato standard che fuori standard, questi ultimi hanno una forma e una piedinatura unica, ne fanno largo impiego i produttori di strumenti di misura elettronici di classe elevata. \u00c8 in uso da tempo da parte dei produttori, marchiare il componente (almeno i pi\u00f9 diffusi), con la data di produzione costituita da un numero di 4 cifre, le prime due indicano l'anno, le seguenti la settimana.\nNegli ultimi dieci anni si \u00e8 affermato presso i produttori l'uso di versioni SMD dei componenti elettronici e dei circuiti integrati, perch\u00e9 sono pi\u00f9 piccoli e risparmiano la necessit\u00e0 di forare la basetta portacomponenti, semplificando molto le operazioni di montaggio eseguite su linee di produzione robotizzate.\nScala di integrazione.\nLa \"scala di integrazione\" di un circuito integrato d\u00e0 una indicazione della sua complessit\u00e0, indicando grosso modo quanti transistor sono contenuti in esso. In base alla scala di integrazione, i circuiti possono essere classificati in:\nPer numeri superiori di transistor presenti, l'integrazione viene definita come WSI (\"Wafer Scale Integration\"), potendo contenere un intero computer.\nCollegata alla scala di integrazione vi \u00e8 la capacit\u00e0 performante del circuito integrato, che aumenta con il numero dei transistor in accordo con la legge di Moore.\nIl processo di realizzazione.\nIl materiale di partenza \u00e8 una fetta circolare (\"wafer\") di semiconduttore, detta \"substrato\", questo materiale, in genere gi\u00e0 debolmente drogato, viene drogato ulteriormente per impiantazione ionica o per diffusione termica per creare le zone attive dei vari dispositivi (es. zone \"p\" e \"n\" nei transistor); poi vengono depositati, cresciuti per epitassia oppure termicamente, una serie di sottili strati di materiali diversi:\nLa geometria delle zone che devono ricevere il drogaggio e quella dei vari strati \u00e8 impressa sul substrato con un processo di fotolitografia: ogni volta che il circuito integrato in lavorazione deve ricevere un nuovo strato o una nuova impiantazione di droganti, viene ricoperto di un sottile film fotosensibile, che viene impressionato attraverso un negativo fotografico (detto \"maschera\" o \"layout\") ad altissima definizione.\nLe zone del film illuminate divengono solubili e vengono asportate dal lavaggio, lasciando scoperto il chip sottostante, pronto per la prossima fase di lavorazione, rimozione selettiva o drogaggio delle aree prive del film fotosensibile.\nUna volta terminata la creazione dei chip sul substrato, questi vengono testati, il substrato viene tagliato e i chip incapsulati nei packages con cui verranno montati sui circuiti stampati attraverso dei collegamenti o \"piedini\" detti pin.\nTipologie.\nI circuiti integrati si dividono principalmente in due grandi categorie: analogici e digitali. Esistono tipi di circuito che non rientrano in queste due: essi hanno funzioni particolari, di uso meno diffuso, come, ad esempio, gli \"Active Filter\" o i \"sample and hold\". I produttori le raggruppano in sottocategorie specializzate.\nQuelli analogici sono concepiti per elaborare segnali analogici (cio\u00e8 che possono variare con continuit\u00e0 nel tempo in modo arbitrario), mentre quelli digitali sono creati per trattare con segnali digitali binari, che possono assumere soltanto due valori \"legittimi\" diversi. Un esempio di IC analogico generico \u00e8 l'amplificatore operazionale, mentre esempi di IC digitali sono le porte logiche i \"multiplexer\" e i contatori.\nStoricamente i primi circuiti integrati furono digitali, sviluppati per i primi computer. Questi IC adottavano schemi elettrici interni di tipo RTL (da Resistor Transistor Logic), cio\u00e8 integravano una serie di resistenze su semiconduttore per le polarizzazioni interne: successivamente le resistenze vennero sostituite con diodi, ottenendo schemi DTL (Diode Transistor Logic), e circa trent'anni fa anche i diodi furono sostituiti con transistor, e oggi la gran parte degli integrati digitali in commercio sono TTL (Transistor Transistor Logic).\nEsiste una famiglia chiamata ECL (Emitter Coupled Logic) il cui principio di funzionamento fu realizzato nel 1956 nei laboratori IBM; di impiego meno diffuso delle altre ma tuttora usata, \u00e8 caratterizzata da una velocit\u00e0 di commutazione estremamente rapida, a scapito per\u00f2 del consumo di corrente, molto elevato.\nA seconda del tipo di transistor utilizzato, i circuiti integrati si dividono poi ulteriormente in Bipolari se usano transistor bipolari classici o CMOS (Complementary Metal Oxide Semiconductor) se usano transistor MOSFET. Negli anni '90 la Intel mise a punto una nuova tecnologia ibrida per i suoi microprocessori, detta BiCMOS, che permette di usare entrambi i tipi di transistor sullo stesso chip.\nVersioni per il mercato.\nCome avviene per molti componenti elettronici, includendo diodi e transistor, anche i circuiti integrati vengono commercializzati in due o pi\u00f9 versioni, aventi ciascuna prestazioni elettriche e termiche differenti. Dato che i chip non hanno tutti caratteristiche elettriche perfettamente identiche, il produttore opera una selezione, dividendo in due o pi\u00f9 fasce prestazionali lo stesso circuito. Anche il \"package\" pu\u00f2 essere diverso.\nI parametri sui quali viene fatta la selezione possono essere i pi\u00f9 vari: temperatura di lavoro garantita, percentuale di errore nella conversione nel caso di un convertitore A/D, grado di linearit\u00e0 di un sensore di temperatura, tensione di lavoro garantita e tanti altri. Per esempio, l'amplificatore operazionale LM108 viene commercializzato anche nella versione LM208 e LM308; il primo ha prestazioni migliori dei secondi, compresa la tensione di lavoro, il vantaggio di poter alimentare l'operazionale con 18 volt speculari invece di 15, permette di avere un segnale di uscita con un livello di tensione pi\u00f9 alto, oppure, alimentato con una tensione minore, garantire al circuito in cui \u00e8 impiegato, una maggiore affidabilit\u00e0 nel tempo.\nIn genere, le fasce di temperatura di lavoro che si possono garantire per le pi\u00f9 diffuse famiglie di circuiti integrati sono quattro: \novviamente il prezzo del dispositivo varia anche notevolmente da una fascia ad un'altra. Il package dei dispositivi in fascia military \u00e8 quasi esclusivamente ceramico.\nIn alcuni casi, \u00e8 il costruttore stesso di un'apparecchiatura elettronica ad effettuare un'ulteriore selezione, volta ad ottenere il componente con caratteristiche ancora superiori, necessarie all'impiego previsto nel circuito in progetto.\nNei casi estremi, quando nessun circuito in commercio possiede le caratteristiche necessarie per il progetto in corso, il costruttore progetta e realizza da s\u00e9 il componente o affida ad altri la realizzazione; il componente porter\u00e0 una sigla non commerciale e potr\u00e0 avere caratteristiche non standard. Sar\u00e0 un \"custom\".\nCosto.\nI costi di realizzazione dei circuiti integrati si sono ridotti notevolmente nel tempo a causa di tecnologie sempre pi\u00f9 efficienti ed automatizzate e alla forte economia di scala e sono divenuti ormai componenti elettronici circuitali a costo relativamente basso.\nRiciclo.\nIBM ha elaborato nel 2007 un metodo per riciclare il silicio contenuto nei chip e per poterlo riutilizzare per sistemi fotovoltaici. Il processo ha vinto \"Most Valuable Pollution Prevention Award\" nel 2007."}
{"id": "22368", "revid": "1590006", "url": "https://it.wikipedia.org/wiki?curid=22368", "title": "Raggio atomico", "text": "Il raggio atomico di un elemento \u00e8 una misura delle dimensioni dei suoi atomi; \u00e8 una grandezza difficilmente definibile in quanto in un atomo non esiste un confine netto (la probabilit\u00e0 di trovare un elettrone diminuisce infatti all'aumentare della distanza dal nucleo ma non \u00e8 mai zero). Si pu\u00f2 perci\u00f2 descrivere un raggio atomico efficace come, ad esempio, la distanza dal nucleo entro cui si trova racchiusa il 95% della densit\u00e0 elettronica ma, in genere, vengono usate altre definizioni di raggio atomico: raggio di Van der Waals, raggio covalente e raggio ionico. Usualmente si misura il raggio atomico in picometri, da preferire rispetto all'\u00e5ngstr\u00f6m (\u00c5).\nAndamento nella tavola periodica.\nIl raggio atomico dipende soprattutto dalla carica efficace dell'elemento: all'aumentare della stessa, il raggio atomico diminuisce. Nella tavola periodica diminuisce quindi lungo il periodo e aumenta lungo il gruppo. Non tutti gli elementi di transizione seguono l'andamento periodico, ma sono eccezioni di trascurabile deviazione. I lantanoidi e gli attinoidi subiscono, rispettivamente, la contrazione lantanoidea e la contrazione attinoidea.\nI gas nobili fanno eccezione: due atomi dello stesso gas nobile non possono infatti legarsi covalentemente tra loro, ma sono tenuti uniti dalle deboli forze di Van der Waals, per cui la distanza internucleare \u00e8 maggiore, e conseguentemente, il raggio atomico.\nEsempi.\nIl gallio ha un raggio atomico pari a 136 pm, mentre il selenio (pi\u00f9 avanti lungo il periodo) ha un raggio atomico pari a 115 pm. D'altra parte, il tallio, situato pi\u00f9 in basso rispetto al gallio nel gruppo, ha un raggio atomico pari a 191 pm."}
{"id": "22784", "revid": "110157", "url": "https://it.wikipedia.org/wiki?curid=22784", "title": "Uruguaiana", "text": "Uruguaiana \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Ocidental.\nSi trova nella parte pi\u00f9 occidentale dello Stato e il suo territorio confina sul lato nord-occidentale con l'Argentina, dalla quale la divide il fiume Uruguay, e sul lato sud con l'Uruguay."}
{"id": "22786", "revid": "33751", "url": "https://it.wikipedia.org/wiki?curid=22786", "title": "Santos (S\u00e3o Paulo)", "text": ""}
{"id": "22788", "revid": "110157", "url": "https://it.wikipedia.org/wiki?curid=22788", "title": "S\u00e3o Borja", "text": "S\u00e3o Borja \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Ocidental."}
{"id": "22790", "revid": "2128848", "url": "https://it.wikipedia.org/wiki?curid=22790", "title": "Edoardo VIII del Regno Unito", "text": "Edoardo nacque durante il regno della bisnonna Vittoria, primogenito del duca e della duchessa di York, in seguito Giorgio V e Maria di Teck. Venne nominato principe di Galles per il suo sedicesimo compleanno, nove settimane dopo che suo padre fu salito al trono. Da giovane Edoardo prest\u00f2 servizio nell'esercito britannico durante la prima guerra mondiale e intraprese numerosi viaggi all'estero per conto di suo padre. Mentre era principe di Galles intraprese una serie di affari che preoccuparono suo padre e il primo ministro britannico Stanley Baldwin.\nEdoardo divenne re alla morte di suo padre. Come re mostr\u00f2 insofferenza per l'etichetta di corte e suscit\u00f2 preoccupazione tra i politici per il suo apparente disprezzo per le convenzioni costituzionali stabilite. A pochi mesi dal suo regno caus\u00f2 una crisi costituzionale chiedendo a Wallis Simpson, un'americana che aveva divorziato dal suo primo marito e stava cercando il divorzio dal suo secondo, di sposarlo. I primi ministri del Regno Unito e dei domini si opposero al matrimonio, sostenendo che una donna divorziata con due ex mariti ancora in vita era politicamente e socialmente inaccettabile come potenziale regina consorte. Inoltre un tale matrimonio sarebbe stato in conflitto con lo \"status\" di Edoardo come capo titolare della Chiesa d'Inghilterra, che all'epoca disapprovava il risposarsi dopo il divorzio se un ex coniuge fosse stato ancora vivo. Edoardo sapeva che il governo Baldwin si sarebbe dimesso se il matrimonio fosse andato avanti, il che avrebbe potuto forzare le elezioni generali e avrebbe rovinato il suo \"status\" di monarca costituzionale politicamente neutrale. Quando divenne evidente che non poteva sposare Wallis e rimanere sul trono, abdic\u00f2. Gli succedette il fratello minore, Giorgio VI. Avendo regnato solo per 326 giorni, Edoardo \u00e8 fra i monarchi che hanno esercitato le loro funzioni pi\u00f9 brevemente nella storia britannica.\nDopo la sua abdicazione Edoardo venne nominato duca di Windsor. Spos\u00f2 Wallis in Francia il 3 giugno 1937, dopo che il suo secondo divorzio divenne definitivo. Pi\u00f9 tardi quell'anno, la coppia fece un viaggio in Germania. Durante la seconda guerra mondiale Edoardo fu inizialmente di stanza con la Missione militare britannica in Francia, ma dopo accuse private di essere un simpatizzante nazista, venne nominato governatore delle Bahamas. Dopo la guerra Edoardo trascorse il resto della sua vita in Francia. Lui e Wallis rimasero sposati fino alla sua morte nel 1972. Wallis mor\u00ec 14 anni dopo.\nBiografia.\nI primi anni.\nEdoardo era il figlio primogenito di Giorgio V del Regno Unito e di Mary di Teck. Furono suoi nonni paterni il re Edoardo VII del Regno Unito e Alessandra di Danimarca; quelli materni erano Francesco di Teck e Maria Adelaide di Hannover. Era pronipote della regina Vittoria del Regno Unito e di Cristiano IX di Danimarca.\nIn un primo tempo visse il tutoraggio a casa attraverso una governante, Helen Bricka. A seguito della morte della regina Vittoria nel 1901, i suoi genitori dovettero viaggiare per l'impero britannico per almeno nove mesi al fine di svolgere celebrazioni di rappresentanza. Il giovane Edoardo e i suoi parenti rimasero invece in Inghilterra, dove egli venne in gran parte accudito dalla regina Alexandra e dal re Edoardo VII, che si presero cura dei loro nipotini con un affetto inconsueto nell'aristocrazia britannica. Al ritorno dei genitori, Edoardo venne assegnato alle cure di due uomini di rilievo, Frederick Finch e Henry Hansell, che svezzarono completamente Edoardo, impartendogli lezioni che lo aiutarono a crescere forte e deciso.\nEducazione.\nEdoardo rimase sotto tutela fino ai tredici anni; nel 1907 fece l'esame per entrare nel Royal Naval College di Osborne cominciando il servizio in marina. I seguenti due anni al \"college\", che egli non apprezz\u00f2 affatto, furono per Edoardo compensati dal passaggio al Royal Naval College di Dartmouth, dove era stato pianificato per lui un corso formativo di due anni. Edoardo divenne Duca di Cornovaglia e Rothesay quando suo padre ascese al trono con il nome di Giorgio V, il 6 maggio 1910, dopo la morte di Edoardo VII. Edoardo ottenne anche il titolo di Principe di Galles un mese dopo, il 23 giugno, e cominci\u00f2 a essere preparato per potere un giorno salire al trono paterno. Egli venne perci\u00f2 prelevato dal corso di marina che stava frequentando e messo a bordo della nave da guerra \"Hindustan\", entrando poi al Magdalen College di Oxford. Lasci\u00f2 Oxford dopo otto mesi senza credenziali accademiche.\nL'investitura a principe di Galles e la Prima guerra mondiale.\nEdoardo venne ufficialmente investito del titolo di principe di Galles in una cerimonia che si tenne al castello di Caernarfon il 13 luglio 1911. Per la prima volta dal 1616 l'investitura ebbe luogo simbolicamente nel Galles, su consiglio del politico gallese David Lloyd George, conestabile del castello e Cancelliere dello Scacchiere del governo liberale britannico. Lloyd George programm\u00f2 accuratamente la cerimonia in puro stile gallese, spingendo Edoardo a pronunciare anche alcune parole tipiche della lingua locale.\nAllo scoppio della prima guerra mondiale (1914-1918) Edoardo aveva giusto l'et\u00e0 minima per entrare in servizio attivo nell'esercito. Egli ader\u00ec dunque ai Grenadier Guards nel giugno del 1914 ma, sebbene Edoardo desiderasse prestare servizio in prima linea, il segretario di stato per la guerra, Horatio Herbert Kitchener, si rifiut\u00f2 di permettergli questa posizione, citando per esempio il grave pericolo cui sarebbe incorso il trono britannico se egli fosse stato catturato o addirittura ucciso.\nMalgrado questo Edoardo tent\u00f2 di visitare il fronte il pi\u00f9 spesso possibile, motivo per cui ottenne la Military Cross nel 1916. Il suo ruolo nella guerra, seppure limitato, lo rese molto popolare tra i veterani del conflitto. Edoardo nel 1918 s'interess\u00f2 anche all'aeronautica, imparando a pilotare gli aerei e conseguendo anche un brevetto di volo.\nFinito il conflitto egli torn\u00f2 come principe di Galles a ricoprire i suoi incarichi istituzionali in rappresentanza del padre, soprattutto all'estero.\nViaggi\u00f2 molto nel Regno Unito e si dedic\u00f2 in particolare alla visita delle aree pi\u00f9 povere e degradate, compiendo ben 16 viaggi in varie parti dell'Impero britannico dal 1919 al 1935, acquistando anche un ranch a Pekisko, in Canada. Nel 1924 assegn\u00f2 il Prince of Wales Trophy alla National Hockey League.\nIl suo rango, i viaggi compiuti, il bel fisico, unito al fatto che egli era ancora celibe, resero Edoardo un personaggio di spicco della societ\u00e0 degli anni venti, ammirato come una \"star\" del cinema. La sua moda venne imitata in tutto il mondo e fu una delle celebrit\u00e0 pi\u00f9 fotografate del suo tempo.\nL'ascesa al trono e il matrimonio impossibile.\nNel dopoguerra Edoardo frequent\u00f2 donne sposate, destando le critiche della societ\u00e0 tradizionalista. Una di queste signore, l'americana Thelma Morgan, gli present\u00f2 Wallis Simpson, divorziata e successivamente risposata; Edoardo e Wallis, in occasione di un viaggio di Thelma, diventarono amanti.\nAlla morte del padre Giorgio V, avvenuta il 20 gennaio 1936, gli successe e scelse il nome dinastico di Edoardo VIII. Dest\u00f2 scandalo annunciando che, per la cerimonia di incoronazione, sarebbe salito al trono accompagnato da Wallis Simpson, ancora legata da un vincolo matrimoniale: una tale situazione si trovava in conflitto con il fatto che il sovrano del Regno Unito \u00e8 per diritto capo della Chiesa anglicana; il sacramento religioso del primo matrimonio della Simpson non aveva subito effetto alcuno da parte della sentenza di divorzio. La Simpson era sposata di fronte a Dio con il suo primo marito, e quindi Edoardo ne era l'amante-concubino (e tale sarebbe rimasto anche a seguito del matrimonio civile).\nLa crisi di abdicazione.\nCome monarca britannico Edoardo era il capo nominale della Chiesa anglicana, la quale non permetteva alle persone divorziate di risposarsi se i loro ex coniugi erano ancora vivi; cos\u00ec si diffuse la notizia che Edoardo non avrebbe potuto sposare Wallis Simpson e rimanere sul trono. Wallis Simpson venne giudicata politicamente e socialmente inadatta come consorte a causa dei suoi due matrimoni falliti. L'opinione che si era diffusa tra il pubblico sosteneva che la donna fosse spinta dall'amore per il denaro e dalla posizione sociale piuttosto che dall'amore per il re.\nAl matrimonio si opposero i governi del Regno Unito e dei \"domini\" del Commonwealth britannico, sollevando obiezioni religiose, giuridiche, politiche e morali.\nNonostante l'opposizione Edoardo VIII dichiar\u00f2 di volere sposare la Simpson, con o senza l'approvazione dei suoi governi.\nSi apr\u00ec quindi una crisi istituzionale che, stante la ferma intenzione di Edoardo di sposare Wallis, si concluse l'11 dicembre 1936 con l'abdicazione a favore del fratello minore Alberto, duca di York, che divenne re Giorgio VI del Regno Unito.\nEgli rimane l'unico monarca britannico ad avere volontariamente rinunciato al trono.\nDuca di Windsor e simpatie per il nazionalsocialismo.\nEdoardo, nominato dal fratello duca di Windsor, il 3 giugno 1937 spos\u00f2 civilmente Wallis Simpson nel castello di Cand\u00e9 a Monts in Francia con una cerimonia privata, senza la presenza di alcun membro della famiglia reale britannica. Rimasero sposati fino alla morte del duca di Windsor, avvenuta 35 anni dopo.\nDopo il matrimonio i rapporti tra i duchi di Windsor e la famiglia reale si sono sempre mantenuti freddi.\nNell'ottobre 1937 i duchi di Windsor, con il parere contrario del governo britannico, si recarono in visita in Germania, ospiti di Adolf Hitler, per poi rientrare in Francia. Il duca e la duchessa furono ricevuti al rifugio alpino di Hitler a Berchtesgaden, nelle Alpi Bavaresi.\nAllo scoppio della seconda guerra mondiale, nel settembre del 1939, il duca e la duchessa furono riportati in Gran Bretagna da Louis Mountbatten a bordo della \"HMS Kelly\" ed Edoardo fu nominato maggiore generale e assegnato alla missione militare britannica in Francia. Nel febbraio 1940 l'ambasciatore tedesco a L'Aia, il conte Julius von Zech-Burkersroda, afferm\u00f2 che il duca aveva fatto trapelare i piani di guerra alleati per la difesa del Belgio, cosa che il duca in seguito neg\u00f2.\nDopo l'invasione tedesca del paese transalpino, la coppia si trasfer\u00ec nel maggio 1940 a Biarritz, nel giugno fugg\u00ec in Spagna e nel luglio a Lisbona. Qui vissero nella casa di un banchiere vicino all'ambasciata tedesca e progettarono una crociera su uno \"yacht\" di Axel Wenner-Gren, uno svedese amico di Hermann G\u00f6ring.\nIl primo ministro britannico Churchill minacci\u00f2 il duca di deferirlo a una corte marziale se non fosse tornato sul suolo britannico.\nLa seconda guerra mondiale e le Bahamas.\nEdoardo venne quindi nominato nell'agosto 1940 dal governo britannico governatore delle Bahamas e conseguentemente allontanato dall'Europa fino alla fine del conflitto nel 1945. Il duca di Windsor aveva subito capito che questo non era altro che un modo per allontanarlo dalla politica e dai suoi contatti con la Germania. Egli giudicava il suo nuovo incarico umiliante, ritenendo le Bahamas \u00abuna colonia britannica di terza classe\u00bb. A ogni modo il duca s'interess\u00f2 ai problemi di povert\u00e0 delle isole, cercando di risolverli. Lord Caldecote scrisse a Winston Churchill, poco dopo la partenza della coppia ducale per le Bahamas, che \u00abil duca \u00e8 ben conosciuto per essere un sostenitore del nazismo e pu\u00f2 divenire un centro di intrighi\u00bb.\nNel 1941 il primo ministro Winston Churchill protest\u00f2 ferocemente quando scopr\u00ec che i duchi di Windsor erano saliti a bordo dello \"yacht\" del magnate svedese Axel Wenner-Gren, un uomo dichiaratamente filo-tedesco, e quando il duca, in un'intervista, sugger\u00ec di siglare la pace con la Germania. La stampa e la popolazione inglese non si fidavano della coppia. Sir Alexander Hardinge scrisse che, secondo lui, i sentimenti anti inglesi erano dovuti al rancore per il rifiuto di accettarli come sovrani.\nGli Alleati divennero sospettosi nei confronti del duca a tal punto che il presidente statunitense Franklin Delano Roosevelt ordin\u00f2 una sorveglianza segreta per il duca e la duchessa durante una loro visita a Palm Beach, in Florida, nell'aprile del 1941.\nIl duca Carlo Alessandro di W\u00fcrttemberg (poi monaco in un monastero degli Stati Uniti) aveva convinto l'FBI che la duchessa fosse stata amante dell'allora ambasciatore tedesco a Londra, Joachim von Ribbentrop, e fosse poi rimasta in contatto con lui mantenendo sempre il pi\u00f9 stretto riserbo.\nAlcuni autori hanno anche avanzato l'ipotesi che Anthony Blunt, un agente dell'MI5, per ordine della famiglia reale britannica avesse svolto un viaggio al castello di Friedrichshof, in Germania, sul finire della guerra, per riprendere possesso di alcune lettere compromettenti inviate dal duca di Windsor ad Adolf Hitler e ad altri capi del nazismo. Quel che \u00e8 certo \u00e8 che re Giorgio VI invi\u00f2 il bibliotecario reale, Owen Morshead, accompagnato da Blunt, a lavorare \"part-time\" nella libreria reale per conto dell\"intelligence\" britannica, per poi spostarlo a Friedrichshof nel marzo del 1945 per mettere al sicuro alcuni documenti relativi a Vittoria di Sassonia-Coburgo-Gotha, figlia della regina Vittoria d'Inghilterra. Parte dell'archivio del castello venne trafugato e solo alcuni documenti vennero recuperati anni dopo a Chicago, dopo la fine della guerra.\nDopo la guerra il duca ammise nelle sue memorie di avere avuto dell'ammirazione per i tedeschi, ma neg\u00f2 ogni coinvolgimento a favore del nazismo: \u00abIl F\u00fchrer mi \u00e8 rimasto impresso come una figura ridicola, con una postura teatrale e le sue pretese esplosive\u00bb.\nIl dopoguerra.\nNel marzo 1945 ebbe fine il suo mandato come governatore delle Bahamas.\nLa coppia torn\u00f2 in Francia al termine del secondo conflitto mondiale e trascorse il resto della propria vita lontano da occhi indiscreti, dal momento che il duca non occup\u00f2 mai alcun altro ruolo ufficiale, ma non rinunciarono alla vita sociale. Il comune di Parigi provvide una casa al numero 4 di rue du Champ d'Entra\u00eenement, sul lato di Neuilly-sur-Seine presso il Bois de Boulogne. Il governo francese lo esent\u00f2 dal pagamento delle tasse, e la coppia fu addirittura in grado di acquistare beni provenienti direttamente dal Regno Unito attraverso un commissario militare apposito, posto presso l'ambasciata britannica in Francia. Nel 1951 il duca pubblic\u00f2 le proprie memorie, dal titolo \"A King's Story\", nelle quali non manc\u00f2 di esprimere il proprio disappunto per la politica del paese d'origine. Nove anni pi\u00f9 tardi pubblic\u00f2 una nuova opera, \"A Family Album\", incentrata sui costumi della famiglia reale che aveva visto cambiare durante la sua vita, dai tempi della regina Vittoria sino al proprio stile personale.\nIl duca e la duchessa ripresero cos\u00ec il loro ruolo di celebrit\u00e0 internazionali nella societ\u00e0 dei caff\u00e8 parigini degli anni cinquanta e sessanta del Novecento. La coppia organizzava ricevimenti e feste nelle loro case di Parigi e New York, incontrando personalit\u00e0 e artisti del tempo.\nCon la famiglia reale britannica Edoardo ebbe solo contatti sporadici, fatta eccezione che con il fratello Giorgio, al cui funerale nel 1952 a Londra egli partecip\u00f2 personalmente.\nNel giugno del 1953 i duchi di Windsor non presenziarono alla cerimonia d'incoronazione della regina Elisabetta II a Londra e preferirono guardare la cerimonia in televisione da Parigi, dichiarando che era sconveniente per un ex sovrano partecipare all'incoronazione di un altro sovrano dello stesso paese. Il duca fu comunque opinionista su questo fatto per il \"Sunday Express\" e per il \"Women's Home Companion\", cogliendo l'occasione per scrivere anche un nuovo libro, \"The Crown and the People, 1902-1953\".\nNel 1955 la coppia si rec\u00f2 in visita al presidente statunitense Dwight Eisenhower, venendo ospitata alla Casa Bianca. La coppia apparve poi per un'intervista nello \"show\" televisivo di Edward R. Murrow \"Person to Person\" nel 1956, e nuovamente nel 1970 per un'intervista di 50 minuti. Quell'anno la coppia venne invitata come ospite d'onore per una festa alla Casa Bianca dal presidente Richard Nixon.\nNel 1965 il duca e la duchessa fecero ritorno a Londra, dove si recarono in visita alla regina Elisabetta II, alla principessa Marina, duchessa di Kent e alla principessa Mary Windsor, partecipando solo una settimana dopo al funerale di quest'ultima. Nel 1967 la coppia si un\u00ec alla famiglia per festeggiare il centenario della nascita della regina Mary. L'ultima cerimonia reale cui il duca prese parte fu il funerale della principessa Marina nel 1968. Egli rifiut\u00f2 l'invito della regina Elisabetta a partecipare nel 1969 alla cerimonia d'investitura di Carlo a principe del Galles.\nGli ultimi anni.\nIntanto la salute del duca andava deteriorandosi. Nel dicembre del 1964 venne operato da Michael DeBakey a Houston per un aneurisma dell'aorta addominale e nel febbraio del 1965 a Londra da Sir Stewart Duke-Elder per un distacco della retina dell'occhio sinistro.\nIn quella occasione la sorella, la principessa Mary, and\u00f2 in visita al fratello Edoardo nella clinica londinese dove si stava riprendendo dopo l'operazione. Mary incontr\u00f2 anche la duchessa di Windsor e questa fu una delle pochissime visite che Wallis ricevette dai parenti pi\u00f9 stretti del consorte. Pochi giorni dopo anche la regina Elisabetta II si rec\u00f2 in visita allo zio e accett\u00f2 la presenza della duchessa, che s'inchin\u00f2 di fronte alla sovrana: fu questa la prima volta che un monarca britannico incontr\u00f2 ufficialmente la moglie di Edoardo.\nAlla fine del 1971 al duca venne diagnosticato un cancro alla gola e venne sottoposto a trattamenti di cobaltoterapia.\nLa regina Elisabetta II visit\u00f2 la coppia il 18 maggio 1972 durante una sua visita ufficiale in Francia.\nDieci giorni dopo, il 28 maggio 1972, il duca mor\u00ec nella sua casa di Parigi, all'et\u00e0 di 77 anni. Il suo corpo torn\u00f2 nel Regno Unito, dove venne deposto nel Royal Burial Ground a Windsor nella contea inglese del Berkshire. I funerali vennero tenuti nella cappella il 5 giugno di quell'anno alla presenza della regina e di tutta la famiglia reale, oltre che della duchessa di Windsor, per poi venire sepolto nella Royal Burial Ground, dietro il mausoleo reale della regina Vittoria e del principe Alberto presso Frogmore. La duchessa di Windsor risiedette a Buckingham Palace durante il periodo delle cerimonie funebri.\nWallis Simpson, sofferente di demenza senile, mor\u00ec 14 anni pi\u00f9 tardi e venne sepolta accanto al marito.\nMassoneria.\nFu iniziato in massoneria il 2 maggio 1919 nella Loggia \"Household Brigade\" n. 2614, una delle logge della Gran Loggia unita d'Inghilterra di cui il Gran maestro \u00e8 sempre Maestro venerabile. Nel 1920 fu nominato Primo sorvegliante e nel 1922 \"Deputy Master\". Il 25 ottobre 1922 fu installato come Primo gran sorvegliante della Gran Loggia unita d'Inghilterra, il 22 luglio 1924 fu nominato Gran maestro provinciale per il Surrey e nel 1936 divenne Gran maestro della Gran Loggia unita d'Inghilterra. Ebbe il 33\u00ba e ultimo grado del rito scozzese antico ed accettato.\nStile.\n\u00c8 ricordato ancora oggi per il suo stile personale e curato nei minimi dettagli, eccentrico ma sempre rispettoso e adeguato ai compiti che doveva assolvere e agli ambienti frequentati.\n\u00c8 noto il suo sperimentalismo in campo sartoriale in quanto, oltre a riproporre grandi classici dell'eleganza d'oltremanica, come i pesanti \"tweed\" campagnoli e i sofisticati principi di Galles (tessuto inventato da suo nonno, Edoardo VII), invent\u00f2 lo \"smoking\" di colore blu notte (\"midnight blue\"), dato che alla luce appariva pi\u00f9 scuro dell'usuale nero, con i baveri sciallati (\"shawl collar\") che richiamavano le soffici giacche da fumo in velluto tanto usate da un cultore del fumo lento come lui.\nGli \u00e8 anche attribuita la paternit\u00e0 della camicia da \"smoking\" con collo rovesciabile, polsini doppi con gemelli e sparato a piegoline in alternativa alla classica camicia bianca da \"frac\". Anche il nodo Windsor per la cravatta porta questo nome in suo onore.\nCuriosit\u00e0.\nNel 1921 la Twinings, azienda produttrice di t\u00e8, miscel\u00f2 appositamente per il principe ereditario Edoardo il \"Prince of Wales\", un t\u00e8 nero proveniente dallo Yunnan e da altre regioni meridionali e centrali della Cina. In seguito lo stesso Edoardo concesse all'azienda il permesso di utilizzare il suo nome per la miscela ma quando divenne re fu ritirata dal mercato britannico, con il permesso per\u00f2 di continuarne l'esportazione. Il Prince of Wales pu\u00f2 essere acquistato tuttora solo al di fuori del Regno Unito, in ottemperanza alle regole severe del Royal Warrant.\nOnorificenze.\nOnorificenze britanniche.\nEdoardo VIII regn\u00f2 dal 20 gennaio all'11 dicembre 1936, divenendo Sovrano degli Ordine dinastici. Dopo l'abdicazione, Edoardo fu reintegrato dal successore, il fratello re Giorgio VI, nelle onorificenze gi\u00e0 in suo possesso prima dell'ascesa al trono."}
{"id": "22796", "revid": "7", "url": "https://it.wikipedia.org/wiki?curid=22796", "title": "Metamorfosi (Apuleio)", "text": ""}
{"id": "22797", "revid": "7", "url": "https://it.wikipedia.org/wiki?curid=22797", "title": "L'asino d'oro (Apuleio)", "text": ""}
{"id": "22801", "revid": "1965277", "url": "https://it.wikipedia.org/wiki?curid=22801", "title": "Giovanni Barsotti", "text": " \nBiografia.\n\u00c8 stato un insegnante di meccanica razionale all'Universit\u00e0 di Lucca e poi in quella di Pisa. Membro dell'Accademia lucchese.\nIl 19 novembre 1843 divenne socio dell'Accademia delle scienze di Torino.Viene ricordato per alcune ricerche sulle equazioni algebriche e le funzioni iperboliche."}
{"id": "22802", "revid": "169529", "url": "https://it.wikipedia.org/wiki?curid=22802", "title": "Iacopo Barsotti", "text": "Biografia.\nLaureatosi nel 1942 presso la Scuola Normale Superiore di Pisa, divenne nel 1946 assistente del professor Francesco Severi presso l'Universit\u00e0 di Roma.Nel 1948 emigr\u00f2 negli Stati Uniti d'America, dapprima come professore ospite a Princeton, quindi come professore ordinario all'Universit\u00e0 di Pittsburgh e alla Brown University.Nel 1961 fu richiamato a Pisa come docente dapprima di Geometria, quindi di Algebra. Dal 1968 alla morte insegn\u00f2 Geometria presso l'Universit\u00e0 di Padova.\nIl suo lavoro di ricerca riguard\u00f2 soprattutto l'algebra e la geometria algebrica. In particolare, nell'ambito della teoria dei gruppi, si occup\u00f2 delle variet\u00e0 abeliane, teorizzando quelli che ora sono chiamati Gruppi di Barsotti-Tate e che sono alla base della coomologia cristallina. Si occup\u00f2 anche delle funzioni theta, generalizzandole con l'introduzione della \"classe di funzioni tipo-theta\".\nI contatti avuti da Barsotti con le scuole matematiche straniere gli permisero di sviluppare delle metodologie originali, in grado di superare il parziale isolamento della scuola italiana di allora."}
{"id": "22803", "revid": "1543377", "url": "https://it.wikipedia.org/wiki?curid=22803", "title": "Giuseppe Bartolozzi", "text": "Biografia.\nSi laure\u00f2 con Michele de Franchis nel 1930 e ne divenne assistente negli anni successivi. Abbandon\u00f2 l'insegnamento universitario e intraprese quello nelle scuole superiori. Con De Franchis ed altri scrisse testi di matematica e geometria per le scuole medie e superiori molto diffusi.\nL'Unione Matematica Italiana (UMI) organizza un premio biennale negli anni dispari intitolato al suo nome (Premio Bartolozzi). Il premio \u00e8 destinato a giovani cultori italiani della matematica con et\u00e0 inferiore a 33 anni."}
{"id": "22804", "revid": "180559", "url": "https://it.wikipedia.org/wiki?curid=22804", "title": "Anselmo Bassani", "text": "Biografia.\nNel 1887 ebbe la nomina a come professore presso l'Accademia Navale di Livorno, dove rimase fino al 1901, anno in cui fu trasferito a Venezia alla Scuola Macchinisti della Marina.\nFu coautore di numerosi testi usati in Accademia e fuori: con il collega Ronca scrisse libri di analisi e di geometria applicata alla balistica.\nFu anche fra i fondatori di una delle prime associazioni di matematici in Italia, la \"Mathesis\", all'interno della quale fu - in una polemica iniziata nel 1891 - fra i pochissimi ad essere schierato fra i \"fusionisti\", ovvero fra coloro che propugnavano l'organizzazione e il coordinamento nell'insegnamento della matematica rispetto ad altre discipline (principalmente, in quegli stessi anni la cristallografia e la fisica) e ci\u00f2 al fine di ottimizzare l'apprendimento delle teorie di equivalenza.\nBassani scrisse con Giulio Lazzeri il primo libro \"fusionista\": \"Elementi di geometria\" che fu al centro sia di polemiche sia di riconoscimenti anche a livello internazionale."}
{"id": "22805", "revid": "7", "url": "https://it.wikipedia.org/wiki?curid=22805", "title": "Scrittori latini", "text": ""}
{"id": "22807", "revid": "5695", "url": "https://it.wikipedia.org/wiki?curid=22807", "title": "Laura Bassi", "text": "Biografia.\nNacque a Bologna, allora territorio dello Stato Pontificio, da genitori di Scandiano: Giuseppe Bassi, \u201cdottore di legge\u201d, e Maria Rosa Cesari. Date le sue eccezionali doti intellettuali, la famiglia riusc\u00ec a impartirle un'educazione privata, affidandola a Gaetano Tacconi (docente di biologia, storia naturale e medicina). Fu lo stesso Tacconi a chiedere alla famiglia di poterla istruire in logica, metafisica, fisica e psicologia, materie di studio nei collegi e nelle universit\u00e0, tutte istituzioni che ella, in quanto donna, non poteva frequentare. Il 17 aprile 1732, a soli vent'anni, la Bassi difese con successo 49 tesi per diventare una delle prime donne in Europa a ricevere, in Et\u00e0 moderna, un titolo dottorale.\nIl 12 maggio 1732, su decisione del Senato accademico e grazie ai buoni uffici del cardinale Prospero Lambertini (futuro papa Benedetto XIV), l'Universit\u00e0 di Bologna le confer\u00ec la laurea in filosofia e le assegn\u00f2, per la stessa materia, una libera docenza. Nello stesso anno fu aggregata al collegio dei dottori di filosofia.\nIl 27 giugno discusse una tesi di filosofia naturale con lo scopo di ottenere un'altra libera docenza. Il 29 ottobre ricevette dal Senato la cattedra onoraria di filosofia con uno stipendio di 500 lire. \"Causa sexus,\" pot\u00e9 insegnare solo in speciali occasioni, su permesso dei superiori, come durante le visite di principi e alti prelati. Il 17 dicembre del 1732 tenne una solenne prima lezione nel teatro anatomico dell'Archiginnasio di Bologna.\nDal 1734 fu invitata a partecipare all'annuale cerimonia dell'Anatomia Pubblica. Nel 1738 si spos\u00f2 con il medico Giuseppe Veratti, lettore di fisica particolare nell'universit\u00e0, scelto anche perch\u00e9 le aveva promesso che non avrebbe ostacolato i suoi studi. Dalla coppia nacquero otto figli, di cui solo cinque sopravvissuti. Nel 1745 fu nominata da papa Benedetto XIV accademica benedettina, nonostante l'opposizione dei colleghi, con una pensione di 100 lire l'anno: il pontefice istitu\u00ec per lei un 25\u00ba posto, in origine non previsto.\nNel 1749 avvi\u00f2 con grande successo corsi di fisica sperimentale. Le lezioni si tennero nella sua casa, nel laboratorio allestito insieme al marito. Dal momento che a Bologna era l'unico corso sulla disciplina ed era frequentato soprattutto da studenti dell'universit\u00e0, il Senato accademico ne riconobbe l'utilit\u00e0 pubblica e assegn\u00f2 a Laura Bassi uno stipendio di 1000 lire, uno dei pi\u00f9 alti dell'universit\u00e0 felsinea. Dal 1766 cominci\u00f2 a insegnare fisica sperimentale agli alunni del Collegio Montalto di Bologna.\nLaura Bassi era una seguace delle teorie newtoniane e cerc\u00f2 di applicarle in molteplici campi di ricerca, in particolare alla fisica elettrica, di cui divenne, assieme con il marito, uno dei principali cultori italiani. Era inoltre in stretto contatto con Giovanni Battista Beccaria, l'abate Jean Antoine Nollet, Felice Fontana e Alessandro Volta, e fu insegnante di Lazzaro Spallanzani, che le era cugino.\nGrazie alla stima che si era procurata con le sue ricerche e la sua attivit\u00e0 didattica, riusc\u00ec a farsi assegnare, nel 1776, la cattedra di professore di fisica sperimentale nell'Istituto delle Scienze, finalmente senza alcuna limitazione dovuta al sesso. Padroneggiava perfettamente il francese, che usava sia per discutere con i suoi visitatori sia nelle dimostrazioni sperimentali a beneficio di stranieri.\nMor\u00ec a Bologna, nel 1778, a 66 anni.\nOpere.\nDissertazioni presentate (con i relativi esperimenti) nelle sedute dell'Accademia delle scienze:\nPresso la Biblioteca comunale dell'Archiginnasio, nel fondo speciale \u00abLaura Bassi e famiglia Veratti\u00bb, sono conservati documenti relativi a Laura Bassi (lettere, dissertazioni, una medaglia d'argento e il relativo punzone) e una raccolta di documenti manoscritti che appartennero alle famiglie Veratti e Bassi.\nBibliografia.\nDocumenti d'epoca:\nStudi recenti:"}
{"id": "22808", "revid": "72396", "url": "https://it.wikipedia.org/wiki?curid=22808", "title": "Giuseppe Basso (matematico)", "text": "Biografia.\nNel 1862 si laure\u00f2 in fisica a Torino, quindi inizi\u00f2 ad insegnare all'Accademia Militare del capoluogo piemontese. Poi, dal 1866 fino alla morte, insegn\u00f2 fisica e matematica all'Universit\u00e0 della stessa citt\u00e0. Fu assistente del Professor Galileo Ferraris e socio dell'Accademia delle scienze di Torino dal 1877.\nBasso insegn\u00f2 anche come supplente di fisica sperimentale, proseguendo in via privata l'attivit\u00e0 di insegnante.\nHa lasciato scritti una trentina di appunti sulla teoria della diffrazione della luce. Tra i suoi interessi specifici, la polarizzazione nei cristalli birifrangenti, riprendendo gli studi e i risultati di Augustin-Jean Fresnel e \u00c9tienne-Louis Malus. \nL'Accademia delle Scienze di Torino lo nomin\u00f2 socio per meriti scientifici."}
{"id": "22809", "revid": "125003078", "url": "https://it.wikipedia.org/wiki?curid=22809", "title": "Giuseppe Battaglini", "text": "Biografia.\nIl suo contributo pi\u00f9 importante fu lo sviluppo della conoscenza della geometria non euclidea in Italia, che svilupp\u00f2 sia con propri studi sia attraverso un'intensa attivit\u00e0 di relazione con matematici italiani e stranieri. La sua attivit\u00e0 di innovatore nel campo della matematica fu osteggiata dalle scuole classiche pi\u00f9 tradizionaliste. Peraltro la sua figura si caratterizza come uomo risorgimentale impegnato coerentemente nel campo delle scienze e della vita civile.\nInfatti, oltre che uno studioso fu un personaggio fortemente impegnato nelle battaglie civili. Rinunci\u00f2, ad esempio, alla partecipazione alle attivit\u00e0 dell'Osservatorio astronomico di Napoli (presso Capodimonte) per non aderire alla petizione promossa dai circoli pi\u00f9 conservatori, indirizzata al re Ferdinando II di Borbone, affinch\u00e9 revocasse la Costituzione che lo stesso sovrano aveva dovuto introdurre nel Regno delle Due Sicilie (1848), sul modello di quella sabauda, a seguito delle sommosse scoppiate in quell'anno, soprattutto a Palermo (rivolta del 12 gennaio 1848).\nAlla fine del 1860, dopo la fine del Regno delle due Sicilie, fu nominato da Giuseppe Garibaldi professore di geometria superiore all'Universit\u00e0 di Napoli. Nel 1863 fond\u00f2 nel capoluogo campano il \"Giornale di matematiche\", che dopo la sua morte cambi\u00f2 nome in \"Giornale di matematiche di Battaglini\". La rivista ebbe un ruolo molto importante per la diffusione delle geometrie non euclidee in Italia.\nTra i suoi allievi pi\u00f9 importanti vi sono specialisti di geometria algebrica come Enrico D'Ovidio, Riccardo De Paolis, Ettore Caporali, Domenico Montesano, oltre ad Alfredo Capelli e Giovanni Frattini, tra i maggiori algebristi italiani del periodo. \nA lui \u00e8 intitolato l'omonimo liceo scientifico di Taranto e l'asteroide 8155 Battaglini."}
{"id": "22822", "revid": "7", "url": "https://it.wikipedia.org/wiki?curid=22822", "title": "Donald Duck", "text": ""}
{"id": "22829", "revid": "1543377", "url": "https://it.wikipedia.org/wiki?curid=22829", "title": "Vittorio Veneto", "text": "Vittorio Veneto (IPA: ; \"Vitorio Veneto\" o, pi\u00f9 semplicemente, \"Vitorio\" in veneto, IPA: ) \u00e8 un comune italiano di abitanti della provincia di Treviso in Veneto. Vi si combatt\u00e9 l'omonima battaglia durante la prima guerra mondiale; la vittoria dell'esercito italiano su quello austro-ungarico ebbe come conseguenza la resa austriaca e la fine della guerra.\nLa citt\u00e0 \u00e8 composta da quelli che un tempo furono due comuni distinti, C\u00e8neda e Serravalle.\n\u00c8 inoltre sede della diocesi di Vittorio Veneto.\nGeografia fisica.\nIl territorio, il pi\u00f9 vasto della provincia, \u00e8 caratterizzato dalla presenza di rilievi collinari e montuosi, trovandosi a ridosso delle prealpi che lo separano dalla Valbelluna e dall'Alpago.\nOltre al centro di Vittorio Veneto, diviso tra Ceneda e Serravalle, sono presenti altri quartieri e sobborghi quali San Giacomo di Veglia, San Lorenzo, Costa e Salsa. Si contano inoltre numerose frazioni e localit\u00e0 sparse sulle pendici dei monti o nella Val Lapisina, ossia la vallata che, inserendosi tra le prealpi, mette in comunicazione la Marca Trevigiana con la provincia di Belluno attraverso la Sella di Fadalto (\u00e8 attraversata dalla SS51 e dalla A27). Lungo questa valle si trovano il Lago Morto, uno dei pi\u00f9 estesi della provincia, e i pi\u00f9 modesti lago del Restello e lago di Negrisiola, entrambi di origine artificiale.\nL'altitudine minima di Vittorio Veneto \u00e8 di 89\u00a0m s.l.m., mentre la massima \u00e8 di 1.763\u00a0m s.l.m. (in corrispondenza alla cima del Col Visentin). Il municipio si trova a 138\u00a0m s.l.m.\nViste le caratteristiche fisiche, la zona di Vittorio Veneto \u00e8 ricca di corsi d'acqua a carattere torrentizio, molti dei quali nascono proprio all'interno del territorio comunale. Il principale corso d'acqua \u00e8 indubbiamente il Meschio, che nasce in localit\u00e0 Savassa ed \u00e8 affluente del Livenza, che attraversa il capoluogo. Sono da ricordare inoltre il Cervada, affluente del Monticano, ed il Sora, affluente del Meschio stesso.\nStoria.\nVittorio Veneto nacque il 27 settembre 1866 con l'unione dei preesistenti comuni di Ceneda e Serravalle. Assunse il nome di \"Vittorio\" il 22 novembre 1866 in omaggio a Vittorio Emanuele II, primo re d'Italia. L'appellativo \"Veneto\" era usato abitualmente soprattutto dopo la battaglia del 1918 e venne ufficializzato, assieme al conferimento del titolo di citt\u00e0, con RD 22 luglio 1923 n. 1765.\nA partire dalla fine dell'Ottocento, vennero creati dei nuovi quartieri attorno alla strada che collegava le due cittadine, l'attuale Viale della Vittoria, di modo che l'unione fosse anche fisica, e lo stesso municipio fu collocato a met\u00e0 strada. Tuttavia la citt\u00e0 continua ancora oggi a dimostrare una certa bipolarit\u00e0, e in effetti Ceneda e Serravalle, nonostante la vicinanza, hanno identit\u00e0 storiche ben distinte.\nVittorio Veneto \u00e8 la citt\u00e0 italiana che fu protagonista sul fronte italo-austriaco dell'omonima battaglia che pose fine alle ostilit\u00e0 tra i due paesi sul finire della prima guerra mondiale. Fu inoltre sede del comando austro-ungarico per il fronte italiano.\nCeneda.\nDi probabili origini celtiche, in epoca romana ospit\u00f2 forse un \"vicus\" fortificato legato al \"municipium\" di Oderzo. Crebbe d'importanza durante l'alto medioevo, divenendo sede di un ducato longobardo e di una diocesi. I vescovi locali ebbero inoltre il titolo di conti che mantennero anche dopo l'assoggettamento alla Serenissima. In et\u00e0 moderna il suo sviluppo fu ostacolato dall'accrescersi di Serravalle, mantenendo le caratteristiche di piccolo borgo ad economia agricola raccolto attorno alla piazza della cattedrale.\nSerravalle.\nSorta attorno a un fortilizio di probabili origini romane, fu un centro di secondaria importanza finch\u00e9, sul finire dell'XI secolo, divenne feudo dei Da Camino.\nCominci\u00f2 per Serravalle un periodo di costante sviluppo economico e urbanistico che fu continuato anche quando pass\u00f2 a Venezia, divenendo sede di una podesteria.\nSimboli.\nLo stemma, riconosciuto con Decreto Ministeriale del 25 gennaio 1872, ha la seguente blasonatura:\nL'arma comunale risulta essere la sovrapposizione di quelli di Ceneda e Serravalle, entrambi crociati d'argento ma con fondo rispettivamente rosso e blu.\nIl comune si fregia anche del motto \"Victoria nobis vita\", chiaro riferimento agli eventi della grande guerra.\nOnorificenze.\nVittorio Veneto \u00e8 tra le citt\u00e0 decorate al valor militare per la guerra di liberazione:\nMonumenti e luoghi d'interesse.\nCattedrale di Vittorio Veneto - Ceneda.\nLa Cattedrale di Santa Maria Assunta e di San Tiziano Vescovo, principale edificio di culto della diocesi di Vittorio Veneto, ha origini antichissime. Probabilmente, sul luogo esisteva una chiesetta gi\u00e0 prima dell'arrivo del corpo di San Tiziano di Oderzo (VII-VIII secolo), fatto che sanc\u00ec il trasferimento della diocesi da Oderzo e l'erezione della cattedrale. Distrutta dai Trevigiani nel 1199 mentre vi trafugavano le spoglie del patrono, fu ricostruita in stile romanico. L'edificio mantenne questo aspetto sino a met\u00e0 Settecento, quando fu riedificata in stile neoclassico su progetto di Ottavio Scotti: sostanzialmente completata nel 1773, fu consacrata il 26 settembre 1824, ma venne definitivamente ultimata solo negli anni cinquanta del Novecento. All'interno sono conservati preziosi dipinti che vanno dal XVI al XVII secolo (tra cui una \"storia di San Tiziano\" di Pomponio Amalteo). Nella cripta sono conservate le spoglie di San Tiziano, patrono della citt\u00e0 e della diocesi. L'organo fu costruito dalla ditta Ruffatti di Padova nel 1949.\nIl campanile \u00e8 una delle poche parti rimaste dell'antica chiesa (fu innalzato attorno al 1261): di aspetto romanico e pi\u00f9 volte restaurato, in origine era una torre di difesa.\nPresso il borgo di Salsa, degne di menzione la Parrocchiale del XIX secolo di San Michele Arcangelo, opera di Lorenzo Armellin su disegno di Francesco Lazzari e al cui interno sono esposte opere di Giovanni De Min, Pietro Pajetta e Antonio Dal Favero, e appena all'interno rispetto alla piazza l'antica chiesetta affrescata di San Michele risalente al VII secolo, oggi sconsacrata, dove sono stati rinvenuti frammenti di arredo liturgico e sepolture di epoca longobarda.\nNota \u00e8 la posizione marginale che ricopre tale parrocchia, essendo inferiore alla controparte Serravallese sia per monumenti che per attivit\u00e0 commerciali e di svago, conseguenza diretta delle origini proletarie e meno istruite dei \"zenedesi\".\nDuomo di Santa Maria Nova - Serravalle.\nFu innalzato all'inizio del XIV secolo e poi ricostruito nel 1776. La pala dell'altare maggiore, \"Madonna con Bambino in gloria e santi Andrea e Pietro\", \u00e8 di Tiziano Vecellio.\nCentro storico di Serravalle.\nA nord del centro citt\u00e0 si trova il centro storico di Serravalle, formato da piazze e viuzze con ai lati stupendi palazzi cinquecenteschi, dimore degli abitanti prima della fusione tra Serravalle e Ceneda.\nAree naturali.\nPino monumentale.\nIn localit\u00e0 Costa sorge un grande \"Pinus pinea\", la cui circonferenza \u00e8 di 3,1 metri, per un'altezza di 20; \u00e8 classificato nella lista dei circa 22.000 alberi monumentali italiani tutelati dalla guardia forestale e uno dei 16 dislocati in provincia di Treviso.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nScuole\nLe scuola pubbliche cittadine sono suddivise, su base territoriale, in due istituti comprensivi: l'istituto Vittorio Veneto 1 \"Lorenzo Da Ponte\" e l'istituto Vittorio Veneto 2 \"Andrea Zanzotto\". Complessivamente, in citt\u00e0 sono presenti 7 scuole dell'infanzia pubbliche, 9 scuole primarie pubbliche e 2 scuole secondarie pubbliche. Numericamente rilevante \u00e8 anche la presenza di scuole paritarie, di vario ordine. Dagli anni '70, fra i primi in provincia, nel quartiere di Ceneda \u00e8 attivo l'asilo nido comunale.\nIn citt\u00e0 sono presenti anche numerose scuole superiori, la maggior parte delle quali inserite nel contesto del campus scolastico, nel centro cittadino. Nello specifico, gli istituti superiori a Vittorio Veneto sono:\nIn citt\u00e0, nel centro storico di Serravalle, \u00e8 presente anche il Dante International College, con gli indirizzi di liceo scientifico sportivo e di liceo scientifico digital business creativity.\nMusei.\nMuseo di geologia di Nove.\nVi sono raccolti circa 1.500 reperti donati da Egidio Visentini, il tutto corredato da pannelli illustrativi, con particolare riferimento alla storia geologica locale e delle Dolomiti.\nIl museo, gestito dalla pro loco Nove-San Floriano, si trova presso la sede di quest'ultima, a Nove. La visita \u00e8 gratuita previa prenotazione.\nMuseo della battaglia.\nIl museo dotato delle pi\u00f9 moderne tecnologie permette attraverso le diverse sezioni La Trincea, L'armeria, L'occupazione, Dalla Battaglia al Mito, Memoriale dei Cavalieri di Vittorio Veneto, distribuite sui tre piani dell'edificio di scoprire le diverse testimonianze di quella che fu ricordata come La Grande Guerra che proprio a Vittorio Veneto si concluse.\nMuseo del Cenedese.\nOspitato in quella che fu l'antica Loggia della Comunit\u00e0 di Serravalle raccoglie nelle diverse sezioni le memorie archeologiche, storiche ed artistiche dell'antico territorio Cenedese. Tra le opere pi\u00f9 importanti spiccano lo splendido rilievo in cartapesta della Madonna con il Bambino di Jacopo Sansovino, i dipinti di Pietro Paietta.\nOratorio dei Santi Lorenzo e Marco della confraternita dei Battuti di Serravalle.\nRiconosciuto nel 2015 dal Touring Club Italiano come uno dei gioielli nascosti d'Italia. L'interno dell'oratorio \u00e8 decorato da un ciclo di affreschi, realizzati nel corso della prima met\u00e0 circa del XV secolo da diversi artisti, riferibili alla cosiddetta \"pittura gotico devozionale\".\nGalleria civica di arte medievale, moderna e contemporanea Vittorio Emanuele II.\nHa sede presso Villa Croze elegante villa nel centro della citt\u00e0 lungo viale della Vittoria. Raccoglie la collezione personale di Giovanni Paludetti (1912-2002), uomo di grande cultura fu insegnante e preside in vari istituti, collabor\u00f2 con diverse testate giornalistiche e pubblic\u00f2 libri di poesie, saggi di storia e di arte. Al suo interno raccolte di disegni, stampa, dipinti, sculture e arredi. Presenti opere del Paietta, Gina Roma, Filippo De Pisis, Cillo, Tonello, Cadorin.\nMuseo del Baco da Seta.\nAmbientato in una ex Filanda in localit\u00e0 San Giacomo di Veglia, documenta attraverso strumenti, attrezzature, pubblicazioni, filmati e foto d'epoca, una delle principali risorse economiche presenti a Vittorio Veneto dalla fine del XVIII secolo ai primi decenni del XX, l'allevamento e lavorazione del baco da seta.\nTeatro.\nA Vittorio Veneto ha sede la prestigiosa Accademia Teatrale Lorenzo Da Ponte, scuola d'arte drammatica che annovera tra i suoi allievi Irene Casagrande, protagonista di Intreatment e di 1992, Ludovico Girardello, protagonista del film di Gabriele Salvatores \"Il ragazzo invisibile\" e sua sorella Federica Girardello, presente tra le altre nella fiction \"Il paradiso delle signore\". L'Accademia Lorenzo Da Ponte ogni anno gestisce una rassegna estiva di teatro classico che attira pubblico da tutto il Nord Italia.\nNel centro storico di Serravalle si trova il Teatro \"Lorenzo Da Ponte\", costruito nel 1879 per volont\u00e0 di un gruppo di notabili serravallesi e ora di propriet\u00e0 di Fondazione Cassamarca. Completamente ristrutturato nel 2002, si presenta al pubblico con una platea di 394 posti e un ridotto di 54 posti.\nMusica.\nOgni anno a Vittorio Veneto si svolge il Concorso Nazionale Corale \"Trofei Citt\u00e0 di Vittorio Veneto\", che vede confrontarsi i migliori cori provenienti da tutta Italia. Da alcuni anni, il Concorso \u00e8 stato affiancato dalla \"Rassegna nazionale di cori scolastici \"Roberto Goitre\"\" e dal \"Festival nazionale di cori giovanili e di scuole superiori\". Sempre annualmente viene indetto all'interno del concorso il \"Gran Premio\" dedicato al celebre compositore ed elaboratore vittoriese Efrem Casagrande.\nLa citt\u00e0 \u00e8 inoltre sede del concorso nazionale biennale di violino e delle \"Rassegne Nazionali D'Archi \u201cMario Benvenuti\u201d\", che rappresentano un punto di riferimento nel panorama dei concorsi italiani rivolti ai pi\u00f9 giovani violinisti, violisti, violoncellisti e contrabbassisti. Proprio a Vittorio Veneto si \u00e8 tenuto un concerto alla memoria di Alberto Gentili.\nCinema.\nNel 1996 a Vittorio Veneto sono state girate alcune scene del film \"Amare per sempre\" di Richard Attenborough, con Sandra Bullock e Chris O'Donnell.\nNel 2000 sono state girate alcune riprese del film \"Vajont\" di Renzo Martinelli. Il set per le scene riguardanti la citt\u00e0 di Longarone \u00e8 stato allestito in Piazza Giovanni Paolo I a Ceneda, la quale per la sua struttura era molto simile alla piazza principale di Longarone, prima del disastro del Vajont.\nDal 2010 vi si tiene il \"Vittorio Veneto Film Festival\", festival internazionale di cinema per ragazzi, organizzato dall'Associazione 400 Colpi e diretto da Elisa Marchesini. La decima edizione del festival ha avuto luogo tra il 16 novembre e il 12 dicembre 2020.\nGeografia antropica.\nFrazioni e suddivisione amministrativa.\nSecondo quanto emerge dallo statuto, il comune non riconosce al suo interno alcuna frazione, tuttavia sono presenti numerosi centri abitati ancora ben distinti dai due sobborghi che formano il capoluogo. D'altra parte, l'autonomia locale \u00e8 garantita dall'esistenza di sette quartieri: di seguito sono riportate le circoscrizioni con i principali abitati che ne fanno parte.\n\u00c8 presente il nucleo abitativo disabitato di Borgo Brigola.\nEconomia.\nNotevole la presenza di vigneti nel territorio comunale e da segnalare la presenza di una sede di Iveco Defence Vehicles e anche della distilleria De Negri.\nAmministrazione.\nAltre informazioni amministrative.\nLa denominazione del comune fino al 1923 era Vittorio.\nInfrastrutture e trasporti.\nStrade.\nAutostrade.\nDispone di tre caselli autostradali:\nTangenziale Est (variante SS51).\nNel 2021 \u00e8 stato aperto al traffico un traforo che collega la localit\u00e0 \"La Sega\", vicina al casello \"Vittorio Veneto Nord\", con la localit\u00e0 \"Sant'Andrea\", quartiere residenziale vicino al centro citt\u00e0. Quest'opera permette di rendere il traffico del centro storico di Serravalle pi\u00f9 fluido e privo di mezzi pesanti che avevano difficolt\u00e0 a passare tra i palazzi storici, intasando il traffico cittadino.\nAutobus.\nVittorio Veneto dispone di una rete di autobus urbani, costituita da 9 linee, che copre l'intero comune e le zone limitrofe.\nSono inoltre presenti 3 linee di navette scolastiche, che collegano il centro citt\u00e0 con il campus scolastico.\nNel quartiere del centro \u00e8 ubicata la stazione degli autobus extraurbani, punto di collegamento tra la pianura padana e il bellunese.\nDa qui si diramano linee verso il pordenonese, il trevigiano e il vicentino.\nIl servizio di mobilit\u00e0 \u00e8 gestito dalla societ\u00e0 MOM.\nFerrovie.\nLa citt\u00e0 di Vittorio Veneto possiede due stazioni ferroviarie servite dalla linea Ponte nelle Alpi-Conegliano, interamente elettrificata da febbraio 2021: la stazione di Vittorio Veneto, situata in centro citt\u00e0 e la fermata di Soffratta, situata nel quartiere di Ceneda, a servizio del centro storico del quartiere e della zona sud della citt\u00e0.\nSport.\nAutomobilismo.\nNel territorio comunale e limitrofi viene organizzato il \"Rally delle Prealpi Trevigiane\" giunto nel 2012 alla 17\u00aa edizione. Sono previste diverse prove speciali, interamente su asfalto, distribuite in due giorni.\nMa la gara automobilistica entrata nella storia \u00e8 la Cronoscalata Vittorio Veneto-Cansiglio arrivata nel 2012 alla 40\u00aa edizione e tornata proprio da quest'anno a far parte del Campionato Italiano Velocit\u00e0 Montagna, il massimo riconoscimento a livello nazionale. La gara odierna si svolge interamente nel territorio comunale di Fregona ma ha mantenuto il nome originale che l'ha fatta diventare grande. In passato, lungo i tornanti che portano al Passo La Crosetta, si sono sfidati i migliori specialisti delle gare in montagna e nell'albo d'oro spiccano nomi come Tazio Nuvolari, Arturo Merzario, Mauro Nesti, Ezio Baribbi, il compianto Fabio Danti e Simone Faggioli, fino all'idolo locale e detentore del maggior numero di vittorie assolute (6) Denny Zardo.\nCiclismo.\nLe due semitappe della 21\u00aa, e ultima, tappa del Giro d'Italia 1988 si sono concluse a Vittorio Veneto con le vittorie dello svizzero Urs Freuler nella prova in linea e del polacco Lech Piasecki nella prova a cronometro.\n\u00c8 stata inoltre sede di tappa per altre sette volte:\nNel Giro d'Italia 1937, la tappa successiva, la 16\u00aa, fu la Vittorio Veneto - Merano, che entr\u00f2 nella storia per l'ingresso della prima volta delle Dolomiti con il Passo Rolle e il Passo Costalunga, splendido scenario tra le Pale di San Martino, il Latemar e il Catinaccio.\nIl Giro d'Italia 1961 \u00e8 stato il Giro del Centenario dell'Unit\u00e0 d'Italia e furono toccate le citt\u00e0 pi\u00f9 importanti della storia d'Italia come Torino, Firenze, Roma, Trento, Trieste, e anche Vittorio Veneto.\nLa 21\u00aa tappa del Giro d'Italia 1966 fu caratterizzata dal primo e sinora unico passaggio della carovana rosa sul Passo San Boldo.\nNel Giro d'Italia 1968 durante la 13\u00aa tappa Lino Farisato, scalatore vicentino e gregario del Cannibale \u00e8 in fuga con Giancarlo Polidori, Vito Taccone e il tedesco Rudi Altig. Con un colpo da maestro lascia la pericolosa compagnia sul Nevegal mentre i tre non reagiscono e non si organizzano neanche quando vengono raggiunti dallo spagnolo Mariano D\u00edaz e Farisato va a catturare la prima delle due pi\u00f9 prestigiose vittorie della carriera, l'altra \u00e8 quella di Ponte di Legno dopo il Gavia al Giro d'Italia 1971.\nLa classifica finale del Giro d'Italia 1988 conclusosi a Vittorio Veneto in occasione dei settant'anni dalla fine della prima guerra mondiale vede il trionfo dello statunitense Andrew Hampsten per 1'43\" sull'olandese Erik Breukink, il vincitore dell'eroica tappa Chiesa in Valmalenco - Bormio del 5 giugno 1988 entrata nella storia del ciclismo mondiale per la tormenta di neve sul Gavia. Passano ben 26 anni per il successivo arrivo di tappa: si dovr\u00e0 attendere la 17\u00aa tappa del Giro d'Italia 2014, mercoled\u00ec 28 maggio. La carovana part\u00ec da Sarnonico, percorse la Valsugana, super\u00f2 le \"scale\" di Primolano, attravers\u00f2 Feltre, Valdobbiadene e Pieve di Soligo, affront\u00f2 il Muro di Ca' del Poggio ed entr\u00f2 in Vittorio Veneto da Carpesica. L'arrivo fu posto in Viale della Vittoria e a vincere fu Stefano Pirazzi.\nAltri sport.\nLe principali squadra di calcio della citt\u00e0 sono l'Unione Sportiva Vittorio Veneto e, per quanto riguarda il campionato femminile, la Permac Vittorio Veneto. Inoltre, vi sono nati alcuni sportivi degni di nota: Ilario Castagner (ex allenatore calcio), Luigi Polentes (calciatore), Samuela De Nardi (moto), Francesca Segat (nuoto), Giampietro De Faveri (triathlon), Livio Pin (calciatore), Gabriele Pin (ex calciatore), Elvi Pianca (calciatore), Diego Bortoluzzi (ex calciatore, ora allenatore), Renato Longo (ciclocross), Marisa Celletti (campionessa italiana di judo), Ivan Carminati (capo dei preparatori atletici dell'Internazionale, gi\u00e0 preparatore della nazionale inglese, Lazio, Parma e Reggina), Andrea Poli (calciatore), Alex Cordaz (calciatore), Michele Fornasier (calciatore) ed il compianto ex calciatore ed allenatore Paolo Barison al quale e stato intitolato lo stadio comunale di Vittorio Veneto. Nella sua carriera di calciatore vanta la presenza in squadre come: Genoa, Milan (Vincitore della Coppa Campioni del 1963) Sampdoria, Roma, Napoli e vesti\u00b4 per 9 volte la maglia della Nazionale.\nJudo.\nIn citt\u00e0 si svolge da 20 anni il pi\u00f9 importante torneo di judo nazionale, il Trofeo \"Citt\u00e0 della Vittoria\": solo nell'ultima edizione hanno partecipato oltre 1.500 atleti provenienti da tredici nazioni, tra cui Ucraina, Marocco, Russia, Azerbaigian. Al torneo partecipano tutti i migliori judoka italiani dei gruppi militari, che formano poi il blocco della nazionale.\nAtletica.\nDal 2004 da Vittorio Veneto parte la Maratona di Treviso, manifestazione che negli anni ha visto un crescendo di partecipanti culminato nell'edizione 2007 con circa 4000 podisti.\nDal 2010, in occasione dei festeggiamenti della patrona di Vittorio Veneto il 22 agosto, l'Associazione Pro Loco di Vittorio Veneto organizza la \"Cronoscalata di Sant'Augusta\": il percorso, lungo 1,2 km per un dislivello complessivo di 200 m con circa 300 gradini, si estende lungo i tornanti che portano al Santuario di Santa Augusta.\nIl record del tracciato stabilito nell'edizione del 2011 \u00e8 di 6'44\", stabilito da Abdoullah Bamoussa.\nTriathlon.\nDal 2 giugno 2010 si disputa presso il complesso delle piscine comunali e della pista di atletica leggera il \"Triathlon Super Sprint Citt\u00e0 di Vittorio Veneto\" organizzato da \"ASD Silca Ultralite Vittorio Veneto\", aperto sia alle categorie giovanili e sia dal 2012 a quelle amatoriali."}
{"id": "22830", "revid": "270833", "url": "https://it.wikipedia.org/wiki?curid=22830", "title": "Verdun", "text": "Verdun \u00e8 una citt\u00e0 della Francia di 19\u00a0714 abitanti, sottoprefettura del dipartimento della Mosa, nella regione della Grand Est.\nI suoi abitanti si chiamano \"Verdunois\".\nGeografia fisica.\nVerdun \u00e8 attraversata dalla Mosa, canalizzata nel suo corso nell'abitato. Il nome della citt\u00e0 fino al 1970 era infatti Verdun-sur-Meuse.\nStoria.\nVerdun (Latino: \"Verodunum\", Tedesco: \"Wirten\") fu fondata dai Galli (il suo nome ha la radice \"Dunum\", latinizzazione della parola celtica per \"oppidum\", citt\u00e0).\nLa citt\u00e0 \u00e8 stata sede della diocesi omonima sin dal IV secolo.\nNel Trattato di Verdun dell'843, l'impero di Carlo Magno fu diviso in tre parti. Verdun divenne parte del regno centrale di Lotaringia e in seguito del Sacro Romano Impero, di cui era una citt\u00e0 libera dell'Impero. Insieme con la diocesi di Toul e di Metz, il vescovado della citt\u00e0 form\u00f2 le cosiddette Tre Diocesi, divenute francesi nel 1552 (riconosciute nel 1648).\nDurante tutto il Medioevo l'importanza di Verdun fu grande come mercato degli schiavi.\nFortificata da Vauban, la citt\u00e0 fu tuttavia conquistata nel 1792 e nel 1870, durante la guerra franco-prussiana.\nNel 1916, la battaglia di Verdun fu uno dei conflitti principali della prima guerra mondiale sul fronte occidentale, durante la quale la citt\u00e0 resistette a ogni assalto, anche grazie all'intuito del generale Philippe P\u00e9tain, che diresse moltissimi sforzi nella manutenzione dell'unica arteria stradale diretta a Verdun, la \"Voie Sacr\u00e9e\". Un adagio dei soldati francesi della Grande Guerra citava: \u00abSe non avete visto Verdun, non avete visto la guerra\u00bb, considerando anche le modeste dimensioni dell'area geografica interessata dagli scontri, nonch\u00e9 l'impressionante quantit\u00e0 di uomini che vi parteciparono. Parlare di Verdun nella Grande Guerra \u00e8 sinonimo di \u00abguerra totale\u00bb, altres\u00ec nota anche come \"materialschlacht\" (battaglia di materiali).\nOnorificenze.\nCon 26 onorificenze ottenute, Verdun \u00e8 .\nMonumenti e luoghi d'interesse.\nLuoghi legati alla battaglia:\nNei dintorni:\nAltri monumenti:\nAmministrazione.\nGemellaggi.\nVerdun non \u00e8 gemellata, per decisione del consiglio comunale successiva alla prima guerra mondiale, con alcuna citt\u00e0, per non discriminare nessun'altra amministrazione delle molte interessate al gemellaggio.\nBibliografia.\n\"Verdun 1916, il fuoco, il sangue, il dovere\", di Alessandro Gualtieri (Mattioli 1885 S.p.A. Editore - 2010)"}
{"id": "22831", "revid": "9", "url": "https://it.wikipedia.org/wiki?curid=22831", "title": "Grande Guerra", "text": ""}
{"id": "22832", "revid": "767487", "url": "https://it.wikipedia.org/wiki?curid=22832", "title": "Meschio", "text": "Il Meschio \u00e8 un fiume della pedemontana veneta, lungo una trentina di chilometri e facente parte del bacino idrografico della Livenza. \nNasce in una conca sotto le pendici del Col Visentin, all'interno del comune di Vittorio Veneto, localit\u00e0 Savassa, e snoda il suo corso successivo tra i comuni della Sinistra Piave attraversando, nella sua breve corsa verso sud, i comuni di Colle Umberto e Cordignano. Si getta infine nel Livenza, che segna il confine con il Friuli Venezia Giulia, poco lontano da Sacile.\nSul Meschio \u00e8 sorto il centro storico di Serravalle (Vittorio Veneto), che in et\u00e0 medievale divenne rinomato per la produzione armaiola che utilizzava proprio le acque del fiume per la tempra delle lame. In epoca contemporanea, il fiume ha fornito forza motrice alle numerose piccole industrie della lana e della seta che sono sorte lungo il suo corso e le cui strutture caratterizzano tuttora il paesaggio."}
{"id": "22833", "revid": "767487", "url": "https://it.wikipedia.org/wiki?curid=22833", "title": "Monticano", "text": "Il Monticano (\"Montegan\" in veneto, anticamente \"Motegan\") \u00e8 un fiume del Veneto che scorre interamente nella provincia di Treviso.\nNasce sul \"monte Piai\" (540\u00a0m), piccolo rilievo presso Cozzuolo (frazione di Vittorio Veneto), da tre sorgenti. Da qui scaturiscono i rami detti rispettivamente \"Monticanello\", \"rio Montagnana\" e \"rio Col di Stella\". Convenzionalmente viene considerata come sorgente principale quella del rio Montagnana. La pi\u00f9 spettacolare \u00e8 quella da cui origina il rio Col di Stella, che non \u00e8 per\u00f2 visitabile perch\u00e9 un pozzetto di captazione delle acque ne impedisce la vista; si trova in localit\u00e0 \"le Perdonanze\", a pochi metri da una stradina panoramica frequentata da cicloturisti.\nDopo un percorso di poco pi\u00f9 di un centinaio di metri, il rio Col di Stella forma una cascata di circa 50 metri, denominata \"Pisson\", un tempo ben pi\u00f9 copiosa. La pozza alla base della cascata \u00e8 facilmente raggiungibile ed \u00e8 meta di escursioni didattiche. L'accesso \u00e8 assai spettacolare: si percorre una forra di marna, arenaria e conglomerato, che identificano le origini geologiche non solo del monte Piai ma di tutti i colli circostanti.\nAttraversa Conegliano, dove il \"canale Refosso\" lo metteva in collegamento con il torrente Ruio. All'altezza di Sarano (localit\u00e0 non frazione di Santa Lucia di Piave) e precisamente nella zona denominata \"Tre Acque\", riceve da destra il torrente Crevada e, poco oltre, il Cervada. Nella zona di Mareno di Piave e Vazzola scorre tra argini rialzati. Attraversa quindi Fontanelle, dove riceve le acque di numerose risorgive, Oderzo, Gorgo al Monticano e presso Motta di Livenza confluisce da destra nel fiume Livenza. La confluenza risulta spostata dopo la deviazione del Livenza e del Monticano in seguito all'alluvione del 1882.\nL'origine del nome forse risale al verbo \"monticare\", perch\u00e9 un tempo i pastori lo usavano come via di collegamento tra la pianura veneta e le montagne. Un'ipotesi forse pi\u00f9 certa lo fa derivare dal nome latino \"Monticanus\", probabilmente un centurione romano che aveva ricevuto come premio dei terreni nella zona delle sorgenti.\nIl suo bacino idrografico ricade nell'area di competenza del Consorzio di bonifica Piave."}
{"id": "22835", "revid": "125380825", "url": "https://it.wikipedia.org/wiki?curid=22835", "title": "Conegliano", "text": "Conegliano (\"Cone\u00e0n\" o \"Conej\u00e0n\" in veneto; talvolta impropriamente indicato come \"Conegliano Veneto\") \u00e8 un comune italiano di abitanti della provincia di Treviso in Veneto. \u00c8 il secondo della provincia per numero di abitanti dopo il capoluogo.\nGeografia fisica.\nIl territorio di Conegliano si trova ai piedi delle colline del Prosecco che precedono le Prealpi Bellunesi, in una posizione intermedia tra la pianura veneto-friulana e le montagne. Si trova quasi a met\u00e0 strada fra Treviso (alla cui provincia appartiene) e Belluno, entrambe facilmente raggiungibili grazie all'Autostrada A27.\nStoria.\nLa zona, posta a met\u00e0 strada tra la montagna e la pianura e punto di passaggio per raggiungere il Friuli, fu da sempre un sito strategico. Attorno al X secolo fu eretta una fortezza controllata dai vescovi di Belluno, ma di probabili origini romane. Lo stesso toponimo sembra derivare dal latino \"cuniculus\" indicante i passaggi sotterranei del castello oppure prendere origine dal prediale romano \"Cornelianus\", con riferimento alla gens \"Cornelia\".\nLa forma scritta pi\u00f9 antica del toponimo, \"Colinglane\", risale al 1016 e potrebbe risultare dall'accostamento dei termini longobardi/germanici \"Kuning\" (re, condottiero) e \"Lane/Laan\" (strada, passaggio), modificato per successive metatesi in \"Colinglane e\" \"Coniclano\", e potrebbe indicare originariamente la presenza o l'inizio di una \"Strada Reale\" o comunque di uso militare il cui nome venne poi esteso all'insediamento posto ai piedi della fortezza. A favore di questa ipotesi si deve considerare lo spostamento delle comunicazioni verso l\u2019area pedemontana avvenuto alla fine dell\u2019impero romano in seguito alla distruzione delle antiche citt\u00e0 della pianura (Aquileia, Altino, l\u2019antica Opitergium) e di conseguenza la notevole importanza assunta dalla valle del Piave e dal Cenedese in epoca longobarda per controllare i collegamenti tra Cividale e Pavia, come pure tra la Germania e la pianura padana, testimoniata sia dalla presenza di varie \"fare\" (Farra di Soligo, Farra d\u2019Alpago, Farra in Valbelluna), che dalla ricca toponomastica locale di origine germanica (Guizza, Scomigo, Arfanta). Questa ipotesi troverebbe riscontro anche nel nome di Via Regia dato in epoca medievale alla strada Alemagna che collega Conegliano a Dobbiaco.\nConegliano \"nacque\" per\u00f2 nel XII secolo, quando un gruppo di famiglie nobili si organizz\u00f2 creando un governo di tipo comunale attorno alla bastia, con la conseguente formazione di un borgo. Il castello di Conegliano rimase sempre il centro del potere, sia civile (con la sede della podesteria) che religioso (con la collegiata di San Leonardo). Le attivit\u00e0 artigianali ed agricole furono incentivate dalla fondazione di numerosi monasteri: Santa Maria in Mater Domini (1231), il convento dei Padri Umiliati di San Polo (1316), Sant'Antonio, San Francesco dei Frati Minori (1231), per non parlare degli ospizi e delle congregazioni di laici.\nCon il sanguinoso assalto del 1153, Conegliano fu per\u00f2 subito sottomessa al comune di Treviso che ne potenzi\u00f2 le difese, ricostruendo il castello, vista la posizione chiave verso il Friuli con i domini del Patriarcato di Aquileia. La cittadina segu\u00ec le sorti della Marca e pass\u00f2 agli Ezzelini e agli Scaligeri, che la munirono di nuove fortificazioni. Anche con la Repubblica di Venezia, a cui Treviso pass\u00f2 nel 1337, e la breve parentesi dei Carraresi (1384-1388) l'opera fu continuata e venne innalzata una cinta muraria che racchiudesse il borgo. I lavori di fortificazione e di ampliamento si protrassero anche nei secoli successivi, nonostante il rovinoso attacco delle truppe del Regno d'Ungheria del 1411. Il paese si abbell\u00ec anche di palazzi signorili e istituzionali ma la decadenza si fece sentire gi\u00e0 dopo la guerra della Lega di Cambrai.\nNel Settecento il castello, gi\u00e0 da tempo in rovina, fu in gran parte demolito per fornire materiale di recupero utile alle nuove costruzioni, tra cui il Palazzo Comunale (1744).\nIn seguito alla Caduta della Repubblica di Venezia, la citt\u00e0 pass\u00f2 a Napoleone e infine agli Austriaci che ne svilupparono l'economia e le infrastrutture. Con la costruzione della Strada Maestra d'Italia e della ferrovia (1858) il centro vitale del paese si spost\u00f2 pi\u00f9 a sud, attorno alla stazione. Nel 1866 pass\u00f2 con tutto il Veneto al Regno d'Italia. Nel 1917, dopo la rotta di Caporetto, Conegliano fu occupata dagli Imperi Centrali e sub\u00ec notevoli danni. La citt\u00e0 riusc\u00ec successivamente a risollevarsi grazie alle ferventi attivit\u00e0 economiche (prodotti caseari, vinicoli, officine meccaniche ecc.).\nLa comunit\u00e0 ebraica.\nConegliano ospit\u00f2 per secoli una fiorente comunit\u00e0 israelitica: la presenza di ebrei \u00e8 attestata sin dalla fine del Trecento. Conegliano, citt\u00e0 dinamica dal punto di vista economico, ma anche al centro di guerre, saccheggi e carestie, doveva far fronte spesso a gravi crisi che vennero risolte con l'istituzione di banchi di prestito. Dopo un periodo di libert\u00e0 e tolleranza, le famiglie ebree furono costrette, nel 1629, a stabilirsi nella zona del \"Siletto\" (l'attuale Via Beato Ongaro) e nel 1675 nella contrada Ruio (l'attuale via Caronelli), fuori dalla cinta muraria.\nIl ghetto cos\u00ec istituito ebbe una sinagoga (1701), una scuola talmudica e numerose botteghe (soprattutto di straccivendoli, pasticcieri e macellai); vi abitavano allora 14 famiglie.\nCon la conquista napoleonica agli ebrei furono concesse tutte le libert\u00e0 civili. Molti si trasferirono nella nuova zona attorno alla stazione, sede di sontuosi palazzi. Marco Grassini, esponente di una delle famiglie pi\u00f9 importanti della comunit\u00e0 ebraica, fu sindaco della citt\u00e0.\nNell'Ottocento la comunit\u00e0 fin\u00ec per estinguersi, causa il trasferimento della maggior parte degli ebrei a Padova e Venezia.\nDell'antico ghetto non resta nulla se non qualche foto; tuttavia rimane il cimitero ebraico su un colle a est del centro storico (presente sin dal 1545). I preziosi arredi della sinagoga furono salvati dalla distruzione del ghetto e trasferiti nel 1954 in una nuova sinagoga di Gerusalemme, ricostruzione dell'ambiente coneglianese, dove tuttora si pratica il rito italiano.\nSimboli.\nStemma comunale.\nLo stemma, riconosciuto con il gonfalone da un Decreto del Presidente della Repubblica del 21 febbraio 1972, \u00e8 cos\u00ec descritto nello Statuto del comune:\nLo scudo crociato \u00e8 raffigurato fin dalle prime riproduzioni ed \u00e8 probabile che Conegliano non abbia mai avuto motivo di modificarlo: lo stendardo ripropone la stessa immagine su uno sfondo dello stesso giallo ocra della croce. La croce \u00e8 tradizionalmente un simbolo guelfo in Italia, a Conegliano simboleggia forse una presa di posizione contro i particolarismi medioevali che dilaniarono il comune dall'epoca della sua fondazione (1112) fino all'annessione allo Stato veneziano, avvenuta nel 1388; annessione che certamente imponeva un giogo, ma portava finalmente la pace in una zona troppo fertile e troppo vicina all'esuberante Treviso, per essere lasciata tranquilla. Durante i periodi delle lotte, l'economia s'appoggi\u00f2 completamente alla Chiesa: l'agricoltura era stata introdotta dai Benedettini Pomposiani di Santa Maria del Monte, la tessitura era curata dai padri Umiliati di San Polo, i falegnami si riunivano sotto la protezione di San Giuseppe. Sempre guelfa anche la scelta del fondo azzurro, originale invece l'ocra gialla con cui \u00e8 dipinta la croce\u2026 forse originariamente d'oro.\nSecondo altra teoria, lo stemma sarebbe stato adottato dal Comune ai tempi della sua partecipazione alla Lega Veronese, alla quale Conegliano aveva aderito unitamente a Serravalle ed a Belluno. Lo stemma di queste tre citt\u00e0 sarebbe stato derivato da quello della Citt\u00e0 scaligera, alla quale sarebbero state apportate delle varianti, consistenti nel colore della croce o nell'inserzione di altri elementi araldici.\nLo stemma attualmente in uso dall'Amministrazione comunale segue le linee dell'araldica civica italiana anche quanto allo scudo, di forma sannitica; tuttavia fino alla prima met\u00e0 del XX secolo esso era tradizionalmente rappresentato con la foggia tipica dell'araldica veneta, ancora utilizzata per lo stemma della Citt\u00e0 di Venezia. Rappresentazioni tradizionali dello stemma si possono trovare, oltre che nei documenti storici, anche nella sala consiliare del Municipio cittadino e su alcuni elementi di arredo urbano ed all'ingresso della Prefettura di Treviso.\nBandiera comunale.\nL'amministrazione comunale, ha deciso di chiedere alla Presidenza del Consiglio dei ministri di dotarsi di bandiera civica secondo le seguenti caratteristiche:\nMonumenti e luoghi d'interesse.\nArchitetture religiose.\nLa citt\u00e0 di Conegliano, legata a una lunga tradizione religiosa e monastica che l'ha interessata per lunghi secoli, conserva molte architetture religiose: dentro le mura dell'antica citt\u00e0 e intorno ad esse sorgono le chiese pi\u00f9 antiche e importanti (tra tutte il Duomo), vecchi oratori e i monasteri superstiti; nei quartieri pi\u00f9 moderni, sviluppatisi nel Novecento, sorgono le relative chiese parrocchiali, esempi di architettura religiosa moderna e contemporanea.\nOratori.\nNel centro storico della citt\u00e0 sono presenti molti oratori di particolare rilevanza storica, di seguito vengono elencati i maggiori:\nMonasteri e conventi.\nDegli oltre dieci monasteri e conventi attivi in Conegliano tra medioevo e XIX secolo, restano solo pochi resti. Tuttavia di tre di essi sopravvivono le strutture, restaurate e riadattate a nuove funzioni, dopo il lungo degrado subito a partire dall'et\u00e0 napoleonica:\nUna struttura conventuale moderna ancora vitale \u00e8 il convento dei Frati Cappuccini, che una lunga tradizione lega alla citt\u00e0 veneta fin dal XIII secolo; attualmente \u00e8 raccolto intorno al complesso novecentesco della chiesa di Sant'Antonio da Padova.\nsituata in via Maggiore Piovesana 149 \u00e8 il punto di riferimento per i fedeli di questa confessione per l'area da Ponte della Priula a San Fior.\nArchitetture civili.\nIl centro storico, di origine medioevale, si concentra perlopi\u00f9 lungo via XX Settembre (\"Contrada Granda\"), che scorre ai piedi del Colle di Giano, sulla sommit\u00e0 del quale si ergono la neoclassica Villa Gera e la parte superstite del castello medievale (attuale Museo Civico): tutta quest'area \u00e8 ancora in gran parte cinta dalle antiche mura. Altri luoghi d'interesse artistico si trovano anche fuori le mura, come alcune ville venete.\nPalazzo della Savno, in una delle zone industriali di Conegliano, quella a sud di Monticella, sorge dal 2008 la nuova sede della \"Savno\" (Servizi Ambientali Veneto Nord Orientale): questo edificio \u00e8 il primo interamente ecologico ed eco-compatibile in Italia, primato che gli ha fatto guadagnare l\"'Energy Globe Award 2009 per l'Italia\" (\"...se invitiamo i cittadini a riciclare dobbiamo dimostrare che la raccolta differenziata non \u00e8 una cosa vana, e dare loro il buon esempio...\", le parole del presidente della Savno Riccardo Szumski sul progetto). Si tratta di un palazzo di due piani esteso su 600 m\u00b2 e dotato sulla sommit\u00e0 di una terrazza con giardino pensile. Le pareti sono isolate termo-acusticamente per mezzo del materiale ricavato da migliaia di bottiglie di plastica. Tutte le componenti dell'edificio sono pensate per il risparmio energetico, compreso un sistema di raccolta dell'acqua piovana.\nCastello di Conegliano.\nIl Castello di Conegliano \u00e8 il fulcro medievale della localit\u00e0 veneta. Situato sulla sommit\u00e0 del Colle di Giano, in luogo strategico, il castello domina tutta la citt\u00e0 e il territorio ad essa circostante. \nDell'originario complesso rimangono la Torre della Campana, parte dell'antico duomo e parte della cinta muraria. L'edificio superstite \u00e8 sede del Museo civico di Conegliano, contenente numerosi reperti e opere d'arte; alla fine della visita si giunge sulla sommit\u00e0 della torre, dalla quale il panorama, a 360 gradi, \u00e8 dei pi\u00f9 ampi: a nord i colli e le Prealpi, a sud la pianura veneta, fino alla laguna di Venezia. \u00c8 stato posto all'interno, dal costruttore trevigiano Ennio Tiveron, un plastico del castello com'era al tempo della Serenissima Repubblica.\nTeatro Accademia.\nTipica architettura neoclassica, la cui grande facciata domina Piazza Cima da una scalinata, ai lati della quale sono posizionate due caratteristiche sfingi in pietra. Si accede al portale attraverso un portico, nella parte centrale sporgente verso la piazza.\nQuattro semplici frontoni, due sulle ali laterali e due sovrapposti nel corpo centrale, sono i decori della parte alta. Delle statue, anch'esse di impronta neoclassica, ornano la loggia e alcune finestre.\nVille venete.\nAnche nel territorio coneglianese, come in tutta la provincia di Treviso, sono presenti delle ville venete di grande valore architettonico. Di seguito sono elencate le pi\u00f9 importanti della citt\u00e0 (per le ville in frazioni e localit\u00e0 si vedano le relative voci):\nFacciate della \"Contrada Granda\".\nLungo il percorso di via XX Settembre, tradizionalmente chiamata \"Contrada Granda\", sono presenti il Duomo e numerosi palazzi di rilevanza storico-architettonica, tutti porticati: tra i pi\u00f9 notevoli si ricordano Casa Piutti, il Teatro Accademia, il Municipio, Casa Longega, Palazzo Sarcinelli, Palazzo Montalban vecchio, Palazzo Montalban nuovo e il Monte di Piet\u00e0.\nLa \"Contrada\", essendo il vecchio centro dentro le mura della citt\u00e0 antica, \u00e8 ancora oggi accessibile attraverso delle porte: Porta Dante, rivisitazione moderna di un ingresso preesistente, Porta San Polo e la vecchia Porta Monticano, con un grande affresco rappresentante il leone di San Marco.\nParallele alla \"Contrada\" e entrambe aventi sbocco nel cuore del vecchio centro, cio\u00e8 Piazza Cima, ci sono via Cima, dove ha sede la \"Casa museo di Giovanni Battista Cima\", e via Teatro Vecchio: entrambe sono parte integrante del centro storico, costituendo un continuum coi pi\u00f9 signorili palazzi della \"Contrada\". In via Cima, oltre alla casa dell'artista coneglianese, \u00e8 visibile l'esterno, in buona parte affrescato, della rinascimentale Casa Sbarra, il cui prospetto principale d\u00e0 su via Accademia.\nPalazzi fuori le mura.\nOltre ai palazzi della \"Contrada\" esistono alcuni altri palazzi artisticamente rilevanti:\nIl Filo della Storia.\n\"Il Filo della Storia di Conegliano\" \u00e8 un percorso storico culturale ideato e realizzato dal \"Lions Club di Conegliano\" per permettere ai visitatori di conoscere in modo pratico, ma non superficiale, le maggiori attrattive turistiche della citt\u00e0. L'itinerario si sviluppa lungo un percorso pedonale di circa 4\u00a0km indicato visivamente a terra da una striscia colorata e illustrato da 24 pannelli recanti le fondamentali informazioni storico artistiche sui monumenti e sui siti cittadini.\nAree naturali.\nEstendendosi su un territorio molto variegato, distribuito tra pianura e colli, Conegliano presenta, oltre alle ricchezze artistiche, alcune ricchezze naturalistiche.\nCorsi d'acqua e laghi.\nIl maggiore corso d'acqua che attraversa il comune e la citt\u00e0 di Conegliano \u00e8 il fiume Monticano, che taglia il centro a est del Colle di Giano, scendendo dai colli di Cozzuolo e Formeniga (nel comune di Vittorio Veneto).\nNumerosi altri corsi d'acqua scorrono soprattutto nell'area circostante il centro della citt\u00e0 e attraversano le frazioni e le zone acquitrinose della \"Valbona\". Tra essi si ricordano il Cervano, il Ferrera e il Crevada, che fa da confine a ovest con Susegana (presso la frazione di Par\u00e8).\nAl confine nord-est del centro, vicino a Villa Giustinian, verso i colli della frazione Ogliano, \u00e8 presente anche un lago di piccole dimensioni, il Lago di Pradella, vecchio bacino di origine artificiale, intorno al quale si conservano aree di valore naturalistico.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nLingue e dialetti.\nSebbene Conegliano sia delimitato come \"comune di minoranza germanofona\" ai sensi della legge 482/99 (\"Norme in materia di tutela delle minoranze linguistiche storiche\"), l'idioma correntemente parlato dalla popolazione - accanto alla lingua ufficiale italiana - \u00e8 la variante locale veneta.\nCultura.\nIstruzione.\nScuole.\nNel 2010 l'istruzione pubblica \u00e8 stata riorganizzata sostituendo i tre vecchi circoli didattici con tre nuovi istituti comprensivi che riuniscono quattro scuole dell'infanzia, dieci scuole primarie e tre scuole secondarie di primo grado.\nPer quanto riguarda le scuole secondarie di secondo grado, in citt\u00e0 hanno sede sette istituti riguardanti vari indirizzi di studio. Di queste, si ricorda la nota scuola enologica di Conegliano \"G. B. Cerletti\". Altro importante istituto \u00e8 il Liceo G. Marconi, che ospita gli indirizzi: classico, scientifico tradizionale, scientifico scienze applicate, musicale ed economico-sociale, l' Istituto Istruzione Superiore \"Marco Fanno\", che ospita gli indirizzi: amministrazione finanza marketing, servizi commerciali, servizi per la sanit\u00e0 e assistenza sociale.\nVanno citati poi gli istituti privati: il Collegio Immacolata, di orientamento cattolico, con un'offerta formativa molto articolata (scuola dell'infanzia, scuola primaria, scuola secondaria di primo grado, vari licei); la Pianca School, scuola bilingue italiano/inglese che comprende tutti i cicli di istruzione sino alla scuola secondaria di primo grado, cui va aggiunto un asilo nido.\nUniversit\u00e0.\nLa citt\u00e0 non ha propri atenei, ma ospita alcuni corsi di laurea dell'Universit\u00e0 degli studi di Padova.\nPresso il Centro Interdipartimentale per la Ricerca in Viticoltura ed Enologia (CIRVE) si svolgono due corsi della facolt\u00e0 di Agraria relativi all'ambito enologico: il corso di laurea triennale in \"Scienze e Tecnologie Viticole ed Enologiche\" e il corso di laurea specialistico interuniversitario in \"Viticoltura, Enologia e Mercati vitivinicoli\".\nAll'istituto \"La Nostra Famiglia\" si svolgono i corsi di laurea triennale \"Terapisti della riabilitazione\" e \"Terapia Occupazionale\" della Scuola di Medicina dell'Universit\u00e0 degli Studi di Padova.\nVi sono poi i corsi di laurea triennale in \"Assistenza sanitaria\" ed \"Infermieristica\" della facolt\u00e0 di Medicina e Chirurgia di Padova, effettuati presso le aule poste all'Ospedale De Gironcoli (ex Casa di Cura, che fino al 2006 era gestita dalle suore di Milano).\nEventi.\nOgni anno, in giugno, nel cuore del centro storico di Conegliano si svolge la manifestazione della \"Dama Castellana\", una partita a dama con personaggi in costume rinascimentale. Questo evento non \u00e8 la continuazione di una tradizione secolare, ma \u00e8 stato introdotto solo pochi anni fa, riuscendo comunque a diventare un appuntamento tradizionale del calendario coneglianese.\nA settembre, nei locali pi\u00f9 caratteristici della citt\u00e0 si gioca all\"'Enodama\", torneo di dama in cui le pedine sono sostituite da calici di vino bianco e rosso. Gli scopi dell'enodama sono la socializzazione e la valorizzazione delle aziende produttive del territorio.\nNel corso degli anni si sono consolidate varie manifestazioni, tra cui la \"Festaloonga\" (i negozi del centro restano aperti il venerd\u00ec sera durante il mese di luglio) e l\"'Expo\" (un'esposizione di automobili e altri tipi di veicoli che si tiene a settembre).\nGeografia antropica.\nFrazioni e quartieri.\nSolo Ogliano e Scomigo sono considerate vere e proprie frazioni. Lo statuto comunale, comunque, cita altri quattro centri come \"localit\u00e0\": Di seguito ne \u00e8 riportato l'elenco completo.\nEconomia.\nUna vasta serie di attivit\u00e0, sviluppatesi in un locus strategico, ha reso Conegliano una citt\u00e0 dal benessere diffuso.\nAgricoltura.\nConegliano \u00e8, assieme a Valdobbiadene, una delle due citt\u00e0 del vino prosecco: i colli dell'area tra le due citt\u00e0 sono perlopi\u00f9 sede di vigneti finalizzati alla produzione del Prosecco; attraversa tali coltivazioni una delle pi\u00f9 importanti strade del vino, la Strada del Prosecco e Vini dei Colli Conegliano Valdobbiadene, la quale si snoda tra le localit\u00e0 del Quartier del Piave, collegando i due capoluoghi.\nLe denominazioni dei vini del territorio sono: Prosecco di Conegliano-Valdobbiadene DOCG, Colli di Conegliano bianco DOC, Colli di Conegliano rosso DOC.\nA confermare e a valorizzare la tradizione vinicola della citt\u00e0 veneta, va ricordata la presenza della storica Scuola enologica di Conegliano.\n\u00c8 stata proclamata, insieme a Valdobbiadene, \"Citt\u00e0 Europea del Vino\" nell'anno 2016.\nConegliano \u00e8 inoltre inserito nel circuito \"Citt\u00e0 del Vino\".\nIndustria.\nLa zona circostante la citt\u00e0 ospita numerosi insediamenti industriali, molti dei quali specializzati nella produzione di elettrodomestici, materiale elettrico e lavorazione acciaio inox.\nTra queste \u00e8 presente l'industria Electrolux, leader mondiale nella produzione di elettrodomestici, situata sulla statale 13 tra Conegliano e il comune confinante di Susegana.\nLe aziende che si occupano di enologia rivestono notevole importanza, soprattutto nella produzione di botti in legno e bottiglie di vetro, essendo importante il settore vinicolo, che vanta una storia secolare e un elevato numero di addetti.\nInfrastrutture e trasporti.\nFerrovie.\nLa stazione di Conegliano, l'unica nel territorio comunale, si trova lungo la Ferrovia Venezia-Udine ed \u00e8 capolinea della Ferrovia Conegliano-Ponte nelle Alpi.\nSport.\nVolley.\nL'Imoco Volley Conegliano femminile nasce dopo il fallimento economico della Spes Volley Conegliano che nel campionato 2011/2012 ha ritirato la squadra dal campionato a met\u00e0 della stagione. L'Imoco Volley milita nel massimo campionato di volley italiano (A1) e gioca presso il Palaverde di Villorba non avendo avuto possibilit\u00e0 di giocare nella propria citt\u00e0.\nL'Imoco Volley ha conquistato nella stagione 2015-2016 il suo primo titolo nazionale. Nella stagione 2016-2017 invece, \u00e8 riuscita a conquistare la Supercoppa Italiana e la Coppa Italia. Sempre nel corso della stagione, la societ\u00e0 ha organizzato la Final Four di Champions League, presso il Palaverde, dove ha conquistato la medaglia d'argento. \nNel 2017/2018 si laurea per la seconda volta nella sua storia Campione d'Italia. Nella stessa stagione conquista anche la medaglia di bronzo alle Final Four di Champions League tenutesi a Bucarest. Nel 2019 vince il Campionato mondiale per club FIVB. Nel 2021 ottiene la 74\u00aa vittoria consecutiva, battendo il record mondiale detenuto dal , di 73 vittorie consecutive.\nCalcio.\nLa societ\u00e0 calcistica della cittadina \u00e8 il F.C.D. Conegliano 1907, fondata il 25 settembre 1907 (quindi tra le pi\u00f9 vecchie del Veneto), che ha disputato 2 campionati di serie C (1946-47 e 1947-48), 5 campionati di serie C2 (1978-83) e 22 campionati di serie D.\nNella sua bacheca sono presenti due titoli nazionali giovanili (Juniores \"Berretti\" 1975-76 e 1977-78) e numerosi titoli regionali.\nRugby.\nEsistono inoltre realt\u00e0 storiche e radicate nel territorio come la societ\u00e0 Conegliano Rugby, che ha partecipato nelle stagioni scorse al campionato di serie A e di serie B. Ad oggi mantiene un'attenzione particolare per il settore giovanile e per l'aspetto formativo legato allo sport che ne deriva.\nJudo.\nAnche il Judo Club Conegliano \u00e8 una societ\u00e0 ormai radicata profondamente nella realt\u00e0 cittadina, presente fin dal 1969, gestito dal campione mondiale di Judo Bruno Carmeni.\nBaseball.\nConegliano vanta tra le varie discipline sportive anche il Baseball; dal 1971 infatti \u00e8 presente nel territorio la societ\u00e0 \"Baseball Club Conegliano\" militante nel campionato di serie C1. Nella sua storia, il Baseball Conegliano, ha vinto ben 6 titoli di Serie C e un titolo di Campione Italiano Giochi della Giovent\u00f9, nel 1976\nBasket.\nAnche il Basket \u00e8 presente nel territorio con la Vigor Basket societ\u00e0 ormai radicata profondamente nella realt\u00e0 cittadina, presente fin dai primi anni 80, la cui prima squadra disputa il Campionato Nazionale DNC.\nCiclismo.\nPer due volte Conegliano \u00e8 stata sede di arrivo di una tappa del Giro d'Italia, la prima nel 1977, vinta da Pierino Gavazzi, l'ultima nel 2002 vinta da Mario Cipollini.\nNuoto.\nHa da sempre dato lustro alla citt\u00e0 di Conegliano la squadra di Nuoto Ranazzurra, con i propri atleti vincitori ogni anno di titoli italiani, europei e partecipazioni mondiali. Da ricordare tra i tanti Alberto Collodel, Luca Ceschin, Luca Artiglia, Matteo Sech, Marco Pistorello, Gianluca Pase, Eva Bernardi, Giulia Brunetta e Martina Zanardo. Ognuno di loro ha vinto almeno un titolo italiano, e vantano partecipazioni con la Nazionale Italiana Nuoto in campionati Europei e Trofei Mondiali.\nPallavolo.\nPer la pallavolo maschile Conegliano milita in serie D con la Kastel Conegliano, societ\u00e0 nata nel 1970 con il nome di \u201cUS MDG\u201d. Nella sua storia la Kastel ha militato anche in serie B.\nRally.\nLa citt\u00e0 ha ospitato anche le edizioni 1984 e 1986 del Rally della Marca, di cui in giugno ospiter\u00e0 dopo 35 anni l'edizione 2021: la gara sar\u00e0 valida per il Campionato italiano Wrc."}
{"id": "22836", "revid": "1543377", "url": "https://it.wikipedia.org/wiki?curid=22836", "title": "Valdobbiadene", "text": "Valdobbi\u00e0dene (\"Valdobi\u00e0den\" in veneto) \u00e8 un comune italiano di abitanti della provincia di Treviso in Veneto.\nStoria.\nL\u2019origine dell\u2019insediamento umano nel territorio dell\u2019odierna Valdobbiadene risale a circa quarantamila anni fa: sono stati infatti rinvenuti numerosi manufatti che attestano una continuativa presenza umana dall\u2019et\u00e0 musteriana all\u2019et\u00e0 del bronzo. Paolo Diacono, nella sua \"Historia Langobardorum\" accenna al paese natale di San Venanzio Fortunato chiamandolo \"Duplavilis\". Da questo (che indicava, probabilmente, due ramificazioni del Piave-\"Plavis\") dovrebbe essere derivato l'attuale toponimo che, in passato detto \"Val di Dobiadene\", indicava un po' tutta la regione limitrofa.\nI primi reperti risalgono all'et\u00e0 preistorica e all'epoca romana. Nonostante la loro scarsit\u00e0, appare abbastanza sicuro che questa zona fosse civilizzata, cosa favorita dalla presenza di importanti citt\u00e0 quali Asolo, Feltre e Belluno. Altre testimonianze al riguardo possono essere ricavate persino dagli stessi toponimi. Per trovare documenti collocabili storicamente, dobbiamo attendere l\u2019anno 1116, quando l\u2019Imperatore Enrico V, arrivato a Treviso per risolvere le solite controversie delle comunit\u00e0 cittadine e rurali, ricevette in udienza straordinaria i rappresentanti \u201cnotabili\u201d del territorio e ne defin\u00ec in via permanente i confini. Il paese viene percorso da lotte continue e, circa quarant\u2019anni pi\u00f9 tardi, passa in soggezione a Treviso fino alla data del 1178, dopo la quale viene occupato dagli Ezzelini fino al 1260, quando torna sotto la giurisdizione di Treviso. Percorso costantemente da lotte e depredazioni, intorno alla met\u00e0 del XIV secolo cade sotto la dominazione veneziana: si pose cos\u00ec fine alla feudalit\u00e0 e, pur nel rispetto del potere politico della Serenissima, Valdobbiadene, divisa nelle sue quindici comunit\u00e0 rurali (cd. \u201cRegole\u201d), ottiene una parvenza di autonomia con l\u2019autogoverno dei Merighi, uomini democraticamente eletti in seno ai capi-famiglia. Con l\u2019arrivo di Napoleone e poi, con la dominazione austriaca, le Regole spariscono e sorgono i Comuni, prima tre, poi due: Valdobbiadene, San Pietro di Barbozza e Bigolino, che sopravvive solo qualche anno (pi\u00f9 tardi anche San Pietro di Barbozza verr\u00e0 inglobato nel Comune di Valdobbiadene). La borghesia nascente fatta di mercanti, notai, proprietari terrieri che hanno acquisito le terre della nobilt\u00e0 veneziana e che hanno nelle mani il potere politico, abbelliscono la piazza di palazzi. Si sviluppa l\u2019industria serica, ad opera della famiglia Piva. Durante la I guerra mondiale il territorio \u00e8 bersaglio di pesanti bombardamenti e viene evacuato.\nNel 1929 i territori del soppresso comune di San Pietro di Barbozza furono aggregati a Valdobbiadene.\nNel maggio 1945 successe un grave fatto di sangue ricordato come eccidio di Valdobbiadene, l'esecuzione sommaria di circa 50 prigionieri di guerra da parte di fazioni dissidenti e disertori partigiani.\nSimboli.\nLo stemma, approvato dal r.d.l. 25 settembre 1929, non ha nulla a che vedere con tradizioni o fatti storici, ma \u00e8 una pura invenzione novecentesca: riporta una raffigurazione della dea Diana ispirata a una statuetta bronzea rinvenuta a Concordia Sagittaria nel 1926. Si tratta di una divinit\u00e0 particolarmente venerata nel Veneto precristiano come protettrice di boschi, montagne e acque, elementi che tuttora caratterizzano il territorio del comune.\nMonumenti e luoghi d'interesse.\nAree naturali.\nAlberi monumentali.\nNel territorio comunale sono presenti ben 6 alberi monumentali dei 16 dislocati in provincia di Treviso e ricompresi nella lista di circa 22.000 alberi tutelati dalla guardia forestale.:\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nNel comune sono presenti istituzioni prescolastiche, scolastiche primarie e secondarie di primo grado. La scuola secondaria di secondo grado di una certa rilevanza per la citt\u00e0 \u00e8 l'Istituto Istruzione Superiore (I.S.I.S.S.) \"G. Verdi\", che ospita gli indirizzi: liceo, tecnico e professionale.\nGeografia antropica.\nFrazioni.\nLo statuto comunale riconosce lo \"status\" di frazione alle seguenti localit\u00e0.\nEconomia.\nAgricoltura.\nValdobbiadene, la vicina Conegliano e le loro colline sono considerate le citt\u00e0 del vino Prosecco di Conegliano-Valdobbiadene e, in particolare, della tipologia Superiore di Cartizze.\nValdobbiadene \u00e8 inoltre inserito nel circuito \"Citt\u00e0 del Vino\" ed \u00e8 da oltre quarant'anni la sede della \"Mostra Nazionale degli Spumanti\", ora \"Forum Spumanti d'Italia\".\nInfrastrutture e trasporti.\nFra il 1913 e il 1931 Valdobbiadene rappresent\u00f2 il capolinea settentrionale della Tranvia Montebelluna-Valdobbiadene, che rappresent\u00f2 al tempo un importante strumento di sviluppo per l'economia della zona.\nSport.\nDal 2014 \u00e8 fulcro operativo del Rally della Marca, famosa competizione rallystica che ha sede storica a Treviso.\n\u00c8 punto di partenza e arrivo della \"Prosecco Cycling Classic\", gara di ciclismo che si svolge su un anello attraverso i colli del Trevigiano.\nNel 2009 \u00e8 stata punto di arrivo della terza tappa (Grado - Valdobbiadene) del Giro d'Italia 2009. Anche nel 2015 \u00e8 stata citt\u00e0 di arrivo della 14\u00aa tappa cronometro (Treviso-Valdobbiadene), una delle pi\u00f9 lunghe della storia del Giro. Anche nel 2020 \u00e8 stata citt\u00e0 di arrivo della 14\u00aa tappa (prova a cronometro Conegliano-Valdobbiadene)."}
{"id": "22837", "revid": "508036", "url": "https://it.wikipedia.org/wiki?curid=22837", "title": "Scuola enologica di Conegliano", "text": "La scuola enologica \u00e8 un istituto di scuola media superiore di Conegliano, una delle undici d'Italia in cui si studia l'enologia.\nStoria.\nL'I.S.I.S.S. \"G.B.Cerletti\" di Conegliano, storicamente conosciuto come la Scuola Enologica, fu istituito nel 1876, la prima in Italia. La sede fu istituita a Conegliano in quanto luogo di produzione, insieme a Valdobbiadene, del vino Prosecco. Nello stesso periodo sono state fondate analoghe istituzioni in altre citt\u00e0 note per la loro produzione vinicola, quali San Michele all'Adige (1874), Avellino (1879), Alba (1881) e successivamente Asti, Catania, Cividale del Friuli, Locorotondo, Marsala, Roma, Siena. A dirigerla fu chiamato l'ingegner Giovanni Battista Cerletti, al quale la scuola \u00e8 oggi intitolata.\nSituata dapprima nel centro cittadino, fu spostata nella sede attuale nel 1924, dotata di attrezzati laboratori e di un ampio terreno retrostante, adibito alle tecniche sperimentali di coltivazione della vite.\nComprendendo tutte le specializzazioni, attualmente conta pi\u00f9 di 1200 allievi (con la sede distaccata dell IPSAA \"Corazzin\" di Piavon di Oderzo - TV). \nNell'area dell'istituto \u00e8 stato creato il Campus di Conegliano dell'Universit\u00e0 di Padova sede del corso di laurea triennale in Scienze e Tecnologie Vitivinicole ed Enologiche e del CIRVE. \u00c8 inoltre sede del Centro di ricerca per la viticoltura (VIT) del CRA.\nCollegamenti esterni.\nSito ufficiale della scuola"}
{"id": "22838", "revid": "1005847", "url": "https://it.wikipedia.org/wiki?curid=22838", "title": "Scuola secondaria di secondo grado in Italia", "text": "La scuola secondaria di secondo grado \u00e8, nell'ordinamento scolastico italiano, il secondo ciclo di studi dell'obbligo. Lo studente vi accede dopo aver conseguito il diploma di compimento del 1\u00b0 Ciclo d'Istruzione, con possibilit\u00e0 di scegliere a quale istituto iscriversi.\nGli istituti superiori hanno durata quinquennale, solitamente suddivisa in primo biennio comune, secondo biennio e ultimo anno; lo studente compie tale ciclo di studi generalmente dall'et\u00e0 di 14 anni fino a 18. Al termine del percorso scolastico viene sostenuto l'esame di maturit\u00e0, con il rilascio del diploma; il titolo consente l'iscrizione all'universit\u00e0.\nStoria.\nL'unit\u00e0 d'Italia.\nIl liceo che venne creato per primo fu il \"classico\", fondato nel 1859 e limitato inizialmente al solo Regno di Sardegna, quindi, con l'unificazione, fu esteso a tutta l'Italia. L'organizzazione era questa: gli alunni, dopo aver frequentato la scuola elementare (che all'epoca era quadriennale), frequentavano per cinque anni il ginnasio e per tre anni il liceo; all'epoca questa scuola veniva denominata \"Ginnasio Liceo\".\nNel 1911, per rinnovare e modernizzare il sistema liceale italiano, venne creato il liceo moderno, e chi aveva frequentato i primi tre anni di ginnasio poteva poi optare per il quarto ginnasio classico o per il quarto ginnasio moderno. Nel 1923 il Ministro della pubblica istruzione fece un'altra riforma, in cui il liceo moderno veniva abolito, e al suo posto venivano creati il liceo scientifico e il liceo femminile che in s\u00e9guito verr\u00e0 abolito. Infine, nel 1952, ci fu un'altra riforma, in cui venivano apportate alcune modifiche negli orari delle materie del liceo classico. Negli anni Settanta vennero creati i primi licei artistici.\nProgetto Brocca (1988-1992).\nIl progetto Brocca, dal nome del sottosegretario italiano alla pubblica istruzione Beniamino Brocca, \u00e8 uno studio per la revisione del sistema scolastico italiano effettuato a cavallo fra gli anni 80 e 90.\nIstituita nel 1988, la Commissione Brocca ricevette dall'allora Ministro della pubblica istruzione Giovanni Galloni il mandato di rivedere i programmi dei primi due anni della secondaria superiore, in vista del prolungamento dell'istruzione obbligatoria al sedicesimo anno d'et\u00e0. L'anno successivo, con il nuovo ministro Sergio Mattarella, si ebbe il primo esito concreto della commissione, cio\u00e8 l'elaborazione dell'area comune del biennio. Ricostituita nel 1990 dal ministro Gerardo Bianco, nel 1991 il mandato della Commissione fu esteso ai piani di studio del triennio. Nel 1992, durante il dicastero di Riccardo Misasi, i lavori si conclusero.\nIl progetto prevedeva 17 indirizzi di studio, e molti di essi sono rimasti attivi fino alla riforma Gelmini.\nIndirizzi liceali:\nIndirizzi tecnici e professionali:\nLa riforma Berlinguer.\nLa successiva riforma Berlinguer prevedeva una generale riorganizzazione della scuola italiana; venne varata dal Ministro della pubblica istruzione del primo governo Prodi, ed ex-rettore dell'Universit\u00e0 di Siena, Luigi Berlinguer. Prima ancora di entrare in vigore, tale riforma \u00e8 stata interamente abrogata dalla legge 28 marzo 2003 n. 53, pi\u00f9 nota come riforma Moratti, sicch\u00e9 il nuovo disegno scolastico deciso da Berlinguer non ha mai trovato applicazione concreta.\nQuesta riforma avrebbe abolito la suddivisione di scuole elementari, medie e superiori sostituendo il tutto con una struttura basata sui \"cicli\". Erano previsti sei anni di ciclo primario (o di base) per i bambini dai 6 ai 12 anni e altri sei anni di ciclo secondario per i ragazzi dai 12 ai 18 anni. La riforma inoltre avrebbe portato l'obbligo scolastico a 15 anni (allora l'obbligo era fermo alla terza media, mentre oggi \u00e8 stato portato a 16 anni ad opera del ministro Fioroni); era inoltre previsto un nuovo tipo di obbligo, quello alla formazione professionale che sarebbe durato fino ai 18 anni.\nIl ciclo primario seiennale sarebbe stato suddiviso in tre bienni; la scuola di base sarebbe nata dalla fusione delle vecchie elementari e medie; molto si puntava sulla riduzione del numero di materie e su un minor numero di insegnanti per classe rispetto al vecchio modello delle scuole medie.\nEra previsto un ciclo secondario seiennale, articolato in sei aree, in cui sarebbero confluite tutte le vecchie scuole medie superiori:\nDopo un primo anno introduttivo, comune a tutti gli indirizzi, nel successivo biennio ancora molte materie sarebbero state in comune per permettere allo studente di capire quale indirizzo scolastico fosse migliore per lui e per facilitare il passaggio da un indirizzo all'altro. Al termine del primo triennio, che concludeva l'obbligo, era previsto un esame introduttivo al triennio finale. Al termine dell'intero corso, era previsto l'esame di Stato per conseguire il diploma.\nUn altro cambiamento era la possibilit\u00e0 per lo studente in possesso di una licenza media di non proseguire il proprio corso di studi, con l'obbligo per\u00f2 ad una formazione professionale fino ai 18 anni al termine dei quali bisognava comunque conseguire un diploma.\nLa riforma non \u00e8 mai entrata in vigore; dall'anno scolastico 2003-2004 \u00e8 in vigore la legge 28 marzo 2003 n. 53 detta anche riforma Moratti, che ha ridisegnato in modo diverso l'intero sistema scolastico.\nLe scuole superiori prima della riforma Moratti.\nle scuole superiori si rifacevano ancora alla riforma del 1923 del ministro Giovanni Gentile e si dividevano essenzialmente in cinque grandi rami:\nI licei veri e propri, senza quindi contare le sperimentazioni Brocca, si dividevano in: \nIl liceo artistico aveva, in origine, una durata di soli quattro anni e dava accesso, dopo tale periodo, solamente all'Accademia di belle arti. Con l'introduzione di un quinto anno integrativo venne poi permesso l'accesso a tutte le facolt\u00e0 universitarie. L'accesso all'Accademia di belle arti e alla Facolt\u00e0 di Architettura poteva comunque avvenire con il conseguimento del diploma al quarto anno, in virt\u00f9 di una divisione, dopo il secondo anno di liceo, in sezioni relative a questi specifici indirizzi.\nLa durata dei corsi era di due o tre anni (poi unificati a tre anni), al termine dei quali lo studente acquisiva una qualifica professionale; dopodich\u00e9 poteva scegliere di proseguire gli studi con il biennio successivo (istituito alla fine degli anni Settanta del XX secolo), al termine del quale lo studente consegue il diploma e con esso la possibilit\u00e0 di accedere a qualsiasi facolt\u00e0 universitaria.\nA questi ordini di scuole si aggiungeva l'istituto magistrale, introdotto dalla riforma Gentile, che aveva lo scopo di preparare il personale docente della scuola elementare. La durata originaria del corso era di quattro anni con accesso alla facolt\u00e0 universitaria di Magistero. Anche in questo caso era stato successivamente introdotto negli anni Settanta del XX secolo un quinto anno integrativo per permettere l'accesso a tutte le facolt\u00e0 universitarie. Con l'introduzione dell'obbligo di laurea per il personale docente della scuola primaria (ex-materna ed elementare) gli istituti magistrali si sono riconvertiti in varie forme. Oggi sono diventati, a tutti gli effetti, licei delle scienze sociali. L'istruzione artistica era rappresentata dagli istituti d'arte (arte applicata) e dai licei artistici (arte accademica).\nL'accesso a tutte le facolt\u00e0 universitarie per tutte le scuole secondarie di secondo grado quinquennali fu consentito solo dal 1969 (prima era consentito solo ai soli diplomati del liceo classico ed a singole facolt\u00e0 per tutte le altre scuole superiori).\nLa riforma Moratti.\nLa riforma Moratti prevedeva tre percorsi ben distinti, uno liceale e tecnico, e l'altro professionale, gestito a livello regionale:\nLa riforma prevedeva una durata liceale quinquennale (due bienni e un quinto anno) e quadriennale per l'istituto professionale (con eventuale quinto anno integrativo).\nGli interventi di Fioroni.\nNel 2006, il ministro Giuseppe Fioroni abol\u00ec la riforma Moratti procedendo - inoltre - ad ulteriori modifiche:\nLe innovazioni proposte furono applicate a partire dall'anno scolastico 2007-2008.\nLa riforma Gelmini.\nNell'autunno 2008, il Consiglio dei ministri ricevette da Mariastella Gelmini le principali linee su cui orientare la riforma scolastica.\nQuest'ultima, iniziata durante l'anno scolastico 2010-11, \u00e8 entrata a pieno regime solamente nel 2014-15. Non sono mancate proteste - da parte di scuole superiori ed istituti universitari - sfociate in scioperi e occupazioni.\nIl programma ristruttura il sistema formativo in:\nIl ruolo dell'orientamento nella scelta.\nNel corso del terzo anno di Scuola Secondaria di 1\u00b0 grado, allo studente vengono fornite indicazioni, dal corpo docenti, su quale istituto Secondario di 2\u00ba grado scegliere (attualmente divisi in liceo, istituto tecnico e professionale). Per agevolare la scelta, le scuole superiori organizzano apposite giornate in cui \u00e8 possibile la visita, definite \"open day\".\nDurante il percorso di studi, allo studente \u00e8 inoltre concessa la facolt\u00e0 di cambiare istituto per trasferirsi a un altro; l'inserimento in un nuovo indirizzo di studi richiede, talvolta, esami o colloqui integrativi (dettati da ragioni didattiche).\nOrdinamento attuale.\nLiceo\nIstituto tecnico\nIstituto professionale\nCome disposto dal D.P.R. n. 323/1998 (del 23 luglio 1998), nel corso del triennio conclusivo lo studente - in base alla media delle valutazioni riportate a fine anno - riceve dei crediti, il cui totale concorrer\u00e0 a formare il voto conclusivo dell'esame di maturit\u00e0.\nCredito scolastico.\nIl d.lgs. 13 aprile 2017, n. 62 ha sostituito il precedente ordinamento circa l'assegnazione del credito scolastico. Esso stabilisce una tabella di conversione, basata sulla media dei voti riportati dallo studente nello scrutinio finale. Il punteggio, rapportato alla valutazione stessa, prevedeva un minimo di 4 punti ed un massimo di 8 per il terzo e quarto anno di studi: nel quinto, il punteggio veniva innalzato da 5 a 9.\nAll'attribuzione del credito possono inoltre concorrere altre attivit\u00e0 formative compiute dallo studente, come tirocini e certificazioni sportive o linguistiche.\nEsame di riparazione/debito formativo.\nL'esame di riparazione, nato negli anni '20, consisteva in uno o pi\u00f9 esami che lo studente doveva sostenere - per accedere all'anno scolastico successivo - in materie nel cui scrutinio finale aveva riportato insufficienze. Furono aboliti nel 1995, dal ministro Francesco D'Onofrio, per essere sostituiti dal \"debito formativo\".\nQuest'ultimo sistema prevedeva che l'insufficienza riportata andasse colmata entro l'anno scolastico seguente, sebbene il mancato risanamento non inficiasse il regolare percorso di studi. Nel 2007, in seguito alle riforme di Fioroni, esso fu abolito.\nSospensione del giudizio.\nLa riforma del 2007 ha istituito la \"sospensione del giudizio\", sistema che richiama in parte l'esame di riparazione. Lo studente che, nello scrutinio finale, abbia riportato una o pi\u00f9 insufficienze (fino ad un massimo di 3 o 4 discipline) deve colmarle prima dell'anno scolastico successivo per essere ammesso alla classe seguente. Agli studenti \u00e8 concessa la possibilit\u00e0 di frequentare corsi di recupero (solitamente poco dopo il termine della scuola) mentre gli esami - consistenti in prove orali o scritte - si tengono appena prima dell'inizio del nuovo anno scolastico.\nL'eventuale sospensione del giudizio non influisce sull'assegnazione del credito scolastico.\nOrgani scolastici.\nAssemblea d'istituto.\nL'assemblea d'istituto \u00e8 la riunione di tutti gli studenti che rappresenta un momento di confronto e di discussione tra essi, avente come scopo l'approfondimento dei problemi della scuola e della societ\u00e0. \u00c8 regolata dal Testo Unico D.Lgs 297/94 che sancisce il diritto per gli studenti di un istituto di riunirsi un giorno al mese con l'esclusione dell'ultimo mese di lezione per un massimo di quattro volte.. L'assemblea \u00e8 stata istituita con i cosiddetti \"Provvedimenti Delegati sulla scuola\" del 1973-1974. In caso gli studenti ne ravvisino la necessit\u00e0, ulteriori assemblee possono essere richieste in orario pomeridiano purch\u00e9 siano disponibili i locali scolastici.\nL'assemblea ha la funzione di permettere agli studenti di prendere coscienza dei problemi sociali, acuendo lo spirito critico nei confronti degli eventi d'attualit\u00e0, e di riflettere sulla vita scolastica; essa pu\u00f2, inoltre, produrre documenti da sottoporre all'attenzione del dirigente scolastico. Le modalit\u00e0 di svolgimento possono essere diverse in funzione degli spazi, di norma vengono utilizzate l'aula magna e la palestra, essendo i locali pi\u00f9 spaziosi e quindi maggiormente adatti per ospitare l'intero corpo studentesco, oltre che, qualora necessario, aule, laboratori o altri locali interni, utili per tenere gruppi pi\u00f9 ristretti. L'Assemblea di Istituto pu\u00f2, a seconda della disponibilit\u00e0 dei locali, articolarsi per classi parallele, permettendo ai diversi corsi scolastici di organizzare assemblee divise. Gli spunti di riflessione da cui far partire la discussione possono essere diversi, come la visione di un film oppure l'intervento di un insegnante o di un relatore esterno. In alcuni istituti l'Assemblea \u00e8 divisa in differenti \"comitati di dibattito\", indicati nell'ordine del giorno, e, pertanto, gli studenti hanno la possibilit\u00e0 di scegliere quale argomento seguire.\nL'assemblea pu\u00f2 essere richiesta dalla maggioranza del comitato studentesco (ove presente) o dal 10% degli studenti, anche se in molte scuole \u00e8 consuetudine: per comodit\u00e0, per\u00f2, spesso i dirigenti scolastici accordano la richiesta anche solo dei rappresentanti d'istituto. \u00c8 inoltre necessario definire un ordine del giorno che verr\u00e0 discusso nelle ore di assemblea. Ai dirigenti scolastici \u00e8 esclusivamente affidato il compito di collaborare con i rappresentanti d'istituto per garantire la sicurezza degli studenti e il rispetto del regolamento, adottando le misure necessarie per assicurare il corretto svolgimento dell'assemblea o sospendendola qualora ci\u00f2 non sia possibile.\nRappresentanti d'istituto.\nCon il termine rappresentanti d'istituto si indicano i membri del Consiglio d'Istituto eletti dalla componente genitori, dalla componente del personale ATA e dalla componente studenti.\nIl loro numero varia a seconda delle dimensioni della popolazione studentesca: nel caso in cui essa sia pari o inferiore a 500, i rappresentanti di studenti e genitori sono 3 ciascuno; superiore a 500, sono 4 ciascuno. Nella Scuola Secondaria di 1\u00ba grado i posti non assegnati agli studenti vengono assegnati ai genitori, la cui componente ha quindi rappresentativit\u00e0 doppia.\nI rappresentanti d'Istituto sono eletti attraverso il sistema proporzionale nei mesi di ottobre o novembre e rappresentano la propria componente anche nei confronti del dirigente scolastico, di cui spesso rappresentano la contro parte nelle questioni che vedono contrapposti studenti e docenti.\nConsiglio d'istituto.\nIl Consiglio d'istituto \u00e8 un organo collegiale formato dalle varie componenti interne alla scuola e si occupa della gestione e dell'amministrazione trasparente degli istituti scolastici pubblici e parificati statali italiani. Tale organo elabora e adotta atti di carattere generale che attengono all'impiego delle risorse finanziarie erogate dallo Stato, dagli Enti pubblici e privati. In esso sono presenti rappresentanti dei docenti, dei genitori, del personale ATA e, nelle scuole superiori, degli studenti. Il dirigente scolastico ne fa parte come membro di diritto.\nOgni rappresentanza viene eletta all'interno della sua componente mediante consultazioni elettorali regolarmente effettuate all'interno dell'Istituto. Il mandato \u00e8 triennale per i membri docenti, ATA e genitori. Il mandato \u00e8 invece annuale, nelle scuole superiori, per gli studenti. La presidenza del Consiglio d'Istituto spetta ad un genitore eletto da tutte le componenti del Consiglio con votazione segreta.\nEssere in carica per il ruolo preclude automaticamente la partecipazione o la candidatura alle altre carica di rappresentanza.\nGiunta esecutiva.\nLa giunta esecutiva \u00e8 eletta in seno al consiglio di istituto ed \u00e8 presieduta dal dirigente scolastico; ogni componente esprime la sua rappresentanza.\nNelle scuole secondarie di primo grado essa \u00e8 composta da un docente, un impiegato amministrativo o tecnico o ausiliario, da due genitori (membri eletti); dal dirigente scolastico e dal direttore dei servizi generali e amministrativi (membri di diritto).\nNella scuola secondaria di secondo grado la giunta ha un solo rappresentante dei genitori e anche un rappresentante degli studenti.\nAssume i compiti preparatori ed esecutivi del consiglio d'istituto: propone il programma annuale (o bilancio preventivo) e il conto consuntivo, prepara i lavori del consiglio e cura l'esecuzione delle relative delibere. Il consiglio di istituto tuttavia resta l'unico organo deliberante all'interno della scuola in cui sono presenti tutte le componenti della comunit\u00e0 educativa.\nAssemblea di classe.\nL'assemblea di classe \u00e8 un organo collegiale della scuola italiana, presente nella scuola secondaria di secondo grado. L'Assemblea di Classe riunisce tutti gli alunni di una singola classe per discutere i problemi interni alla stessa o al singolo Istituto. Essa pu\u00f2 essere convocata dai Rappresentanti di classe fino ad un massimo di due ore scolastiche mensili.\nNonostante spesso per prassi alle classi venga lasciata facolt\u00e0 di riunirsi a porte chiuse, in base al comma 8 dell'art. 13 del Testo Unico sull'istruzione, all'assemblea di classe o di istituto possono assistere, oltre al preside od un suo delegato, i docenti che lo desiderino, soprattutto per motivi di sicurezza.\nRappresentante di classe.\nIl rappresentante di classe, istituito dai Provvedimenti Delegati sulla scuola del 1973, ha la funzione di rappresentare i genitori o gli studenti di una classe presso il consiglio di classe. Nelle scuole italiane, partendo da quelle per l'infanzia (nido d'infanzia e scuola infantile) fino a quella primaria, ha la funzione di rappresentare i soli genitori e ne viene eletto uno per sezione o per classe. Nelle scuole secondarie di primo grado i rappresentanti dei genitori all'interno di una classe aumentano da uno a quattro nel rispettivo consiglio di classe. Nel consiglio di classe di scuola secondaria di secondo grado i rappresentanti dei genitori passano da quattro a due, integrati da due rappresentanti degli studenti eletti in ogni classe i quali possono richiedere ai docenti mensilmente due ore per svolgere l'assemblea di classe qualora si renda necessario.\nConsiglio di classe.\nIl consiglio di classe \u00e8 un organo collegiale della scuola italiana, formato dal corpo docente della classe, dal dirigente scolastico, dai rappresentanti degli studenti (ove previsti) e dal/dai rappresentante/i dei genitori. Esso ha il compito di formulare proposte al Collegio Docenti relative all'azione educativa e didattica e agevolare il rapporto tra docenti, genitori e studenti. Con la sola presenza dei docenti ha competenza riguardo alla realizzazione del coordinamento didattico e dei rapporti interdisciplinari e alla valutazione periodica e finale degli alunni.\nCollegio dei docenti.\nIl collegio dei docenti \u00e8 un'istituzione deliberante della scuola italiana, istituito con il D.P.R. 416 31 maggio 1974, articolo 4, allegato ai Provvedimenti Delegati sulla scuola. Il collegio dei docenti \u00e8 composto da tutti i docenti in servizio ed \u00e8 presieduto dal dirigente. Quest'ultimo si incarica anche di dare esecuzione alle delibere del Collegio. Si riunisce in orari non coincidenti con le lezioni, su convocazione del dirigente scolastico o su richiesta di almeno un terzo dei suoi componenti, ogni volta che vi siano decisioni importanti da prendere.\nAl collegio dei docenti competono le decisioni relative alla didattica:\nConsulta provinciale.\nLa consulta \u00e8 un organo che raccoglie al suo interno due rappresentanti (diversi dai rappresentanti d'Istituto) per ogni scuola della provincia. Dispone di fondi propri, destinati all'utilizzo degli studenti. Pu\u00f2 anche essere un ottimo modo per creare una rete di studenti organizzata e dare vita ad un dialogo costruttivo tra le varie scuole di uno stesso territorio.&lt;br&gt;Decide i modi e le riunioni tramite un proprio regolamento oppure tramite decisione dell assemblea plenaria.&lt;br&gt;\nI rappresentanti della consulta vengono eletti ogni due anni dagli studenti, durante le elezioni dei rappresentanti di Istituto e con le stesse modalit\u00e0."}
{"id": "22839", "revid": "125413033", "url": "https://it.wikipedia.org/wiki?curid=22839", "title": "Scuola secondaria di primo grado in Italia", "text": "La scuola secondaria di primo grado, comunemente detta scuola media o, pi\u00f9 raramente, scuola media inferiore, nell'ordinamento scolastico italiano, rappresenta il secondo livello del primo ciclo di studio dopo le elementari dell'istruzione obbligatoria.\nDura tre anni, dagli 11 ai 14 anni, salvo eccezioni derivate dall'avere iniziato la scuola elementare un anno prima. Segue la scuola primaria, comunemente detta \"scuola elementare\", e precede la scuola secondaria di secondo grado, comunemente detta \"scuola superiore\" o, pi\u00f9 raramente, \"scuola media superiore\". Per poter accedere alla scuola secondaria di secondo grado \u00e8 dunque necessario completare la scuola primaria e secondaria di primo grado, e inoltre occorre superare l'esame di Stato conclusivo del primo ciclo di istruzione.\nScuole inferiori.\nLegge Casati.\nLa legge Casati (15 novembre 1859) modific\u00f2 il ciclo secondario d'istruzione, istituendo due percorsi ben distinti, entrambi proseguimenti diretti della scuola primaria:\nRiforma Gentile.\nCon la riforma Gentile del 1923 venne riformato ulteriormente il ciclo secondario inferiore, che comprendeva:\nL'accesso al ginnasio, all'istituto tecnico e all'istituto magistrale era subordinato al superamento di un esame di ammissione. Superati i primi quattro anni di questi tre corsi era anche possibile sostenere l'esame di ammissione al liceo scientifico.\nA parte qualche ritocco che riguard\u00f2 tutte le scuole italiane negli anni trenta (cultura fascista, cultura militare, educazione fisica, etc), l'impianto gentiliano rimase sostanzialmente invariato fino al 1940. Di seguito, gli orari ministeriali originali del 1923:\nScuola media.\nLa scuola media fu istituita con la riforma Bottai nel 1940. Essa unificava i primi tre anni del ginnasio, dell'istituto tecnico inferiore e dell'istituto magistrale inferiore, ossia le tre scuole medie inferiori che, all'epoca, consentivano il proseguimento degli studi. Vi si accedeva dopo il superamento dell'esame di licenza elementare e dopo il superamento dell'esame di ammissione. Il latino rimaneva un insegnamento obbligatorio, come nelle suddette tre scuole precedenti.\nIl programma di studi era basato sul vecchio ginnasio (italiano, latino, storia, geografia, etc), ma prevedeva anche lo studio delle scienze naturali, come nell'istituto tecnico, della musica e del disegno, come nel vecchio istituto magistrale. Mancava sorprendentemente la lingua straniera (in quanto i programmi furono compilati durante la campagna di acceso nazionalismo voluta dal regime fascista nei mesi che precedettero l'entrata in guerra dell'Italia) gi\u00e0 presente in tutte e tre le precedenti scuole, che sar\u00e0 reinserita nel dopoguerra.\nLa riforma Bottai mirava ad allentare il rigido sistema selettivo previsto dalla riforma Gentile. Fu l'unica applicazione concreta di quanto previsto nella \"Carta della scuola\", un progetto complessivo di riforma approvato nel 1939 dal Gran consiglio del fascismo e finalizzato a \"fascistizzare\" la scuola italiana. Fu mantenuto l'esame di ammissione, eredit\u00e0 della riforma Gentile; chi non lo superava doveva completare l'obbligo scolastico, fino a 14 anni, nella scuola di avviamento professionale.\nIl terzo anno era completato da un esame di Stato comprendente prove scritte e orali. Per il latino erano previste ben due prove scritte, una traduzione dall'italiano al latino e una traduzione dal latino all'italiano. Nel 1959 una riforma elimin\u00f2 la traduzione dall'italiano al latino.\n \nScuola media unica.\nRiforma del 1963.\nDal primo ottobre del 1963 tutte le scuole medie inferiori furono unificate sotto un unico modello, denominato scuola media unificata. Ci\u00f2 comport\u00f2 la scomparsa della precedente scuola media, della scuola di avviamento professionale, dei corsi inferiori di istituti d'arte e quelli dei conservatori musicali, nonch\u00e9 del terzo ciclo delle scuole elementari (classi sesta, settima e ottava) istituito dai programmi ministeriali pubblicati con D.P.R. 503/1955 e dalla successiva riforma dell'ordinamento didattico delle scuole elementari di cui alla legge 1245/1957..\nIl programma ministeriale prevedeva 25 ore settimanali al primo anno, con l'opzione di seguire uno o pi\u00f9 corsi facoltativi gli anni successivi. Durante il secondo anno, per esempio, alla lingua italiana veniva accostato l'insegnamento introduttivo della lingua latina, che poteva essere poi scelta durante il terzo anno, senza la quale non ci si poteva iscrivere al liceo classico. Le altre due materie facoltative corrispondevano a un proseguimento naturale di materie precedentemente studiare. Di seguito il programma di studio ministeriale:\nRiforma del 1977.\nNel 1977 il programma di studio venne rivisitato: l'insegnamento della lingua latina fu eliminato, le applicazioni tecniche divennero educazione tecnica, resa obbligatoria e non pi\u00f9 differenziata tra maschile e femminile, e anche l'educazione musicale venne estesa a tre anni. L'orario settimanale fu cos\u00ec portato a 30 ore:\nDall'anno scolastico 2003/2004 viene introdotto l'insegnamento della seconda lingua comunitaria (francese, spagnolo o tedesco) con due ore settimanali, portando cos\u00ec il totale delle ore da 30 a 32 e in alternativa le due ore di seconda lingua comunitaria possono essere anche utilizzate per insegnare la lingua italiana agli studenti che provengono dall'estero e che conoscono poco o del tutto la lingua italiana. Nel caso in cui le due ore di seconda lingua comunitaria siano aggiunte alle ore di prima lingua straniera (solitamente inglese) oppure alle ore di italiano, si parler\u00e0 di italiano potenziato (9 ore settimanali) e quindi le ore di prima lingua straniera resteranno 3, altrimenti le ore di italiano resteranno 7 alla settimana e le ore di lingua straniera passeranno a 5 settimanali, potendosi definire lingua straniera potenziata (solitamente inglese potenziato).\nScuola secondaria di primo grado.\nRiforme Moratti (2003) e Gelmini (2009).\nLa riforma Gelmini della scuola media segue la Riforma Moratti (legge 53 del 28 marzo 2003). Con quest'ultima riforma era stata introdotta la seconda lingua comunitaria riducendo:\n- le ore di Lettere (Italiano+Storia+Geografia+Approfondimento) a 10 dalle 11 originarie: nel 2003 introduceva una nuova 'materia' nella scuola secondaria di I grado: l'Approfondimento (1 ora afferente alle Materie Letterarie), tale denominazione esisteva gi\u00e0 negli Istituti Professionali.\n- le ore di Educazione Tecnica da 3 a 2\nguadagnando cos\u00ec due ore da destinare alla seconda lingua ma provocando problemi di soprannumerariet\u00e0 tra i docenti (perdenti posto per la riduzione oraria) nonch\u00e9 difficolt\u00e0 di costituzione delle cattedre delle Materie Letterarie poich\u00e9 l'ora di Approfondimento resta di difficile assegnazione in quanto i suoi contenuti sono stabiliti dal Collegio dei docenti. Per ovviare a tale problema contenutistico, la maggior parte delle scuole hanno assegnato l'ora alla Geografia ricostituendo le due ore originarie della materia, ferma restando la diminuzione di un'ora (tuttora presente) dell'insegnamento di Lingua Italiana.\nLa Riforma Gelmini, entrata in vigore il 1\u00ba settembre 2009 ha sviluppato due diversi piani settimanali fissi, il primo a tempo normale, che comprende 30 ore settimanali, e uno a tempo prolungato, che va da un minimo di 36 a un massimo di 40 ore settimanali. \nIn alternativa all'insegnamento della seconda lingua straniera (a scelta tra Lingua francese, Lingua tedesca oppure Lingua spagnola) come gi\u00e0 introdotta dall'anno scolastico 2003/2004, la lingua inglese pu\u00f2 essere portata a 5 ore settimanali (si avr\u00e0 il cosiddetto \"inglese potenziato\") oppure in caso di alunni che provengono dall'estero e che non conoscono la lingua italiana, cos\u00ec come nel caso la conoscano poco o male, le due ore di seconda lingua comunitaria si possono usare per insegnare l'italiano agli alunni stranieri come seconda lingua e qualora fosse richiesto, le ore di italiano passerebbero a 7 settimanali (italiano potenziato: cio\u00e8 5 ore settimanali con le due in pi\u00f9 della seconda lingua comunitaria), mentre le ore di inglese resterebbero 3 alla settimana. Questa scelta per\u00f2 deve essere richiesta in sede di iscrizione alla prima classe da parte delle famiglie, infatti ogni scelta relativa all'orario settimanale e allo studio di una sola lingua straniera o di due, si applica solo se tale richiesta arriva dalla maggioranza delle famiglie che iscrivono i loro figli al primo anno di scuola media e durano per tutto il triennio fino all'esame finale di scuola media.\nIndirizzo tradizionale\nIndirizzo tempo pieno\nIndirizzo musicale\nIndirizzo tempo pieno-musicale\nEsame di Stato conclusivo del primo ciclo d\u2019istruzione (\"terza media\").\nFin dall'istituzione della scuola secondaria di primo grado, il triennio si conclude con un esame di Stato che permette di conseguire il diploma conclusivo del primo ciclo d'istruzione necessario per l'iscrizione alla scuola secondaria di secondo grado. \nL'esame \u00e8 diviso in prove scritte e una prova orale:\nPer essere ammessi all'Esame di Stato \u00e8 obbligatorio aver sostenuto le cosiddette prove nazionali INVALSI:\nLa prova nazionale perviene direttamente dal Ministero dell'istruzione, dell'universit\u00e0 e della ricerca, per tutti gli esaminandi italiani. Dall\u2019anno scolastico 2017-2018, oltre all\u2019aggiunta dell\u2019Invalsi di Lingua Inglese e la novit\u00e0 del CBT (computer based), la prova nazionale non fa pi\u00f9 media nel voto di esame di stato, pur essendo un requisito per accedervi. \nPer quanto riguarda la prova orale, la normativa prevede un colloquio pluridisciplinare con la possibilit\u00e0 per il candidato di scegliere l'argomento da cui iniziare.\nGli argomenti trattati nel colloquio devono essere contenuti del programma d'esame redatto dai singoli docenti allegato alla documentazione.\nA scelta delle sottocommissioni d'esame, che corrispondono in genere alla componente docente dei consigli di classe, \u00e8 possibile permettere ai candidati di predisporre una \"tesina\", ossia una dissertazione scritta di un percorso interdisciplinare, che coinvolge pi\u00f9 discipline.\nLa valutazione finale consiste nella media tra il voto di ammissione (che pu\u00f2 essere anche inferiore a 6) e la media dei voti delle prove d'esame.\nL'esame \u00e8 superato se la media \u00e8 almeno 6. In caso di numero decimale si arrotonda al voto successivo se la parte decimale corrisponde a 5 o pi\u00f9; altrimenti si arrotonda per difetto al voto precedente.\nEsempio: se la media finale \u00e8 7,8 il voto \u00e8 8. Se la media finale \u00e8 7,5 il voto finale \u00e8 8. Se la media \u00e8 7,3 il voto finale \u00e8 7.\nOltre alla valutazione d'esame, la sottocommissione elabora una scheda di valutazione delle competenze acquisite dal candidato, chiamato \"Certificato delle competenze\".\nL'OCSE-PISA ha analizzato nel 2003 la relazione fra voti scolastici e competenze in matematica per gli studenti quindicenni di Australia, Europa e Stati Uniti. Per l'Italia \u00e8 risultata una distribuzione dei voti omogenea nelle scuole di Nord, Centro e Sud, mentre era molto differenziata la distribuzione delle competenze misurate nell'indagine. \nLa diversit\u00e0 di competenze era nettamente maggiore per i voti pi\u00f9 bassi, mentre gli studenti con voti pi\u00f9 alti avevano competenze simili in tutto il territorio."}
{"id": "22846", "revid": "114080633", "url": "https://it.wikipedia.org/wiki?curid=22846", "title": "Gilbert Lewis", "text": "Biografia.\nFu educato a casa dai suoi genitori in stile inglese del sistema di tutoraggio. All'et\u00e0 di 24 anni si laure\u00f2 in Chimica presso l'Universit\u00e0 di Harvard. Conseguiti gli studi si trasfer\u00ec in Germania, dove rimase per due anni, dopo di che fu assunto dal governo filippino. Egli trascorse 7 anni nelle Filippine come il sovrintendente dell'Ufficio di presidenza di pesi e misure, dove trov\u00f2 dei giovani di talento interessati a fare ricerca. Questo gruppo fu riunito da Richard M. Noyes che aveva ricevuto il dottorato a Ostwald presso l'Universit\u00e0 di Lipsia. Questo centro di ricerca forn\u00ec un ambiente stimolante in cui Lewis pass\u00f2 sette anni durante i quali si impegn\u00f2 molto e fece delle ricerche sulla determinazione sistematica dei potenziali dell'elettrodo degli atomi.\nAl suo ritorno negli Stati Uniti inizi\u00f2 a lavorare al Massachusetts Institute of Technology. Egli lasci\u00f2 il Massachusetts Institute of Technology quando fu nominato presidente del Dipartimento di Chimica e Decano del Collegio di Chimica all'Universit\u00e0 della California nel 1912, posizione che mantenne per 34 anni, fino alla sua morte. Lewis credeva che un dipartimento di chimica dovesse contemporaneamente insegnare e far progredire la scienza, ricordando sempre che si deve rivolgere molta pi\u00f9 attenzione ai principi fondamentali, piuttosto che le alle applicazioni tecniche; infatti le sue lezioni erano basate soprattutto sui fondamenti della chimica piuttosto che sugli esperimenti. Durante le sue lezioni e i suoi esperimenti Lewis sceglieva di lavorare con gli studenti pi\u00f9 eccezionali piuttosto che con gli studenti medi.\nCirca nel 1902 Lewis inizi\u00f2 a utilizzare i disegni di atomi cubici nei suoi appunti delle lezioni, in cui gli angoli del cubo rappresentano le possibili posizioni degli elettroni. Nel 1916, Lewis pubblic\u00f2 una teoria su alcuni legami chimici chiamati legami covalenti (puri, polari e ionici), che sono generati da metalli che non hanno quattro o pi\u00f9 elettroni di valenza, e non raggiungono gli otto. Le ricerche di Lewis saranno pubblicate e divulgate da Irving Langmuir circa nel 1923. Questa teoria \u00e8 basata sulla disposizione degli elettroni attorno al nucleo. Lewis applic\u00f2 questa teoria prima all'idrogeno, che pu\u00f2 avere al massimo due elettroni che circondano il nucleo, il legame tra due atomi \u00e8 il risultato della condivisione di una coppia di elettroni che vengono apportati dai due atomi. Secondo Lewis, le teorie del legame covalente per l'atomo di idrogeno potevano essere valide e generalizzabili al resto degli atomi. Gli atomi con pi\u00f9 elettroni possono condividere gli elettroni di valenza per formare legami covalenti completando il loro ottetto di elettroni. Il legame covalente pu\u00f2 essere semplice se \u00e8 condivisa solo una coppia di elettroni, doppio se sono condivise due coppie di elettroni, e triplo, se sono condivise tre coppie. Ad esempio la molecola dell'idrogeno crea un legame semplice, quella del carbonio doppio e quella dell'azoto triplo. Anche tra i diversi atomi si possono formare questi legami, pur nel rispetto della regola dell'ottetto.\nGilbert Lewis, con Merle Randall, pubblic\u00f2 nel 1923 il famoso libro di termodinamica che ancora oggi rappresenta un esempio insuperato di chiarezza e rigore scientifico. Introdusse il termine fugacit\u00e0 per descrivere il comportamento di gas reali e la regola di Lewis e Randall viene utilizzata per descrivere il comportamento delle miscele ideali di aeriformi (gas) reali. Nello stesso anno elabor\u00f2 la sua famosa teoria sugli acidi e le basi. Nel 1926 Lewis coni\u00f2 il termine fotone per indicare il quanto di luce di Einstein.\nNel 1933 sfrutt\u00f2 l'elettrolisi dell'acqua normale per produrre per la prima volta l'acqua pesante, che ha un ruolo importante nella tecnologia delle centrali nucleari a fissione. Gi\u00e0 nel 1902 aveva scoperto che la chimica degli elementi dei principali gruppi poteva essere spiegata da un modello in cui gli elettroni negli atomi erano sistemati ai vertici di cubi concentrici. Dunque, nove anni prima del modello atomico di Rutherford nasceva la regola dell'ottetto.\nNonostante le numerose indagini nel campo della scienza, Lewis divent\u00f2 famoso per la sua teoria dei legami chimici e per la sua definizione di acido e di base. Non vi \u00e8 nessuno scienziato nella storia americana che ha contribuito maggiormente a tutti i settori della chimica di Gilbert Newton Lewis. Il suo pensiero era molto pi\u00f9 avanti del suo tempo e le sue teorie hanno avuto un'influenza profonda sulla chimica moderna.\nAl contrario di altri suoi contemporanei, la grandezza di Gilbert Newton Lewis non venne mai celebrata abbastanza e non ottenne mai il Premio Nobel\nLewis continu\u00f2 le sue ricerche fino alla sua morte improvvisa per un attacco di cuore il 23 marzo 1946, nel suo laboratorio, circondato dai suoi Becher e provette.\nRegola dell'ottetto.\nLa regola dell'ottetto applicata ad un atomo di ossigeno. La regola dell'ottetto \u00e8 una regola empirica introdotta da Gilbert Newton Lewis per spiegare in modo approssimato la formazione di legami chimici tra gli atomi, usabile a rigore solo per gli atomi dei gruppi principali (quelli con numerazione romana) della tavola periodica. Ci\u00f2 spiega la condizione particolare di stabilit\u00e0 di un atomo, ossia quando questo possiede il livello elettronico esterno completo.\nQuesta regola ci consente di sapere il numero di elettroni che possiede un atomo all'interno di un orbitale. Essa stabilisce che il primo orbitale non deve contenere pi\u00f9 di 2 elettroni, mentre gli orbitali successivi non devono contenere pi\u00f9 di 8 elettroni. Gli elettroni presenti nell'ultimo orbitale sono detti \"elettroni di valenza\". \nAd esempio la regola dell'ottetto stabilisce che l'ossigeno deve avere 6 elettroni di valenza, poich\u00e9 ha 8 elettroni che devono essere disposti su 2 orbitali: il primo ha 2 elettroni e il secondo ne ha 6. Sono presenti degli atomi che hanno una configurazione elettronica instabile, essi sono detti elementi di transizione, ovvero il numero dei loro elettroni di valenza pu\u00f2 variare, un esempio \u00e8 il ferro: esso pu\u00f2 avere 2 o 3 elettroni di valenza. Per sapere il numero degli elettroni di valenza di un atomo non \u00e8 necessario applicare tutte le volte la regola dell'ottetto: si pu\u00f2 cercare l'atomo sulla tavola periodica degli elementi e vedere a quale gruppo appartiene (\u00e8 indicato dal numero romano).\nStruttura di Lewis.\nLa struttura di Lewis fu ideata e intitolata in onore del chimico Gilbert Lewis. Essa si propone di rappresentare con un disegno bidimensionale la struttura di una molecola basandosi principalmente sulla regola dell'ottetto. \n\u00c8 possibile disegnare una molecola con la struttura di Lewis seguendo tre punti:\nVita privata.\nIl 21 giugno del 1912 spos\u00f2 Mary Hinckley Sheldon, figlia di un professore di Lingue romanze di Harvard. Ebbero due figli maschi, che diventarono entrambi professori di chimica, e una figlia femmina."}
{"id": "22847", "revid": "118302359", "url": "https://it.wikipedia.org/wiki?curid=22847", "title": "Joseph Black", "text": "A lui si deve la scoperta del calore latente, del calore specifico e dell'anidride carbonica. \u00c8 stato professore di medicina all'Universit\u00e0 di Glasgow. Ha condotto esperimenti sul vapore assieme a James Watt. Sono stati nominati in suo onore gli edifici di chimica all'Universit\u00e0 di Edimburgo e all'Universit\u00e0 di Glasgow."}
{"id": "22848", "revid": "121330682", "url": "https://it.wikipedia.org/wiki?curid=22848", "title": "Henry Cavendish", "text": "Biografia.\nDi famiglia aristocratica, dal 1749 al 1753 studia matematica e fisica a Cambridge. Molte delle sue scoperte nel campo dell'elettricit\u00e0 e del calore non vengono pubblicate, tuttavia i suoi contemporanei ritengono straordinari i suoi lavori (scritti ma mai pubblicati) e considerano lo stesso Cavendish un chimico e un fisico di primissimo ordine. Membro effettivo della Royal Society e consigliere del British Museum, gode di un'ottima posizione sociale. Nel 1775 progetta l'esperimento Schiehallion per tentare una misurazione della densit\u00e0 della Terra. In chimica si interessa allo studio dei gas, isola l'idrogeno, e fa un'analisi precisa dell'aria e la sintesi dell'acqua (1784). In fisica misura la costante di gravitazione universale, deducendo la densit\u00e0 media della Terra (1798) e, con Coulomb, pu\u00f2 essere considerato il fondatore dell'elettrostatica.\nCavendish era noto per la sua natura riservata e il suo carattere estremamente timido. Conduceva da solo le sue ricerche e si racconta che quando un giorno una cameriera entr\u00f2 per errore nella sua stanza, egli rimase cos\u00ec sconvolto da quella inaspettata presenza da licenziarla in tronco. In seguito fece costruire dei soppalchi per andare da una stanza all'altra della casa senza essere visto. Alcuni storici ritengono che avesse la sindrome di Asperger, ma non tutti gli studiosi concordano con tale diagnosi.\nAl suo nome \u00e8 stato intitolato un celebre laboratorio di fisica, fondato nel 1870 all'universit\u00e0 di Cambridge.\nA Cavendish \u00e8 stato intitolato il cratere Cavendish, sulla Luna, e un asteroide, 12727 Cavendish."}
{"id": "22850", "revid": "466539", "url": "https://it.wikipedia.org/wiki?curid=22850", "title": "Joseph Priestley", "text": "Biografia.\nL'infanzia.\nFiglio di un fabbricante di tessuti, per le precarie condizioni economiche della famiglia, fu affidato in tenera et\u00e0 alle cure di una zia paterna. Gi\u00e0 dall'et\u00e0 di 4 anni (conosceva a memoria tutte le domande e le risposte del catechismo) dimostr\u00f2 di possedere una notevole intelligenza pratica.\nRimase orfano di madre a nove anni.\nLa giovinezza.\nAncora ragazzo studi\u00f2 il latino, il greco, l'ebraico, il tedesco, il francese, l'italiano e antichi idiomi mediorientali utili per le forniture di materie prime dall'oriente per l'attivit\u00e0 paterna. Divenne presto professore di lingue. Comp\u00ec gli studi nel seminario calvinista di Daventry e svolse il proprio ministero in vari centri dell'Inghilterra unendo agli studi teologici e filosofici un vivo interesse per le scienze sperimentali anche come autodidatta.\nPer alcuni anni si guadagn\u00f2 da vivere come libero predicatore in contrasto con la Chiesa ufficiale inglese poich\u00e9 non credeva nella Trinit\u00e0; per questa attivit\u00e0 pat\u00ec varie traversie. Nel 1755 \u00e8 pastore nella piccola parrocchia di Needham Market e l\u00ec scrisse \u201cLa dottrina biblica del perdono\u201d. Nel 1758 si trasfer\u00ec a Nantwich e nel 1761 divenne insegnante alla Warrington Academy, nel Lancashire. Ordinato prete nel 1762, si spos\u00f2 lo stesso anno con Mary Wilkinson. Nel 1765 la sua \u201cA Chart of Biography\u201d gli fece ottenere il dottorato in legge presso l'universit\u00e0 di Edimburgo.\nIl suo pensiero.\nAlunno di David Hartley, sul piano speculativo contribu\u00ec allo sviluppo dell'empirismo lockiano. Di origine lockiana, sebbene elaborata in senso materialistico e deterministico, \u00e8 infatti la dottrina del nesso tra fenomeni psichici e fenomeni fisici, affermata da Priestley nelle \"Disquisitions Relating to Matter and Spirit\" (Disquisizioni sulla materia e sullo spirito; 1777).\nNe deriva che la psicologia si assimila alla fisiologia e, in generale, ad essere essenzialmente una psicologia associazionistica, della quale Priestley \u00e8 appunto considerato il fondatore e precursore. Proprio questo \u00e8 messo in luce nella sua opera: \"Hartley's Theory of Human Mind on the Principles of the Association of Ideas\" (La teoria hartleyana dello spirito umano, fondata sui principi dell'associazione delle idee; 1775).\nLa maturit\u00e0.\nAnche se molto noto negli ambiti accademici e scientifici, non fu mai ben accetto per le sue convinzioni religiose e politiche. A causa delle sue concezioni teologiche eterodosse (fu fautore dell'unitarismo, neg\u00f2 l'ispirazione divina delle sacre scritture, l'immacolata concezione e la remissione dei peccati) ebbe termine la sua permanenza presso Lord Shelburne. \"In teologia Priestley \u00e8 un liberale, convinto sostenitore di una lettura razionalistica delle Scritture, le quali, se correttamente interpretate, non possono contraddire i risultati a cui perviene la filosofia naturale\". Dal 1770 prese casa a Birmingham, dove fond\u00f2 un cenacolo privato, la \"Societ\u00e0 della Luna\", che contava fra i suoi membri James Watt e Erasmus Darwin, il naturalista nonno di Charles Darwin. Gli anni di Birmingham furono per Priestley i pi\u00f9 felici e produttivi della sua vita. Appartengono a questo periodo altri due volumi di esperimenti sulle \u201carie\u201d: oltre al primo volume pubblicato a Londra nel 1779, pubblic\u00f2 il secondo volume nel 1781 e il terzo nel 1786 di \u201cExperiments and observation relating to various brakes of natural philosophy; with a continuation of the observation on air\u201d.\nFatto segno dell'avversione del Governo e della Chiesa ufficiale fu oggetto ad una vera e propria persecuzione per le sue idee progressiste repubblicane (per l'appoggio alla Rivoluzione francese fu nominato \u201ccittadino\u201d dall'Assemblea Nazionale Francese e membro della Assemblee Nationale) e religiose. Dopo la distruzione della sua casa e del suo laboratorio (1791), su invito della Democratic Society di New York, nel 1794 si trasfer\u00ec nella Contea di Northumberland, Stati Uniti. Accolto con onori, sotto la protezione di Thomas Jefferson, si ritir\u00f2 in una fattoria dove visse fino alla morte il 6 febbraio 1804.\nRicevette sepoltura nel \"Riverview Cemetery\" di Northumberland, Pennsylvania.\nGli studi.\nStudi chimici.\nPubblic\u00f2 nel 1767 \"Storia e Stato attuale dell'elettricit\u00e0\" e l'opera gli procur\u00f2 la nomina a membro della Royal Society. In quell'anno si stabil\u00ec a Leeds dove cominci\u00f2 le sue ricerche chimiche.\nLe scoperte.\nNel 1772 fu nominato membro dell'Accademia francese delle scienze. Dal 1773 al 1780 fece il bibliotecario e compagno di studi di lord Shelburne, abbandonando ogni carriera ecclesiastica. In questo periodo di intensa e fruttuosa attivit\u00e0 sperimentale scopr\u00ec l'ossido di azoto, l'anidride solforosa, l'acido cloridrico e l'ammoniaca e soprattutto l'ossigeno nel 1774, che ottenne riscaldando l'ossido rosso di mercurio. Priestley per i suoi studi sui gas era solito usare una campana di vetro con cui svolgeva molti esperimenti. Ad esempio, dopo essersi procurato una bacinella contenente acqua, posizionava sopra questa la campana con all'interno una pianta e un topolino, o solo un topolino. Cos\u00ec facendo notava che quando il topolino era l'unico essere all'interno della campana questo moriva molto prima rispetto a quando vi era anche la pianta. Questo indusse Priestley a formulare la seguente teoria: la pianta produceva una sostanza che \"allungava la vita\" al topolino. Successivamente questa sostanza venne definita Ossigeno e la parola stessa contiene la parola \"geno\" il cui significato \u00e8 generare.\nIn questa scoperta fu preceduto da Karl Wilhelm Scheele che per\u00f2 non rese pubblici i suoi risultati. La scoperta di alcuni gas fu resa possibile da una nuova tecnica sperimentale ideata da Priestley stesso e consistente nel raccogliere i gas su mercurio anzich\u00e9 su acqua, nella quale gas come l'acido cloridrico e l'ammoniaca si sciolgono sfuggendo all'osservazione. Dalle sue scoperte intorno all'acqua gassata derivano i moderni \"soft drink\".\nI risultati degli studi sui gas li raccolse in \"Experiments and Observations on different Kinds of Air\" e \u201cDisquisitions relating to matter and spirit\" (Esperimenti e osservazioni sulle diverse specie di aria; 1774-1786).\nLa teoria del flogisto.\nAder\u00ec alla teoria del flogisto o \u201cprincipio di infiammabilit\u00e0\u201d secondo cui il flogisto \u00e8 responsabile di tutti i processi di combustione, calcinazione, respirazione e formazione degli acidi nonch\u00e9 dell'odore, colore e sapore dei corpi. La ricerca estenuante che svolse per cercare di dimostrare questa teoria lo portarono a perdere preziosi anni della sua vita.\nStudi sull'elettricit\u00e0.\nNel 1762 cominci\u00f2 ad interessarsi vivamente di questioni scientifiche; la conoscenza di Benjamin Franklin, avvenuta durante un viaggio a Londra, lo indusse ad interessarsi all'elettricit\u00e0, compilando una storia degli studi sui fenomeni elettrici.\nIntu\u00ec per primo la legge di Coulomb e conducendo numerosi studi sulla conducibilt\u00e0 dei materiali arriv\u00f2 alla conclusione che non solo i metalli e l'acqua conducono la corrente ma che esiste anche una relazione tra effetti elettrici e reazioni chimiche, cosa che porter\u00e0 Alessandro Volta agli studi di elettrochimica.\nIntu\u00ec la necessit\u00e0 di dare una misura alla resistenza elettrica proponendo un metodo per misurare l'impedenza che allora non si distingueva dalla resistenza.\nIpotizz\u00f2 che la forza di attrazione fra due corpi fosse inversamente proporzionali al quadrato della loro distanza.\nImportanza e modernit\u00e0.\nIn politica, in teologia e nelle scienze Priestley ebbe sempre il coraggio di andare controcorrente. Non esit\u00f2 a sfidare l'opinione pubblica, rivendicando orgogliosamente la propria indipendenza critica dalla tradizione.\nEgli abbracci\u00f2, per usare le sue parole \u201cil lato eterodosso in ogni questione\u201d.\nStudioso ed insegnante per tutta la vita, Priestley si dedic\u00f2 all'educazione dei giovani portando notevoli contributi alla pedagogia.\nConvinto sostenitore del progresso riteneva che l'umanit\u00e0 dovesse migliorare grazie ad esso.\nSosteneva che la formazione dei giovani (interess\u00f2 anche le donne) dovesse tener conto delle loro esigenze future e propose quindi materie di studio innovative (es. delle lingue moderne, della storia moderna, della legge e della costituzione inglese).\nPriestley non prese mai parte alla vita politica, tuttavia parteggi\u00f2 per i coloni americani nella loro guerra d'indipendenza e fu addirittura nominato \u201ccittadino\u201d per il contributo dato in difesa delle idee della Rivoluzione francese.\nFerreo sostenitore della tolleranza religiosa, si fece portavoce dei diritti dei cittadini inglesi dissidenti dopo che il parlamento inglese aveva varato una serie di provvedimenti (Tests and Corporation Acts) per limitare i diritti civili dei dissidenti religiosi (come ad esempio rivestire cariche pubbliche, servire nelle forze armate, etc..)\nIn \u201cEssay on first principles of government\u201d 1768, afferma la necessit\u00e0 di limitare l'ingerenza dello stato sulla libert\u00e0 individuale, affermando la separazione fra sfera privata e sfera pubblica.\nPriestley sostenne che lo scopo principale dello stato fosse quello di promuovere il bene e la felicit\u00e0 degli uomini.\nFu a seguito di queste affermazioni che Thomas Jefferson, suo amico, fece s\u00ec che il perseguimento della felicit\u00e0 fosse sancito dalla Costituzione Americana tra i diritti imprescindibili dei cittadini.\nOpere principali.\nJoseph Priestley scrisse pi\u00f9 di 150 opere. Di seguito vengono riportate le principali:"}
{"id": "22851", "revid": "1075510", "url": "https://it.wikipedia.org/wiki?curid=22851", "title": "Carl Scheele", "text": "Inizi\u00f2 i suoi studi di chimica lavorando in una piccola farmacia, poi tra i suoi maestri ebbe lo svedese Torbern Olof Bergman. Nel 1775 compr\u00f2 una farmacia a K\u00f6ping e divenne membro dell'Accademia reale svedese delle scienze di Stoccolma. La sua dedizione e la sua curiosit\u00e0 gli furono fatali, visto che scomparve all'et\u00e0 di soli 43 anni dopo aver assaggiato degli elementi chimici altamente tossici.\nNella sua farmacia fece molti esperimenti, che gli permisero di isolare l'ossigeno e studiare il suo comportamento nella combustione. Scheele scopr\u00ec inoltre il tungsteno, il molibdeno, l'azoto, il cloro (per azione dell'acido cloridrico sul diossido di manganese) e il manganese. \nStudi\u00f2 le propriet\u00e0 di acido lattico, acido cianidrico, acido gallico, acido fluoridrico, acido citrico e acido malico. Riusc\u00ec a preparare molti nuovi composti, tra cui il solfuro di idrogeno, l'acido arsenico, l'arsenito di rame (detto \"verde di Scheele\"), il glicerolo e l'acido tartarico.\nNel 1778 scopr\u00ec il minerale chiamato in suo onore scheelite. "}
{"id": "22854", "revid": "830939", "url": "https://it.wikipedia.org/wiki?curid=22854", "title": "Alberto Mario Bedarida", "text": "Biografia.\nNato a Torino, studi\u00f2 presso l'Universit\u00e0 di Pisa e la Scuola Normale. Dopo la laurea, conseguita nel 1914, divenne dapprima assistente, poi libero docente presso l'Universit\u00e0 di Genova. Per effetto della promulgazione dei \"Provvedimenti per la difesa della razza nella scuola fascista\" (5 settembre 1938) fu allontanato dall'universit\u00e0 poich\u00e9 ebreo. Reintegrato in seguito, divenne professore incaricato.\nNel corso della sua carriera si occup\u00f2 con profitto di Teoria dei numeri e di Geometria differenziale. Tuttavia, le sue ricerche nel settore dell'aritmetica teorica rimasero sempre un po' estranee al contesto matematico italiano.\nPubblicazioni.\nDall'archivio \"Zentralblatt\" risultano 27 lavori recensiti, tra cui:"}
{"id": "22855", "revid": "158913", "url": "https://it.wikipedia.org/wiki?curid=22855", "title": "Cucina vegana", "text": "La cucina vegana \u00e8 il complesso degli alimenti e dei loro preparati, secondo modalit\u00e0 contemporanee o delle tradizioni locali ed etniche, che rispettano gli standard vegani. \nCaratteristiche.\nLa cucina vegana prevede la preparazione di piatti conformi alle regole della dieta vegana, pertanto esclude totalmente l'uso di prodotti animali e loro derivati come carne, pesce, latticini, uova e prodotti di alveare come miele, pappa reale e propoli.\nLa cucina vegana non va confusa con la dieta vegana. Ogni dieta vegana infatti pu\u00f2 basarsi esclusivamente su piatti vegani, mentre ogni tipo di alimentazione umana generalista comprende sempre un certo numero di piatti vegani come sottoinsieme.\nAspetti nutrizionistici e rischi di carenze.\nIn relazione alle diete vegeteriane in generale, l'ADA ha espresso il parere che \"laddove ben pianificate, risultano appropriate per tutti gli stadi del ciclo vitale\".\nSullo specifico della dieta vegana, che \u00e8 una fra le varianti pi\u00f9 strette delle diete vegetariane, la stessa ADA nota per\u00f2 che, se la dieta non \u00e8 ben bilanciata, i vegani possono andare incontro a carenze di micronutrienti essenziali, quali vitamina B12, vitamina D, calcio, zinco e occasionalmente riboflavina, tali da rendere consigliabili delle integrazioni.\nAd esempio, la vitamina B12 o cobalamina, la cui natura di vitamina probiotica \u2013 ovvero prodotta da batteri \u2013 e le molteplici casistiche di assorbimento portano a consigliare una integrazione periodica, da cibi fortificati o integratori vegetali.\nScelta degli alimenti.\nNell'alimentazione vegana, come in qualsiasi regime alimentare, \u00e8 importante pensare alla qualit\u00e0 e alla variet\u00e0 dei cibi che si assumono: , per la maggior ricchezza di vitamine e minerali, \nUna scelta di salute naturale nell'ambito dell'alimentazione vegana vede l'esclusione di alcuni tipi di alimenti in favore di altri considerati dai vegani pi\u00f9 salutari, ad esempio, all'aceto di vino si preferisce l'aceto di mele per le verdure cotte e l'agro di umeboshi per quelle crude.\nL'alimentazione biologica prevede anche determinati criteri come l'esclusione o la forte limitazione di prodotti idrogenati, uso di oli vegetali spremuti a freddo, dadi senza glutammato, l'esclusione di prodotti raffinati, l'uso di prodotti integrali; in sostituzione si prevede un consumo di caff\u00e8 di cereali e d'orzo, zucchero di canna integrale, o ancor meglio dolcificanti naturali con migliori qualit\u00e0 di entrambi gli zuccheri, quali lo sciroppo d'acero (tra l'altro ricchissimo di minerali e vitamine) dall'elevato potere dolcificante, il malto di riso o malto d'orzo o malto di grano, o il malto di mais, il succo d'agave e, nell'ambito di una preparazione dolciaria, meglio prevedere l'uso di succhi di frutta e di frutta secca.\nLa frutta secca deve essere sempre presente nell'alimentazione di un vegano, sempre in quantit\u00e0 moderate, dieci grammi al giorno \u00e8 la dose ottimale, anche in questo caso preferire mandorle, perch\u00e9 sono alcalinizzanti, ricche di sali minerali, potassio, amminoacidi, cercare di evitare pistacchi e arachidi.\nFondamentale \u00e8 variare con tutti i tipi di cereali e i loro assimilati:\nriso, orzo, farro, kamut, bulgur, cuscus, tapioca, grano saraceno, miglio, avena, segale, amaranto, quinoa; lo stesso principio vale per il consumo di verdure, non ci si deve limitare sempre alle stesse, ma variare il pi\u00f9 possibile e sempre nell'ambito di verdure di stagione.\nOgni piatto dovrebbe essere arricchito con una modesta quantit\u00e0 di legumi per la ricchezza di proteine pi\u00f9 vicine a quelle animali.\nIl pane, sempre integrale e a pasta madre o a lievitazione naturale; anche tra questi vi \u00e8 un'ampia gamma che va da quello di soia, misto riso, avena, grano duro, mais, kamut, farro, orzo, ecc.\nPer una corretta alimentazione \u00e8 bene preferire il consumo di verdure crude perch\u00e9 mantengono intatte le loro propriet\u00e0 originali e le sostanze nutritive o, perlomeno, optare per una cottura che lasci le verdure ricche delle loro sostanze nutritive: se la scelta diventa quella di mangiare solo alimenti freschi e crudi si parla di crudismo.\nMetodi e utensili in cucina.\nTipi di cottura.\nVi sono diversi tipi di cottura per la verdura, fra i quali i pi\u00f9 importanti:\ncon olio o \"nituk\u00e8\": si usa preferibilmente olio di sesamo scuro poche gocce, si deve scaldare bene l'olio, e saltarci a fuoco alto la verdura, per 3-5 minuti poi coprire e ridurre la fiamma;\ncon acqua: lo stesso che con olio, ma molta pi\u00f9 acqua scaldata bene prima di gettarci le verdure;\nsenza olio n\u00e9 acqua: si deve scaldare bene la pentola, gettare le verdure e saltare uno o due minuti, coprire e continuare qualche minuto ancora;\nin acqua calda o scottare: si fa bollire abbondante acqua e a bollore aggiungere le verdure, ma solo di un tipo per volta, non si deve usare il coperchio e il tempo varia da pochi secondi a venti minuti circa, in modo che risultino sempre croccanti;\nin acqua fredda: disporre le verdure a strati e coprire con acqua fredda, portare a bollore senza mai mescolare e cuocere da cinque a 15 minuti a fiamma alta;\n\u00c8 consigliato inoltre preferire ingredienti legati al ciclo delle stagioni, permettendo di variare la propria alimentazione a basso costo e limitando l'assunzione (oltre che l'impiego) di additivi alimentari. In \"inverno\" la cottura del cibo pu\u00f2 essere prolungata, si possono usare quantit\u00e0 maggiori di sale, miso, shoyu. In \"primavera\": diminuire la cottura, consumare verdure scottate, ridurre sali e grassi. In \"estate\": cottura pi\u00f9 breve, meno sale, pi\u00f9 verdure crude e frutta. In \"autunno\": diminuire leggermente la verdura cruda, aumentare di poco grassi e prolungare i tempi di cottura, usare pi\u00f9 verdure a bulbo e radici.\nTipo di calore.\nSempre per ragioni di sostenibilit\u00e0 (ma anche di gusto) legna, carbone, antracite sono consigliati, quindi, se si ha la possibilit\u00e0 di cucinare con la stufa a legna o con forni a gas o metano \u00e8 preferibile ad altri tipi di cottura. Utilizzare sempre una piastra rompifiamma e una cottura lunga e a fiamma bassa.\nUn'alternativa alle precedenti \u00e8 la cottura con forno solare.\nUtensili.\nLe migliori pentole sono quelle in ghisa, terracotta e acciaio inox, meglio se con un fondo abbastanza spesso. Una pentola molto usata di origine indiana \u00e8 il wok fatto di ferro, ghisa o acciaio, utile per friggere, saltare, stufare. Altri utili utensili sono il suribachi, mortaio di terracotta dura, utile per la preparazione del gomasio, per le salse, le creme di vedure, per sciogliere il miso. Evitare se possibile contenitori di plastica preferendo quelli di vetro e acciaio; le posate migliori sono quelle di legno.\nCaratteristiche e propriet\u00e0 nutritive dell'alimentazione vegana.\nElementi proteici.\nSoia e derivati.\nLa soia e i suoi derivati sono considerabili una fonte proteica priva di colesterolo. Tofu, Tempeh e Natto presentano una minore quantit\u00e0 di carboidrati rispetto ai fagioli di soia, quindi permettono di ridurre l'introito di carboidrati che nei legumi sono la causa dell'eccesso di gas intestinale che si presenta successivamente al pasto.\nAlghe.\nLe alghe hanno molte propriet\u00e0 alimentari, ricche di sali minerali come ferro, calcio, magnesio, iodio, potassio e di vitamine A, B, C, E, K; questi elementi sono contenuti in misura da dieci a venti volte superiore rispetto alle verdure. La vitamina B12 non compare nelle alghe, come erroneamente si credeva tempo fa, bens\u00ec principalmente negli alimenti di origine animale e nei cibi biologici: essa \u00e8 dunque l'unica vitamina generalmente carente in una dieta vegana. Si pu\u00f2 ovviare facilmente con una grande variet\u00e0 di integratori, per la maggior parte vegani, quindi non sperimentati su animali n\u00e9 contenenti derivati animali.\nDato l'elevato contenuto di iodio sono sconsigliate a chi soffre di ipertiroidismo.\nLe alghe hanno la propriet\u00e0 di dissolvere depositi di muco e grassi, un effetto purificante dell'organismo in generale, facilitano l'eliminazione di sostanze tossiche.\nLe pi\u00f9 note sono:\nCereali e assimilati.\nCereali e assimilati senza glutine\nCondimenti.\nVi \u00e8 una gran variet\u00e0 di condimenti ottenuti anche con la combinazione dei condimenti principali:\nBevande.\nVi sono alcune bevande con particolari propriet\u00e0 benefiche.\nZuppe.\nLe zuppe sono un'importante fonte di proteine, vitamine, sali minerali e alimenti fermentati come miso e tamari; gli ingredienti base sono verdure, alghe, cereali, legumi e i condimenti usati sono tamari, miso, sale; il miso va sciolto nella zuppa a cottura ultimata.\nLe zuppe hanno la propriet\u00e0 di contribuire a preparare il sistema digerente ai cibi che seguono.\nInsalate.\nLe insalate preparate durante tutto l'anno, hanno una forte azione digestiva e mantengono in buona salute il microbiota umano grazie al processo di fermentazione controllato dal sale con cui vengono condite, il quale le arricchisce di enzimi; si possono consumare tutto l'anno e il loro uso \u00e8 indicato per un'alimentazione ricca di cereali poich\u00e9 aiutano ad assimilare bene il cibo vegetale.\nAddensanti.\nNella cucina vegana per addensare zuppe, polpette, burger vegetali si pu\u00f2 scegliere tra vari addensanti. Tra questi vi sono i semi di chia, che quando vengono frullati insieme all'acqua formano una gelatina vegetale e la gomma di guar la quale \u00e8 anche un sostituto del glutine nei preparati per impasti senza glutine."}
{"id": "22873", "revid": "1543377", "url": "https://it.wikipedia.org/wiki?curid=22873", "title": "Glicolisi", "text": "La glicol\u00ecsi \u00e8 un processo metabolico attraverso il quale, in condizioni di anaerobiosi non stretta, una molecola di glucosio viene scissa in due molecole di piruvato al fine di generare molecole a pi\u00f9 alta energia, come 2 molecole di ATP e 2 molecole di NADH per ogni molecola di glucosio utilizzata. Il termine deriva dal greco antico, \u03b3\u03bb\u03c5\u03ba\u03cd\u03c2 (\"glyk\u00fds\"), che significa \u00abdolce\u00bb, e \u03bb\u03cd\u03c3\u03b9\u03c2 (\"l\u00fdsis\"), che significa \u00abscissione\u00bb.\nLa glicolisi o via di Embden-Meyerhof-Parnas \u00e8 il mezzo per ottenere energia pi\u00f9 sfruttato in natura, soprattutto grazie alla sua anaerobioticit\u00e0, sebbene non sia il pi\u00f9 efficiente. Probabilmente esso si svilupp\u00f2 con i primi procarioti circa 3,5 miliardi di anni fa.\nIn una prima fase del processo, composta da cinque passaggi, viene consumata energia (fase di consumo energetico) per ottenere dal glucosio molecole di un derivato del glucosio a pi\u00f9 alta energia (gliceraldeide-3-fosfato), che verranno poi trasformate nella fase successiva, composta di altri cinque passaggi, in molecole nettamente meno energetiche di piruvato, con produzione di energia superiore a quella consumata nella prima fase. Il processo nel suo insieme \u00e8 quindi di tipo catabolico, cio\u00e8 in cui molecole pi\u00f9 complesse ed energetiche, vengono trasformate in altre pi\u00f9 semplici e meno energetiche, con accumulo di energia.\nLe reazioni che compongono la glicolisi, ciascuna catalizzata da uno specifico enzima, avvengono nel citoplasma delle cellule; solo in alcuni protozoi come i \"tripanosomi\" e \"leishmanie\" avvengono in un organulo apposito, chiamato glicosoma.\nCon il termine 'glicolisi' ci si riferisce di solito alla via di Embden-Meyerhof-Parnas, dai nomi di Gustav Embden, Otto Meyerhof e Jakub Parnas, i tre biochimici che maggiormente contribuirono a chiarirne il meccanismo, ma ci si pu\u00f2 riferire anche alla via di Entner-Doudoroff e a varie vie metaboliche eterofermentative e omofermentative.\nScoperta della glicolisi.\nL'individuazione della via di degradazione dei glucidi fu uno dei primi grandi temi affrontati nell'Ottocento dalla nascente biochimica. Si pu\u00f2 dire che la disciplina si sia sviluppata di pari passo con la scoperta progressiva di dettagli sempre maggiori sulle fermentazioni, di cui la glicolisi \u00e8 parte integrante.\nI primi studi su questi processi iniziarono nell'anno 1860, quando Louis Pasteur individu\u00f2 i microorganismi come responsabili delle fermentazioni. Nel 1897 Hans e Eduard Buchner scoprirono per puro caso che le fermentazioni possono avvenire anche solo in presenza di semplici estratti cellulari, smentendo il \"dogma\" ipotizzato da Pasteur, secondo cui i processi metabolici fossero possibili solo all'interno di una struttura \"vivente\", come una cellula.\nNel 1905 Arthur Harden e William Young, andando pi\u00f9 nel dettaglio, individuarono le due frazioni subcellulari necessarie per lo svolgimento di una fermentazione: una frazione termosensibile ad alto peso molecolare (quella contenente gli enzimi) ed una non termosensibile a basso peso molecolare (contenente ADP, ATP, NAD+ e altri cofattori).\nNei primi decenni del Novecento si studiarono intensamente gli estratti cellulari di muscoli e lieviti, responsabili delle fermentazioni lattica ed alcolica, che si scopr\u00ec successivamente condividere la maggior parte degli enzimi e dei metaboliti. Le difficolt\u00e0 maggiori in questi studi erano essenzialmente legate alla breve emivita degli intermedi metabolici, che impediva di analizzare il processo in maniera \"stabile\". Il \"pathway\", in ogni caso, fu completamente caratterizzato nel 1940, attraverso i contributi vari di Gustav Embden, Otto Meyerhof, Jakub Parnas, Carl Neuberg, Otto Warburg, Gerty e Carl Cori.\nAspetti generali.\nLa reazione completa della glicolisi \u00e8 la seguente:\nIn tutti gli organismi, che non prevedono ulteriori degradazioni del piruvato, il processo ha una resa energetica di due molecole di ATP per ogni molecola di glucosio (Glc) o per qualsiasi altro zucchero esoso degradabile da questa via metabolica. Il catabolismo glucidico degli organismi che svolgono comunemente le fermentazioni, come i lieviti, dunque, si ferma al piruvato (che solitamente viene convertito in altre forme senza che ci\u00f2 comporti ulteriori \"guadagni\" energetici).\nPer gli organismi superiori, come ad esempio i mammiferi, la glicolisi \u00e8 invece solo il \"primo passaggio\" della degradazione degli zuccheri. Le due molecole di ATP da essa ottenute sono solo una piccola parte del totale delle molecole di ATP ottenibili a partire da una molecola di glucosio, che possono arrivare fino a 36/38. Le cellule in grado di svolgere i successivi \"pathway\" aerobici (come il ciclo di Krebs), dunque, sono in grado di processare il piruvato, ossidandolo fino ad ottenere anidride carbonica ed acqua (catena di trasporto degli elettroni). Anche in questi organismi, in ogni caso, la glicolisi pu\u00f2 diventare l'unico \"pathway\", senza che il piruvato sia ulteriormente ossidato. Ci\u00f2 pu\u00f2 avvenire in caso di sforzo intenso (soprattutto nei tessuti energeticamente pi\u00f9 esigenti, come i muscoli): in questo caso, il piruvato viene convertito ad acido lattico per riconvertire il NADH a NAD+ e bilanciarne le concentrazioni cellulari.\nLa glicolisi pu\u00f2 essere suddivisa in due fasi: la prima fase \u00e8 detta \"fase di investimento\", la seconda \u00e8 la \"fase di rendimento\".\nFase di investimento.\nNella fase di investimento, il glucosio viene fosforilato a glucosio-6-fosfato ed infine scisso in due molecole di gliceraldeide-3-fosfato; ci\u00f2 avviene attraverso l'utilizzo di due molecole di ATP. I primi cinque passaggi della via metabolica, dunque, comportano un consumo netto di energia.\nFase di rendimento.\nNella seconda fase, quella di rendimento, le due molecole di gliceraldeide-3-fosfato vengono trasformate in due molecole di piruvato con conseguente produzione di quattro molecole di ATP e due di NADH (per riduzione del NAD+), le quali permettono di rigenerare anche il \"pool\" di molecole riducenti presenti nella cellula. Questa seconda fase, dunque, vede un recupero di energia, che porta l'intero \"pathway\" glicolitico ad un guadagno netto di energia.\nRisultato netto della glicolisi.\nLa produzione finale del piruvato \u00e8 necessaria per il ciclo di Krebs (detto anche ciclo degli acidi tricarbossilici o dell'Acido Citrico), dove vengono prodotti i coenzimi ridotti (NAD ridotto e FAD ridotto) che, riossidandosi nella catena respiratoria, produrranno molecole di ATP.\nIl guadagno complessivo della glicolisi risulta essere, pertanto, di due molecole di ATP e due di NADH, come indica la gi\u00e0 citata reazione complessiva:\nTappe della glicolisi.\nPrima parte (Fase di investimento).\nLa prima parte della glicolisi consiste anzitutto nella conversione del glucosio in glucosio-6-fosfato, tramite l'aggiunta di un gruppo fosfato al carbonio 6, per impedire alla molecole di uscire dalla cellula. A questo punto il Glucosio-6-fosfato viene trasformato in fruttosio 1,6-bisfosfato: tale conversione genera di fatto un \"intrappolamento\" della molecola glucidica nella cellula (il fosfato carica infatti la molecola, impedendole di attraversare la membrana cellulare). Il fruttosio 1,6-bisfosfato, oltre ad essere una molecola carica, \u00e8 anche facilmente scindibile in due molecole pi\u00f9 piccole da tre atomi di carbonio: queste due molecole saranno i substrati della seconda fase della via metabolica. I passaggi enzimatici della prima fase sono di seguito riportati.\nReazione 1: esochinasi.\nIl glucosio intracellulare viene fosforilato per azione dell'enzima esochinasi e trasformato in glucosio-6-fosfato con consumo di una molecola di ATP. Questo passaggio \u00e8 uno dei tre passaggi chiave dell'intero \"pathway\", dal momento che la molecola di glucosio fosforilato, oltre a non poter pi\u00f9 uscire dalla membrana cellulare, si destabilizza, diventando pi\u00f9 prona a proseguire la via catabolica.\nLa esochinasi \u00e8 un enzima la cui attivit\u00e0 dipende dalla presenza di ioni magnesio. Uno ione magnesio bivalente \u00e8 presente nel sito attivo dell'enzima ed agisce formando un complesso ternario \"esochinasi-ATP-Mg2+\". Ma a differenza di altri enzimi specifici questo ha un'affinit\u00e0 anche per altri zuccheri, come il mannosio (la sua KM \u00e8 di circa 10\u22126).\nIl glucosio-6-fosfato intracellulare pu\u00f2 avere differenti destini. Infatti, nel fegato e nei muscoli pu\u00f2 prendere la via della glicogenosintesi per sintetizzare glicogeno, rispettivamente epatico e muscolare. Inoltre circa il 3% del glucosio intracellulare viene ossidato nella via dei pentoso-fosfati che \u00e8 principalmente preposta alla sintesi del NADPH (NAD-fosfato-ridotto) ed alla sintesi del ribosio-5-fosfato. Il NADPH viene utilizzato dalla cellula per i propri processi biosintetici; il ribosio-5-fosfato viene utilizzato per la sintesi di tutti i nucleotidi.\nReazione 2: fosfoglucosio isomerasi.\nIl passaggio successivo della glicolisi consiste nella isomerizzazione del glucosio-6-fosfato a fruttosio-6-fosfato. L'enzima fosfoglucosio isomerasi (o \"fosfoglucoisomerasi\"), anch'esso Mg-dipendente, catalizza questa reazione di conversione di un glucide aldoso in un chetoso.\nTale reazione, in realt\u00e0, richiede pi\u00f9 passaggi intermedi di quanti si possano immaginare: l'enzima \u00e8 infatti in grado di \"aprire\" la struttura ciclica del glucosio (anello a sei atomi di carbonio), isomerizzare la molecola e richiuderla nella struttura ciclica del fruttosio (anello a cinque termini).\nReazione 3: fosfofruttochinasi.\nIn seguito all'isomerizzazione, il fruttosio 6-fosfato viene sottoposto ad un'altra fosforilazione. L'enzima fosfofruttochinasi1 catalizza tale reazione fino alla produzione di fruttosio-1,6-bisfosfato, trasferendo un fosfato dall'ATP alla posizione 1 della molecola di fruttosio.\nAnche questa reazione, a causa dell'idrolisi di ATP, non \u00e8 reversibile. La fosfofruttochinasi \u00e8 un enzima allosterico, Mg2+ dipendente. Esso pu\u00f2 essere inibito dall'ATP, dal citrato e dal suo prodotto, il fruttosio-1,6-bisfosfato. Viene invece attivato dall'ADP, dall'AMP e dal fruttosio-2,6-bisfosfato. Quest'ultima molecola viene ottenuta per fosforilazione del fruttosio-6-fosfato ad opera di un'altra fosfofruttochinasi, la fosfofruttochinasi 2.\nProprio a causa di questa finissima regolazione, anche la terza fase della glicolisi \u00e8 uno dei tre passaggi chiave dell'intera via metabolica.\nReazione 4: aldolasi.\nIl fruttosio-1,6-bisfosfato prodotto dal precedente passaggio \u00e8, di fatto, la versione \"attivata\" vera e propria del glucosio, quindi la glicolisi pu\u00f2 avviare la degradazione vera e propria, producendo due triosi aventi un fosfato ciascuno.\nLa quarta reazione della glicolisi, catalizzata dall'enzima, Mg2+ dipendente, aldolasi, consiste dunque nella scissione del fruttosio-1,6-bisfosfato in diidrossiacetone fosfato e gliceraldeide-3-fosfato.\nReazione 5: trioso fosfato isomerasi.\nL'aldolasi ha scisso l'esoso in due triosi diversi: dal momento che seguire due vie metaboliche differenti per entrambe le molecole ottenute sarebbe energeticamente molto dispendioso, l'evoluzione del \"pathway\" glicolitico ha selezionato un enzima in grado di rendere uniforme la successiva degradazione dei due triosi. La trioso fosfato isomerasi \u00e8 infatti l'enzima deputato a convertire il diidrossiacetone fosfato in gliceraldeide-3-fosfato, il substrato unico del successivo passaggio.\nL'enzima \u00e8 infatti in grado di \"prelevare\" un H+ da un atomo di carbonio, spostandolo su un altro vicino: in questo modo il trioso passa dalla forma chetonica a quella aldeidica.\nIl \u0394G\u00b0 di reazione, in realt\u00e0, \u00e8 spostato verso la formazione di diidrossiacetone fosfato ma, per la legge di azione di massa, l'equilibrio della reazione \u00e8 spostato verso destra, dal momento che la concentrazione cellulare di gliceraldeide-3-fosfato \u00e8 molto bassa (le percentuali risultanti sono 96% di DHAP, 4% di G3P). La gliceraldeide-3-fosfato, infatti, viene velocemente metabolizzata dal passaggio successivo della via metabolica.\nSeconda parte (Fase di rendimento).\nLe fasi precedenti della glicolisi hanno prodotto due molecole di gliceraldeide-3-fosfato, ma non hanno ancora ricavato alcun tipo di energia dal processo. Al contrario, fino ad ora sono state \"spese\" due molecole di ATP. Le reazioni della seconda fase permettono alla cellula di ricavare energia dalla degradazione della gliceraldeide-3-fosfato. \nReazione 6: gliceraldeide-3-fosfato deidrogenasi.\nLa gliceraldeide-3-fosfato viene convertita in 1,3-bisfosfoglicerato dalla gliceraldeide-3-fosfato deidrogenasi.\nTale reazione consiste nella somma di due processi: l'ossidazione dell'aldeide ad acido carbossilico mediata dal coenzima NAD+ (che si riduce a NADH) e la fosforilazione, (cio\u00e8 l'attacco di un gruppo fosfato) al gruppo carbossilico. La prima reazione \u00e8 abbastanza favorita dal punto di vista termodinamico (\u0394G\u00b0 di circa -43 kJ/mole), mentre la seconda \u00e8 sfavorita, essendo il suo \u0394G\u00b0 di segno opposto. Se queste due reazioni avvenissero in semplice sequenza, la seconda avrebbe una energia di attivazione talmente alta da renderla di fatto impossibile. Queste due reazioni, in realt\u00e0, vengono accoppiate attraverso l'enzima gliceraldeide-3-fosfato deidrogenasi, che rende dunque la fosforilazione effettivamente possibile.\nIl potenziale di ossidazione viene conservato sotto forma di potenziale riducente presente sul NADH, il quale ceder\u00e0 i suoi elettroni alla catena respiratoria per la produzione di molecole di ATP. L'1,3-bifosfoglicerato \u00e8 un composto ad altissima energia con un \u0394G\u00b0 di idrolisi di circa -49,3\u00a0kJ/mole.\nReazione 7: fosfoglicerato chinasi.\nLa settima tappa della glicolisi consiste nell'inizio della vera e propria fase di recupero, che consiste nella produzione di ATP. Attraverso l'enzima, Mg2+ dipendente, fosfoglicerato chinasi, infatti, l'1,3-bisfosfoglicerato cede un gruppo fosfato ad un ADP, che cos\u00ec viene ricaricato ad ATP. Questo genere di produzione di ATP \u00e8 definita fosforilazione a livello del substrato, dal momento che la molecola donatrice, l'1,3-bisfosfoglicerato, \u00e8 un substrato ad alto potenziale di trasferimento di un gruppo fosfato.\nCome avviene per la esochinasi, anche la fosforilazione di ADP deve avvenire lontano dall'ambiente acquoso. Per questo motivo la fosfoglicerato chinasi \u00e8 dotata di una \"tasca\" in grado di riparare i substrati dall'ambiente esterno. \nReazione 8: fosfoglicerato mutasi.\nLe ultime tre reazioni della glicolisi consistono nella conversione del 3-fosfoglicerato in piruvato, attraverso una concomitante conversione di un'altra molecola di ADP in ATP.\nLa prima reazione \u00e8 un riarrangiamento. La posizione del gruppo fosfato viene cambiata dal carbonio in posizione 3 a quello in posizione 2, attraverso la catalisi della fosfoglicerato mutasi (come le altre mutasi, si tratta di un enzima coinvolto nel riarrangiamento interno delle molecole). La reazione, tuttavia, non consiste in un semplice spostamento.\nL'enzima, infatti, lavora innanzitutto come una fosfatasi, rimuovendo il fosfato in posizione 3 da una molecola di 2,3-bisfosfoglicerato e generando il prodotto 2-fosfoglicerato. Tale fosfato rimane legato ad un residuo di istidina dell'enzima e viene successivamente attaccato alla molecola di 3-fosfoglicerato (il substrato della reazione), che cos\u00ec rigenera il 2,3-bisfosfoglicerato. L'enzima, dunque, necessita di una quantit\u00e0 di 2,3-bisfosfoglicerato perch\u00e9 il residuo di istidina, indispensabile per la reazione, sia sempre fosforilato.\nL'enzima coinvolto \u00e8 anch'esso magnesio-dipendente.\nReazione 9: enolasi.\nLa penultima reazione \u00e8 essenzialmente una disidratazione del 2-fosfoglicerato che porta alla formazione di fosfoenolpiruvato, un composto ad alta energia, ed acqua. Questa disidratazione, catalizzata dall'enzima enolasi, innalza notevolmente il potenziale di trasferimento del gruppo fosfato. Se il \u0394G\u00b0\u00b4 di idrolisi di un fosfato legato ad un alcol \u00e8 infatti di circa - 13 kJ mol\u22121, quello del fosfoenolpiruvato raggiunge i - 62 kJ mol\u22121. Tale valore \u00e8 dovuto alla forte instabilit\u00e0 della forma enolica della molecola, che cessa solo quando essa raggiunge una pi\u00f9 stabile forma chetonica (ovvero il piruvato).\nL'enolasi \u00e8 una liasi la cui attivit\u00e0 \u00e8 stimolata da potassio e/o da magnesio\nReazione 10: piruvato chinasi.\nNell'ultima tappa il fosfoenolpiruvato, ad opera della piruvato chinasi, Mg2+ dipendente, viene anzitutto idrolizzato in enolpiruvato. Il gruppo fosfato viene ceduto ad un ADP per formare ATP. L'energia necessaria alla produzione di ATP proviene dalla conversione dell'enolpiruvato in piruvato, reazione fortemente esoergonica. La forma enolica del piruvato possiede infatti un potenziale energetico alto ma \u00e8 molto instabile, quindi tramite una tautomeria cheto-enolica, con la dislocazione degli elettroni dall'atomo di ossigeno all'atomo di carbonio, viene trasformato in piruvato.\nLa piruvato chinasi \u00e8 un enzima fortemente regolato: esso viene infatti inibito da acidi grassi, citrato e ATP, ovvero i suoi prodotti (feedback). Un tale controllo \"a valle\" garantisce che l'ATP venga prodotto solo in caso di effettivo bisogno. Esiste anche una regolazione \"a monte\" attuata dal fruttosio 1-6 bisfosfato, il quale annulla l'inibizione (regolazione feed-forward).\nIl piruvato \u00e8 il prodotto finale della glicolisi e, a seconda degli organismi e delle condizioni fisiologiche, pu\u00f2 andare incontro a diversi destini, tra cui la sua trasformazione in acetil-CoA tramite la decarbossilazione ossidativa.\nIngresso nel \"pathway\" di esosi alternativi al glucosio.\nSebbene il glucosio sia il monosaccaride pi\u00f9 utilizzato dalla glicolisi, anche altri zuccheri possono essere utilizzati dalla via metabolica. Si considerino, ad esempio, gli ingressi nella via glicolitica di altri due glucidi molto abbondanti negli alimenti: il fruttosio ed il galattosio.\nIngresso del fruttosio.\nLa maggior parte del fruttosio ingerito con la dieta \u00e8 metabolizzato a livello epatico, attraverso il cosiddetto \"pathway del fruttosio-1-fosfato\". L'enzima fruttochinasi, infatti, fosforila il fruttosio, producendo una molecola di \"fruttosio-1-fosfato\". Tale molecola \u00e8 successivamente convertita in una di diidrossiacetone fosfato, un intermedio della glicolisi, ed una di gliceraldeide, attraverso una specifica aldolasi (la \"fruttosio-1-fosfato aldolasi\"). La gliceraldeide viene ulteriormente fosforilata da una chinasi (la \"trioso chinasi\") a diventare gliceraldeide-3-fosfato, che pu\u00f2 entrare nel \"pathway\" glicolitico assieme al diidrossiacetone fosfato.\nUn'altra via per l'ingresso del fruttosio pu\u00f2 essere la sua fosforilazione a fruttosio-6-fosfato attraverso l'enzima esochinasi. In ogni caso, l'affinit\u00e0 del glucosio per l'enzima \u00e8 20 volte maggiore del fruttosio. Nel fegato viene prodotta una ridottissima quantit\u00e0 di fruttosio-6-fosfato, perch\u00e9 il glucosio che vi si trova \u00e8 molto pi\u00f9 abbondante del fruttosio. Allo stesso modo, il glucosio viene immediatamente \"intrappolato\" anche nei muscoli, sempre attraverso la esochinasi. Per questi motivi, tessuti meno metabolicamente attivi come il tessuto adiposo si trovano a metabolizzare maggiormente il fruttosio, l'esoso a cui sono maggiormente esposti. La formazione di fruttosio-6-fosfato, non pi\u00f9 inibito competitivamente dal glucosio, \u00e8 cos\u00ec maggiormente favorita in questi tessuti.\nIngresso del galattosio.\nNon esistono \"pathway\" in grado di metabolizzare il galattosio, cos\u00ec la strategia cellulare per la sua degradazione consiste nella sua conversione a glucosio. La molecola viene pi\u00f9 precisamente convertita in glucosio-6-fosfato, attraverso i quattro passaggi del cosiddetto \"pathway di interconversione glucosio-galattosio\".\nOccorre notare che non viene consumata alcuna molecola di UDP-glucosio nella conversione del galattosio a glucosio: essa viene semplicemente rigenerata a partire dall'UDP-galattosio attraverso la epimerasi.\nControllo della velocit\u00e0 di flusso.\nLa velocit\u00e0 di flusso nel \"pathway\" glicolitico \u00e8 in grado di adattarsi molto bene in risposta a stimoli provenienti dall'interno e dall'esterno della cellula. Essa \u00e8 regolata per massimizzare la presenza di due metaboliti principali: l'ATP ed i mattoni fondamentali per le reazioni di biosintesi, come gli amminoacidi. Nella glicolisi, solo le reazioni catalizzate da esochinasi, fosfofruttochinasi e piruvato chinasi sono effettivamente irreversibili. Nelle comuni vie metaboliche, enzimi di questo tipo sono solitamente potenziali siti di controllo: in effetti, nella glicolisi il controllo del flusso \u00e8 del tutto legato alla regolazione dell'attivit\u00e0 di questi tre enzimi.\nEsistono diversi modi per regolare l'attivit\u00e0 di un enzima. Un meccanismo immediato di controllo \u00e8 quello che avviene attraverso regolazione allosterica o attraverso modificazioni covalenti (come una fosforilazione). Una forma pi\u00f9 lenta di controllo coinvolge invece direttamente l'espressione genica dei singoli enzimi del \"pathway\".\nControllo dell'esochinasi.\nLa esochinasi \u00e8 inibita da elevate concentrazioni di glucosio-6-fosfato, il prodotto da essa generato in seguito alla fosforilazione del glucosio. Tale inibizione \u00e8 necessaria per prevenire l'accumulo di questo metabolita nella cellula nei casi in cui la velocit\u00e0 di flusso complessiva del \"pathway\" \u00e8 bassa. Il glucosio entrato nella cellula, infatti, fintantoch\u00e9 non viene processato dalla esochinasi, \u00e8 libero di diffondere nuovamente verso il circolo sanguigno (rendendosi disponibile eventualmente ad altri distretti dell'organismo), a differenza di quanto avviene per il glucosio-6-fosfato, carico e dunque impossibilitato a passare la membrana. Un suo eccessivo accumulo, inoltre, causerebbe un elevato rigonfiamento della cellula per osmosi.\nNelle cellule epatiche, il glucosio-6-fosfato in eccesso viene accumulato come glicogeno. In queste cellule, come gi\u00e0 detto, non \u00e8 presente la comune esochinasi, ma la glucochinasi. Essa non viene inibita dal G6P, dunque pu\u00f2 continuare a produrlo liberamente, dal momento che l'eccesso viene indirizzato a diventare glicogeno. Questo meccanismo \u00e8 fondamentale nei casi in cui la glicemia \u00e8 alta (ad esempio al termine di un pasto), ma anche quando la glicemia \u00e8 molto bassa (a digiuno), dal momento che il glicogeno pu\u00f2 essere nuovamente convertito a glucosio-6-fosfato entrando nella via glicolitica oppure tornando a glucosio (attraverso l'enzima glucosio-6-fosfatasi), che viene re-immesso nel circolo sanguigno.\nControllo della fosfofruttochinasi.\nLa fosfofruttochinasi \u00e8 probabilmente il pi\u00f9 importante sito di controllo del \"pathway\", dal momento che si trova immediatamente a valle del punto di ingresso nella via metabolica degli esosi alternativi al glucosio (come fruttosio e galattosio).\nAlti livelli di ATP inibiscono la fosfofruttochinasi, riducendone l'affinit\u00e0 per il fruttosio-6-fosfato. Questo effetto viene raggiunto attraverso il legame dell'ATP a specifiche regioni di regolazione allosterica (distinte dai siti catalitici). L'AMP ha invece l'effetto opposto, attivando l'enzima. Per questo motivo, l'attivit\u00e0 della fosfofruttochinasi \u00e8 saldamente legata al bilancio cellulare di ATP/AMP, che pu\u00f2 essere a buon ragione inteso come la \"riserva corrente di energia cellulare\", a cui le vie energetiche come la glicolisi sono tenute ad adattarsi.\nDal momento che la glicolisi \u00e8 anche una fonte di scheletri carboniosi per la biosintesi, un controllo a \"feedback negativo\" della glicolisi viene anche da molecole come il citrato: questa molecola, infatti, \u00e8 in grado di aumentare l'effetto inibitorio esercitato dall'ATP sull'enzima. Il citrato, infatti, \u00e8 un intermedio precoce del ciclo di Krebs: un alto livello di citrato, dunque, implica un'alta quantit\u00e0 cellulare di precursori biosintetici.\nAnche i bassi livelli di pH inibiscono l'attivit\u00e0 della fosfofruttochinasi, prevenendo cos\u00ec una eccessiva produzione di acido lattico, in grado di generare un crollo ulteriore del pH, condizione molto grave per l'organismo.\nIl fruttosio 2,6-bisfosfato \u00e8 infine un potente attivatore della fosfofruttochinasi (in particolare della fosfofruttochinasi-1). Tale molecola viene prodotta dalla fosforilazione del fruttosio-6-fosfato da parte della fosfofruttochinasi-2. Questo secondo enzima \u00e8 inattivo qualora i livelli di cAMP siano alti, correlando cos\u00ec la via glicolitica al sistema ormonale. Sia il glucagone che l'adrenalina, infatti, generano alti livelli di cAMP e bassi di fruttosio 2,6-bisfosfato: ci\u00f2 conduce nel fegato ad una elevata gluconeogenesi, in grado di rendere disponibile per l'organismo grandi quantit\u00e0 di glucosio.\nControllo della piruvato chinasi.\nLa piruvato chinasi \u00e8 l'enzima che catalizza la terza reazione irreversibile della via metabolica, che produce ATP e piruvato, l'intermedio metabolico centrale per una successiva ossidazione o per numerosi \"pathway\" anabolici. Esistono tre isoforme dell'enzima nei mammiferi: il \"tipo L\" \u00e8 predominante nel fegato, il \"tipo M\" nel muscolo e nel cervello e il \"tipo A\" negli altri tessuti.\nTutte le forme appena descritte, legano il fosfoenolpiruvato cooperativamente. Il fruttosio-1,6-bisfosfato, il prodotto della precedente reazione irreversibile, \u00e8 in grado di attivare questi isoenzimi. L'ATP invece, come avviene anche per la fosfofruttochinasi, inibisce allostericamente entrambe le isoforme, riducendo la velocit\u00e0 della glicolisi. Anche l'alanina, prodotta in un solo passaggio a partire dal piruvato, inibisce allostericamente entrambe le isoforme (segnalando in questo caso l'abbondanza di amminoacidi per la sintesi proteica).\nLa regolazione delle due isoforme differisce invece a livello della loro suscettibilit\u00e0 alle modificazioni covalenti. Le propriet\u00e0 catalitiche del \"tipo L\" possono essere modulate anche da una fosforilazione reversibile. Se c'\u00e8 una bassa glicemia, infatti, il glucagone, i glucocorticoidi e le catecolamine sono in grado di innalzare i livelli cellulari di cAMP, inducendo la fosforilazione della piruvato chinasi. Questa fosforilazione, cos\u00ec come il controllo della fosfofruttochinasi legato al fruttosio-2,6-bisfosfato impedisce al fegato di consumare inutilmente glucosio, soprattutto se \u00e8 necessario nei muscoli o nel cervello (nei quali infatti non si verifica alcuna inibizione della piruvato chinasi in caso di bassa glicemia).\nAumento della glicolisi nei tumori.\nIn condizioni anaerobiche, la glicolisi \u00e8 l'unico meccanismo in grado di fornire rapidamente ATP (attraverso le fermentazioni tipiche dei batteri e dei lieviti anaerobici). In ogni caso, nell'uomo la glicolisi \u00e8 accoppiata alla respirazione aerobica. In presenza di ossigeno, il mitocondrio internalizza il piruvato, ossidandolo ulteriormente ad ottenere CO2 e acqua. Per questo motivo, l'attivit\u00e0 glicolitica nei mammiferi \u00e8 minore di quella dei microrganismi anaerobici: il numero di molecole di ATP che possono essere ottenute dalla ossidazione completa del piruvato, infatti, \u00e8 18-19 volte maggiore di quello proveniente dalla sola glicolisi.\nLe cellule tumorali possono presentare livelli di attivit\u00e0 glicolitica fino a 200 volte superiori a quelli dei tessuti sani, anche in presenza di grandi concentrazioni di ossigeno. Ci\u00f2 pu\u00f2 essere spiegato attraverso un elevato consumo locale di ossigeno, che ne genera concretamente una carenza nelle cellule tumorali, con conseguente innalzamento dei livelli di glicolisi.\nQuesto fenomeno \u00e8 stato descritto per la prima volta nel 1930 da Otto Warburg ed \u00e8 quindi per questo motivo che \u00e8 chiamato \"effetto Warburg\". L'interruttore glicolitico dell'effetto Warburg osservato nei tessuti maligni \u00e8 attivato dal danno ossidativo mitocondriale e/o dall'attivazione di fattori di trascrizione redox-sensibili, che si traduce in un aumento della resistenza delle cellule agli ossidanti.\nIn ogni caso, ci\u00f2 \u00e8 stato spiegato anche dalla presenza in quantit\u00e0 maggiori di una particolare forma di esochinasi legata ai mitocondri, che genera un aumento dell'attivit\u00e0 glicolitica senza che l'ossigeno sia necessariamente consumato; l'esochinasi e pi\u00f9 in generale l'effetto Warburg potrebbe diventare un target per un'efficace terapia dei tumori.\nRecentemente \u00e8 stato visto che nei soggetti diabetici v'\u00e8 un aumento dell'incidenza dei tumori per un incremento della produzione di chetoni, che insieme al lattato si comportano da combustibile per le cellule tumorali e le metastasi per un \"effetto Warbur inverso\".\nIl vantaggio biologico che le cellule tumorali acquisiscono con questo tipo di metabolismo non \u00e8 del tutto chiaro, ma sembra che l\"'effetto Warburg\" serva in realt\u00e0 tutte le cellule proliferanti come adattamento per agevolare la diffusione e l'incorporazione di sostanze nutritive nella biomassa (ad esempio, i nucleotidi, aminoacidi e lipidi) necessari per produrre una nuova cellula.\nQuesto effetto ha delle conseguenze molto rilevanti in alcune applicazioni biomediche. L'elevata glicolisi delle cellule tumorali, infatti, pu\u00f2 essere utilizzato come fattore diagnostico di un tumore, come fattore per la valutazione di efficacia del trattamento, nonch\u00e9 per una esatta localizzazione della massa tumorale attraverso tecniche di imaging mediate da un radiotracciante per PET come il fluorodesossiglucosio (un substrato modificato della esochinasi)."}
{"id": "22878", "revid": "466539", "url": "https://it.wikipedia.org/wiki?curid=22878", "title": "Disco music", "text": "La disco music, a volte abbreviata disco, \u00e8 stato un genere musicale nato da funk, soul, musica latina e musica psichedelica, con elementi di swing e musica afroamericana che fu maggiormente popolare negli anni settanta, anche se da allora ha goduto di brevi rinascite. Il termine \u00e8 derivato da \"discoth\u00e8que\" (in francese \"libreria di dischi fonografici\", ma in seguito usato come nome proprio per i \"night club\" a Parigi).\nIl suo pubblico iniziale era composto dai frequentatori di club delle comunit\u00e0 afro-americane, italo-americane, latine e psichedeliche di New York e Filadelfia tra la fine degli anni sessanta e i primi anni settanta. La disco fu anche una reazione sia contro il dominio della musica rock sia contro la stigmatizzazione della musica da ballo dalla controcultura durante questo periodo. Anche le donne abbracciarono la disco e cos\u00ec la musica progressivamente si espanse a diversi altri popolari gruppi musicali del tempo.\nMolti artisti non-disco registrarono canzoni disco o influenzate da essa al culmine della popolarit\u00e0 del genere musicale (ricevendo tra l'altro aspre critiche come quella di essersi venduti) e film come \"La febbre del sabato sera (Saturday Night Fever)\" e \"Grazie a Dio \u00e8 venerd\u00ec (Thank God It's Friday)\" contribuirono al successo della disco a livello di popolarit\u00e0 \"mainstream\". La disco fu l'ultimo movimento di musica popolare di massa guidato dalla generazione del \"baby boom\".\nLa musica disco fu un fenomeno mondiale, ma la sua popolarit\u00e0 diminu\u00ec negli USA alla fine degli anni settanta. Il 12 luglio 1979, una protesta anti-disco a Chicago, chiamata poi Disco Demolition Night, aveva dimostrato che una reazione arrabbiata contro la disco e la sua cultura era emersa negli Stati Uniti. Nei mesi e negli anni successivi, molti gruppi musicali associati alla disco lottarono per ottenere \"airplay\" nelle radio negli USA, anche se non ebbero questo tipo di problemi negli altri Paesi. Pochi artisti riuscirono ad entrare in classifica con canzoni disco all'inizio degli anni ottanta, ma il termine \"disco\" divenne fuori moda nel nuovo decennio e alla fine fu sostituito da \"dance music\", \"dance pop\" ed altri identificatori. Anche se le tecniche di produzione sono cambiate, molti gruppi musicali di successo sin dagli anni settanta hanno mantenuto il battito base della disco e la mentalit\u00e0, e le discoteche sono rimaste popolari. Un risveglio della disco \u00e8 stato osservato prima nel 2005, con l'album di Madonna \"Confessions on a dance floor\", e di nuovo nel 2013, con canzoni in stile disco di artisti come Daft Punk (con Nile Rodgers e Pharrell Williams), Justin Timberlake, Breakbot e Bruno Mars, che hanno riempito le classifiche pop nel Regno Unito e negli Stati Uniti.\nEntro la fine degli anni settanta la maggior parte delle pi\u00f9 importanti citt\u00e0 degli Stati Uniti ebbero una fiorente scena disco. Lo \"Studio 54\" fu senza dubbio il pi\u00f9 noto di questi \"night club\". I balli popolari furono il \"robot\" e l'\"hustle\", un ballo sessualmente molto suggestivo. I frequentatori della disco spesso indossavano mode costose e stravaganti. Ci fu anche una fiorente subcultura della droga nella scena della disco, in particolare per quelle e per i farmaci che avrebbero migliorato l'esperienza di ballare con la musica ad alto volume e le luci lampeggianti, come la cocaina (soprannominata \"colpo\"), l'LSD (usato prima anche dagli hippies nel Festival di Woodstock del 1969), il Nitrito di amile (conosciuto col nome di \"Popper\") e il Metaqualone, commercializzato col nome di \"Quaalude\". L'altro fenomeno culturale dell'era disco fu la promiscuit\u00e0 e il sesso pubblico nei club.\nAltri club di New York che, nati alla fine degli anni '70, contribuirono sicuramente allo sviluppo del fenomeno disco furono il \"The Gallery\" del DJ Nicky Siano e il \"Paradise Garage\" col DJ Larry Levan.\nStoria.\nOrigini del termine e il tipo di nightclub.\nAll'inizio degli anni quaranta, i termini \"Disc jockey\" e la sua abbreviazione \"DJ\" erano in uso per descrivere i presentatori radiofonici. A causa delle restrizioni, le sale da ballo di jazz nella Francia occupata dai Nazisti suonavano registrazioni, invece di utilizzare la musica dal vivo. Alla fine, pi\u00f9 di uno di questi luoghi avevano il nome proprio \"discoth\u00e8que\". Nel 1959, il termine fu usato a Parigi per descrivere uno qualsiasi di questi tipi di locali notturni. Quell'anno, Klaus Quirini, un giovane reporter, cominci\u00f2 spontaneamente a selezionare e ad introdurre i dischi allo Scotch-Club ad Aquisgrana, nella Germania Ovest. L'anno successivo il termine fu usato negli Stati Uniti per descrivere quel tipo di club e un tipo di ballo in quei club. Nel 1964, \"discoth\u00e8que\" e l'abbreviazione \"disco\" furono usati per descrivere un tipo di abito senza maniche indossato quando si va ai nightclubs. Nel settembre dello stesso anno, la rivista Playboy us\u00f2 la parola \"disco\" come un'abbreviazione per un nightclub in stile discoth\u00e8que. In quello che \u00e8 considerato un precursore per i club in stile disco, il DJ di New York, David Mancuso apr\u00ec The Loft, un club dance privato, per soli soci, nel febbraio 1970. Il primo articolo sulla disco fu scritto nel settembre del 1973 da Vince Aletti per la rivista Rolling Stone. Nel 1974 la radio WPIX-FM di New York mand\u00f2 in onda in anteprima il primo programma radiofonico dedicato alla disco.\nProto-disco e prima fase della musica disco.\nSecondo qualcuno, un esempio di brano i cui ritmi anticiperebbero quelli della disco music \u00e8 \"Johnny Remember Me\" (1961) di John Leyton.\nA New York i musicisti e il pubblico delle donne, degli omosessuali, dei neri e delle comunit\u00e0 latine adottarono vari tratti degli hippies e della psichedelia. Questi inclusero il suono travolgente, il ballo a forma libera, le illuminazioni psichedeliche, i costumi colorati e gli allucinogeni Gruppi soul psichedelici come i The Chambers Brothers e specialmente Sly &amp; the Family Stone influenzarono artisti proto-disco come Isaac Hayes, Willie Hutch e il suono Philadelphia Inoltre, la positivit\u00e0 percepita, la mancanza di ironia, e la seriet\u00e0 degli hippies condizionarono la musica proto-disco, come l'album degli MFSB \"Love Is the Message\". Al pubblico mainstream M.F.S.B. era la sigla di \"Mother Father Sister Brother\", ma nelle aree difficili da dove sono venuti si comprese che stava per \"Mother Fuckin' Son of a Bitch\".\nLa musica soul di New York e di Philadelphia furono evoluzioni del suono Motown, ed erano caratterizzati da percussioni sountuose e da archi lussureggianti che diventarono una parte prominente delle canzoni disco della met\u00e0 degli anni settanta. Le prime canzoni con elementi disco furono \"You Keep Me Hangin' On\" delle The Supremes (1966), \"Only the Strong Survive\" di Jerry Butler (1968), \"Message to Love\" dei Band of Gypsys di Jimi Hendrix (1970), \"Soul Makossa\" di Manu Dibango (1972), \"Superstition\" di Stevie Wonder (1972), \"Keep on Truckin'\" di Eddie Kendricks (1973) e \"The Love I Lost\" degli Harold Melvin &amp; the Blue Notes (1973). \"Love Train\" dei The O'Jays (1972), con gli M.F.S.B. come band di supporto, raggiunse la numero 1 della Billboard nel marzo 1973, e questo genere fu chiamato \"disco\".\nLa disco iniziale fu dominata da produttori ed etichette discografiche come la Salsoul Records (Ken, Stanley e Joseph Cayre), la West End Records (Mel Cheren), la Casablanca Records (Neil Bogart) e la Prelude Records (Marvin Schlachter) per citarne alcuni. Il genere fu plasmato anche da Tom Moulton, che volle estendere il divertimento, creando cos\u00ec il mix prolungato o \"remix\". Altri DJ e remixer influenti che contribuirono a definire quello che divenne noto come \"suono disco\" furono David Mancuso, Nicky Siano, Shep Pettibone, Larry Levan, Walter Gibbons e il \"Padrino della musica House\" Frankie Knuckles, con sede a Chicago. I DJ dell'era disco avrebbero spesso remixato (rieditato) canzoni esistenti utilizzando i registratori a nastro, e aggiungendo dei break nelle percussioni, nuove sezioni e nuovi suoni. I DJ avrebbero selezionato i brani e i groove in base a ci\u00f2 che i danzatori volevano, passando da una canzone ad un'altra con un mixer per DJ e utilizzando un microfono per introdurre le canzoni e per parlare al pubblico. Altre apparecchiature si aggiunsero alla configurazione di base del DJ, offrendo manipolazioni 'in tempo reale' del suono, come il riverbero, l'equalizzazione e l'eco. Usando queste apparecchiature, un DJ potrebbe fare effetti come il taglio di tutto tranne della linea di basso pulsante di una canzone, e poi lentamente mixare l'inizio di un'altra canzone utilizzando il cross-fader del mixer.\nLa disco raggiunse la televisione col programma Soul Train nel 1971, condotto da Don Cornelius, poi Disco Step-by-Step Television Show di Marty Angelo nel 1975, \"Disco Magic/Disco 77\" di Steve Marcus, \"Soap Factory\" di Eddie Rivera, e Dance Fever di Merv Griffin, condotto da Deney Terrio, a cui viene attribuito l'insegnamento del ballo a John Travolta per il suo ruolo nel film di successo \"Saturday Night Fever\", cos\u00ec come DANCE con sede a Columbia, nella Carolina del Sud.\nAscesa al mainstream.\nDal 1974 al 1977, la musica disco continu\u00f2 a crescere in popolarit\u00e0 e molte canzoni disco raggiunsero la vetta delle classifiche. Gi\u00e0 nel 1973, \"Love's Theme\" della The Love Unlimited Orchestra di Barry White divenne la seconda canzone disco a raggiungere la numero 1 nella Billboard Hot 100, dopo \"Love Train\". Gli MFSB pubblicarono l'anno successivo anche \"TSOP (The Sound Of Philadelphia)\" con il coro delle The Three Degrees, e questa fu la terza canzone disco a raggiungere la numero 1; TSOP fu scritta come sigla per il programma televisivo Soul Train.\n\"Rock the Boat\" dei The Hues Corporation, numero 1 negli Stati Uniti d'America che ha superato il milione di copie vendute, fu una delle prime canzoni disco nel 1974 a raggiungere la prima posizione. Lo stesso anno vide l'uscita \"Kung Fu Fighting\" di Carl Douglas, canzone prodotta da Biddu, che raggiunse la numero 1 sia nel Regno Unito che negli Stati Uniti e divenne il singolo pi\u00f9 venduto dell'anno ed uno dei singoli pi\u00f9 venduti di tutti i tempi con undici milioni di dischi venduti in tutto il mondo, contribuendo a diffondere il genere musicale in grande misura. \nTra le altre hit disco di quell'anno \"Rock Your Baby\" di George McCrae, che divenne il primo singolo disco a raggiungere la posizione numero uno nel Regno Unito, dato che nelle sezioni nord-ovest del Regno Unito l'esplosione del Northern Soul (che inizi\u00f2 alla fine degli anni sessanta e raggiunse il picco proprio nel 1974) rese la regione ricettiva alla disco che i Disc jockey portavano da New York.\nNel 1974, Gloria Gaynor pubblic\u00f2 il primo album in vinile in formato disco mix, che incluse una cover di \"Never Can Say Goodbye\" dei The Jackson 5 ed altre due canzoni: \"Honey Bee\" e una cover dei The Four Tops di \"Reach Out I'll Be There\".\nNel 1975 la cantautrice statunitense Donna Summer registr\u00f2 una canzone, che port\u00f2 al suo produttore Giorgio Moroder, intitolata \"Love to Love You Baby\" e che conteneva una serie di orgasmi simulati: la canzone non era mai stata destinata ad essere pubblicata, ma quando Moroder la suon\u00f2 nei club fece sensazione; ci\u00f2 spinse Moroder a pubblicarla ed essa and\u00f2 alla numero 1. La canzone \u00e8 stata descritta come l'arrivo dell'espressione del crudo desiderio sessuale femminile nella musica pop; del singolo \u00e8 stato pubblicato un formato da 12 pollici della durata di 17 minuti, che ancora oggi rimane uno standard nelle discoteche.\nI KC and the Sunshine Band di Miami, formati da Harry Wayne Casey (\"KC\") e Richard Finch, ebbero una serie definitiva di singoli top 5 tra il 1975 e il 1977, tra cui \"Get Down Tonight\", \"That's the Way (I Like It)\", \"(Shake, Shake, Shake) Shake Your Booty\", \"I'm Your Boogie Man\" e \"Keep It Comin' Love\". La hit \"Evil Woman\" degli Electric Light Orchestra del 1975, anche se venne descritta come rock orchestrale, fu caratterizzata da un suono di violino che divenne un punto fermo della disco.\nI Bee Gees usarono il falsetto di Barry Gibb in un periodo tra il 1976 e il 1979 per raccogliere successi quali \"You Should Be Dancing\", \"Stayin' Alive\", \"Night Fever\", \"More Than A Woman\" e \"Love You Inside Out\". Alcune hit, come \"The Hustle\" di Van McCoy del 1975 e la cover di \"Could It Be Magic\" di Donna Summer del 1976, portarono ulteriormente la disco nel mainstream. Altri primi importanti successi disco sono stati \"Dancing Machine\" dei The Jackson 5, \"You're the First, the Last, My Everything\" di Barry White, \"Lady Marmalade\" delle Labelles, tutte del 1974, \"Fly, Robin, Fly\" delle Silver Convention e \"Gimme Some (of Your Sweet Love)\" di Jimmy Bo Horne, entrambe del 1975, \"Disco Inferno\" dei The Trammps del 1976 (reincisa dalla band nel 1978 grazie al successo nella colonna sonora del film Saturday Night Fever del 1977) e \"Love Is in the Air\" di John Paul Young del 1977.\nConsolidamento come musica pop.\nNel dicembre del 1977 usc\u00ec il film \"La febbre del sabato sera\", . Fu un grande successo e la sua colonna sonora divenne uno degli album pi\u00f9 venduti di tutti i tempi. L'idea per il film fu scatenata da un articolo del New Yorker Magazine del 1976 intitolato \"Tribal Rites Of The New Saturday Night\" (Riti tribali del nuovo sabato sera), che raccont\u00f2 la cultura disco nella New York City della seconda met\u00e0 degli anni settanta.\nLa cantante statunitense Gloria Gaynor fece molte hit disco di successo di fine decennio: fra le sue vi sono state \"I Will Survive\", del 1978, e tra quelle dei primi anni ottanta \"Let Me Know (I Have a Right)\", del 1980, e \"I Am What I Am\", del 1982, che la consolid\u00f2 come \"icona gay\".\nSempre nel 1977 Donna Summer pubblic\u00f2 \"I Feel Love\", che mischiava il sound della disco con un suo sottogenere, l'Hi-NRG, e la musica elettronica; nel 1978, invece, il suo singolo \"MacArthur Park\", che ha venduto milioni di copie, fu numero uno della Billboard Hot 100 per tre settimane e fu nominato per il Grammy Award alla miglior interpretazione vocale femminile pop. La registrazione della Summer, che fu inclusa come parte del \"MacArthur Park Suite\" nel suo doppio album \"Live and More\", era della durata di 8 minuti e 36 secondi nell'album. La versione singolo di MacArthur Park, presente nel vinile in formato 7 pollici, fu il primo singolo della Summer a raggiungere la numero 1 nella Hot 100; tuttavia non include la ballata della seconda parte della canzone. Un \"remix\" del 2013 di \"MacArthur Park\" della Summer raggiunse la numero 1 nella Billboard Dance Charts, segnando cinque decenni consecutivi con una hit numero 1 nelle classifiche. Dal 1978 al 1979 la Summer continu\u00f2 a pubblicare successi come \"Last Dance\", \"Heaven Knows\", \"Hot Stuff\", \"Bad Girls\" e \"On the Radio\", tutte canzoni disco di grande successo.\nI The Jackson 5 fecero molte canzoni disco quando questo stile fu al culmine della popolarit\u00e0, tra cui \"Blame It on the Boogie\" (1978), \"Shake Your Body (Down to the Ground)\" (1979), tratte dall'album \"Destiny\", e anche \"Lovely One\" (1980) e \"Can You Feel It\" (1981), tratte dall'album \"Triumph\", tutte queste canzoni con Michael Jackson come vocalist. Costui, nel suo quinto album solista, uscito nel 1979 e intitolato \"Off the Wall\", sforn\u00f2 diversi successi anch'essi disco, tra cui \"Don't Stop 'Til You Get Enough\", che fu la sua seconda hit solista del genere a raggiungere la numero 1, e ancora \"Workin' Day and Night\", \"Rock with You\", terza hit disco che raggiunse la numero 1, tutte del 1979, e \"Off the Wall\", del 1980.\nGli Chic, costituiti nel 1976 e formati principalmente dal chitarrista Nile Rodgers - un autodescritto \"hippie di strada\" dalla New York della fine degli anni sessanta - e dal bassista Bernard Edwards, fecero canzoni disco come \"Dance, Dance, Dance (Yowsah, Yowsah, Yowsah)\", \"Everybody Dance\", entrambe del 1977, \"Le Freak\" (che ebbe molto successo e che viene ancora considerata una canzone-simbolo del genere), \"I Want Your Love\", entrambe del 1978, \"Good Times\", spesso campionato, e \"My Forbidden Lover\", entrambe del 1979. Il gruppo si considerava come una rock band del movimento disco che mantenne gli ideali hippie di pace, amore e libert\u00e0. Ogni canzone che incisero fu scritta con un riguardo nel dar loro un \"deep hidden meaning\" (significato nascosto in profondit\u00e0) o D.H.M.\nAndy Gibb, un fratello minore nei Bee Gees, ebbe seguito con simili hit soliste come \"I Just Want to Be Your Everything\", \"(Love Is) Thicker Than Water\", entrambe del 1977, e \"Shadow Dancing\" del 1978.\nSylvester, noto cantante dichiaratamente omosessuale, ebbe molto successo con canzoni disco come \"You Make Me Feel (Mighty Real)\", \"Dance (Disco Heat)\", entrambe del 1978, e \"Body Strong\" del 1979.\nI Village People, altro gruppo musicale di persone dichiaratamente omosessuali, avente ciascuno di loro un costume di un personaggio che negli Stati Uniti \u00e8 stereotipo di mascolinit\u00e0, fecero anche loro molte hit disco come \"Macho Man\", \"Y.M.C.A.\" del 1978, e \"In the Navy\" del 1979.\nNel 1979 \u00e8 uscita anche la canzone Planet O dei Daisy Daze and the Bumble Bees, scelta come sigla dell'anime giapponese Le avventure di Lupin III, ma che allude a pratiche erotiche, essendo ispirata al romanzo BDSM francese del 1954 Histoire d'O, e per questo recante un filtro famiglia.\nAltre hits disco della fine del decennio degne di nota furono \"Born to Be Alive\" di Patrick Hernandez del 1978, \"September\" e \"Boogie Wonderland\" degli Earth, Wind &amp; Fire, \"We Are Family\" delle Sister Sledge, \"Ring My Bell\" di Anita Ward e \" Ladies' Night\", \" Celebration\" e \"Get Down on It\" dei Kool &amp; the Gang, la cover di \"Knock on Wood\" di Amii Stewart, tutte canzoni del 1979, come anche \"Funkytown\" delle Lipps Inc. del 1980.\nCrossover di artisti di altri generi musicali.\nLa popolarit\u00e0 della disco port\u00f2 molti artisti pop e qualche rocker non appartenenti alla cultura disco a registrare canzoni disco al culmine della sua popolarit\u00e0. Molte delle loro canzoni fra queste non erano puramente \"disco\", ma erano canzoni principalmente pop o rock con (a volte inevitabili) influenze musicali o sfumature del sound disco. Tipici esempi sono: \"Don't Go Breaking My Heart\" di Elton John e Kiki Dee (1976), \"Heart of Glass\" dei Blondie, \"Copacabana\" di Barry Manilow (entrambe del 1978), \"Guilty\" di Mike Oldfield, \"Take Me Home\" e \"Hell on Wheels\" di Cher, \"Da Ya Think I'm Sexy?\" di Rod Stewart, \"Pop Muzik\" degli M, \"John I'm Only Dancing (Again)\" di David Bowie (tutte canzoni del 1979) e \"Upside Down\" di Diana Ross e \"Give Me the Night\" di George Benson (entrambe del 1980).\nAnche i rockers hardcore mescolarono elementi della disco con il loro tipico stile Rock and roll nelle canzoni. Il gruppo rock progressivo Pink Floyd utilizz\u00f2, nell'album \"The Wall\", elementi disco nella loro canzone \"Another Brick in the Wall, Part 2\" (1979) - che divenne l'unico singolo numero 1 di successo del gruppo (sia negli Stati Uniti che nel Regno Unito). Gli Eagles diedero cenni alla disco con \"One of These Nights\" (1975) e \"Disco Strangler\" (1979), i The Rolling Stones fecero \"Miss You\" (1978), i Paul McCartney &amp; Wings fecero \"Goodnight Tonight\", i Chicago fecero \"Street Player\", i The Beach Boys fecero \"Here Comes the Night\", i The Kinks fecero \"(Wish I Could Fly Like) Superman\", gli Electric Light Orchestra fecero \"Shine a Little Love\" e \"Last Train to London\" (tutte canzoni del 1979), i Queen fecero \"Another One Bites the Dust\" e i J. Geils Band fecero \"Come Back\" (entrambe del 1980). Perfino il gruppo musicale heavy metal Kiss si ciment\u00f2 nello stile con \"I Was Made for Lovin' You\" (1979).\nLa moda disco fu ripresa anche da artisti \"non pop\", tra cui l'artista country Connie Smith che coverizz\u00f2 \"I Just Want to Be Your Everything\" di Andy Gibb nel 1977, mentre Bill Anderson fece \"Double S\" nel 1978, la cantante easy listening Barbra Streisand fece un duetto con Donna Summer cantando \"No More Tears (Enough Is Enough)\", numero 1 negli Stati Uniti, e Ronnie Milsap, incise \"Get It Up\" e reinterpret\u00f2 \"Hi-Heel Sneakers\" di Tommy Tucker, tutte canzoni uscite nel 1979.\nRevisioni disco delle canzoni.\nLe canzoni non-disco e gli standard sarebbero stati spesso \"disco-izzati\" negli anni settanta. Il ricco accompagnamento orchestrale che venne identificato con l'era disco evoc\u00f2 i ricordi dell'era big band - che port\u00f2 diversi artisti a registrare e disco-izzare alcuni accordi big band, tra cui Perry Como, che ri-registr\u00f2 la sua hit del 1929 e del 1939, \"Temptation\", nel 1975, nonch\u00e9 Ethel Merman, che pubblic\u00f2 un album di canzoni disco intitolato \"The Ethel Merman Disco Album\" nel 1979.\nMyron Floren, conduttore in seconda nel \"The Lawrence Welk Show\" pubblic\u00f2 una registrazione del Clarinetto Polka dal titolo \"Disco Accordion\". In una delle sue ultime incisioni, Percy Faith pubblic\u00f2 un album intitolato \"Disco Party\" (1975) ed incise una versione disco della sua famosa \"Theme from A Summer Place\" nel 1976. Anche la musica classica fu adattata per la disco, in particolare \"A Fifth of Beethoven\" di Walter Murphy (1976, basata sul primo tempo della quinta sinfonia di Beethoven) e \"Flight 76\" (basata su \"Il volo del calabrone\" di Rimsky-Korsakov) e la serie di album e singoli \"Hooked on Classics\" di Louis Clark.\nGli importanti successi disco basati sui temi dei programmi televisivi e dei film sono un medley di \"Guerre stellari\", \"Star Wars Theme/Cantina Band\" di Meco (1977), e \"Twilight Zone/Twilight Tone\" dei The Manhattan Transfer (1979). Persino il tema di \"Lucy ed io\" non fu risparmiato dall'essere disco-izzato. Anche molte sigle televisive originali dell'epoca mostrarono una forte influenza disco, come \"Theme from Shaft\" di Isaac Hayes, colonna sonora della serie televisiva \"Shaft\" del 1973, o anche \"Keep Your Eye on the Sparrow\" (tema di Baretta, eseguito da Sammy Davis Jr. e successivamente un singolo di successo per i Rhythm Heritage), \"Theme from S.W.A.T.\" (da \"S.W.A.T.\", versioni originali e singolo dei Rhythm Heritage), entrambe del 1976, e il tema di \"Magnum, P.I.\" di Mike Post del 1980.\nParodie.\nDiverse parodie dello stile disco sono state create. Rick Dees, all'epoca un DJ radiofonico a Memphis, nel Tennessee, registr\u00f2 \"Disco Duck\" (1976) e \"Dis-Gorilla\" (1977); e Frank Zappa parodi\u00f2 gli stili di vita dei ballerini disco in \"Disco Boy\" nel suo album del 1976 \"Zoot Allures\", e in \"Dancin' Fool\" nel suo album del 1979 \"Sheik Yerbouti\"; L'album omonimo di debutto del 1983 di \"Weird Al\" Yankovic contiene una canzone disco chiamata \"Gotta Boogie\", un gioco di parole esteso sulla somiglianza del movimento disco alla parola dello slang americano \"booger\" e la sua controparte britannica \"bogey\", che significano entrambe \"caccola\".\nReazione violenta e declino.\nAlla fine degli anni settanta, un forte sentimento anti-disco si svilupp\u00f2 tra i fan del rock e i musicisti, in particolare negli Stati Uniti. Gli slogan \"disco sucks\" (la disco fa schifo) e \"death to disco\" (morte alla disco) divennero comuni. Artisti rock come Rod Stewart e David Bowie che aggiunsero elementi disco alla loro musica furono accusati di essersi venduti.\nLa subcultura punk negli Stati Uniti e nel Regno Unito fu spesso ostile alla disco. Jello Biafra dei Dead Kennedys nella song \"Saturday Night Holocaust\" paragon\u00f2 la disco alla cultura cabaret della Germania dell'era Weimar per la sua apatia verso le politiche del governo e la sua evasione. Mark Mothersbaugh dei Devo disse che la disco era \"come una bella donna con un grande corpo e niente cervello\", e un prodotto dell'apatia politica di quel periodo. Il critico rock del New Jersey scrisse \"Put a Bullet Through the Jukebox\", una diatriba al vetriolo contro la disco che fu considerata una chiamata alle armi del punk.\nIl sentimento anti-disco fu espresso in alcuni spettacoli televisivi e nei film. Un tema ricorrente nello show \"WKRP in Cincinnati\" fu un atteggiamento ostile verso la musica disco. In una scena del film comico \"Airplane!\" un grattacielo della citt\u00e0 include una torre radio con un nominativo della stazione illuminato con i neon. Una voce fuori campo di un Disc jockey dice \"WZAZ a Chicago, dove la disco vive per sempre!\" Poi un aereo capriccioso fende la torre radio con la sua ala, la voce fuori campo viene zittita e il nominativo illuminato si spegne.\nIl 12 luglio 1979 divenne noto come \"il giorno in cui la disco mor\u00ec\" a causa della Disco Demolition Night, una manifestazione anti-disco in un doubleheader al Comiskey Park a Chicago. I DJ rock Steve Dahl e Garry Meier, insieme a Michael Veeck, figlio del proprietario dei Chicago White Sox Bill Veeck, organizzarono l'evento promozionale per i fan del rock scontenti tra i game di un incontro fra i White Sox e le Detroit Tigers. L'evento, che comport\u00f2 l'esplosione di registrazioni disco, si concluse in una rivolta, durante la quale la folla vociante strapp\u00f2 sedili e pezzi di tappeto erboso, e caus\u00f2 altri danni. Il Chicago Police Department fece numerosi arresti, e gli ingenti danni al campo costrinsero i White Sox a rinunciare al secondo game ai Detroit Tigers, che avevano vinto il primo game. Sei mesi prima del caotico evento, la popolare stazione radio Progressive rock WDAI (WLS-FM) pass\u00f2 improvvisamente ad un formato completamente disco, disaffrancando migliaia di fan del rock a Chicago e lasciando Dahl disoccupato.\nIl 21 luglio 1979 i primi sei dischi nella classifica musicale statunitense erano canzoni disco. Il 22 settembre non c'erano canzoni disco nella classifica top 10 statunitense. Qualcuno nei media, in toni celebrativi, dichiar\u00f2 la disco \"morta\" e il rock rianimato.\nIn Italia, persino l'\u00e9lite intellettuale si scagli\u00f2 contro il genere da discoteca: sul noto settimanale \"Tv Sorrisi e Canzoni\", nel 1978 uscirono articoli denigratori a firma di Camilla Cederna e Luca Goldoni, cos\u00ec come sulla stampa di sinistra, da \"Il manifesto\" a \"Lotta Continua\", si sottopose la musica disco ad una ideologica ed ingiusta critica.\nImpatto sull'industria musicale.\nLa reazione violenta anti-disco, combinata con altri fattori sociali e del settore radiofonico, cambi\u00f2 il volto delle radio pop negli anni successivi alla Disco Demolition Night. A partire dagli anni ottanta, la musica country inizi\u00f2 una lenta ascesa nelle principali classifiche pop statunitensi. Emblematico dell'ascesa della musica country alla popolarit\u00e0 mainstream fu il film di successo commerciale \"Urban Cowboy\" del 1980. Un po' ironicamente, il protagonista del film fu John Travolta, che solo tre anni prima aveva recitato in \"Saturday Night Fever\", un film che caratterizz\u00f2 la cultura disco.\nDurante questo periodo di declino della popolarit\u00e0 della disco, diverse case discografiche chiusero i battenti, vennero riorganizzate, o vennero vendute. Nel 1979 MCA Records acquist\u00f2 l'ABC Records, assorb\u00ec alcuni dei suoi artisti, e poi chiuse l'etichetta. Il fondatore della RSO Records Robert Stigwood abbandon\u00f2 l'etichetta nel 1981 e TK Records chiuse nello stesso anno. Salsoul Records continua ad esistere oggi, ma \u00e8 usato principalmente come un marchio per le ristampe. Casablanca Records pubblic\u00f2 meno dischi negli anni ottanta, e fu chiusa nel 1986 dalla casa madre PolyGram.\nMolti gruppi che furono popolari durante il periodo disco in seguito lottarono per mantenere il loro successo - anche coloro che cercarono di adattarsi all'evoluzione dei gusti musicali. I Bee Gees, per esempio, ebbero solo due hit top 40 negli Stati Uniti dopo gli anni settanta (\"One\" nel 1989 e \"Alone\" nel 1997) - anche se le canzoni che scrissero successivamente ed hanno eseguito \"altri\" ebbero successo. Della manciata di gruppi che non sono stati demoliti dalla caduta in disgrazia della disco, si distinguono i Kool &amp; the Gang, i The Jacksons - e Michael Jackson in particolare: nonostante abbiano contribuito inizialmente a definire il suono disco, continuarono a creare canzoni, sebbene pi\u00f9 raffinate, popolari e ballabili per un'altra generazione di appassionati di musica negli anni ottanta ed oltre.\nI fattori che contribuirono al declino della disco.\nI fattori che sono stati citati che portarono al declino della disco negli Stati Uniti includono i cambiamenti economici e politici alla fine degli anni settanta, nonch\u00e9 l'esaurimento degli stili di vita edonistici guidati dai partecipanti. Negli anni successivi alla Disco Demolition Night, alcuni critici sociali descrissero la reazione violenta come implicitamente maschilista e bigotta, e un attacco alle culture non bianche e non eterosessuali.\nNel gennaio 1979, il critico rock Robert Christgau sostenne che l'omofobia, e con ogni probabilit\u00e0 il razzismo furono ragioni alla base della reazione violenta, una conclusione condivisa da John Rockwell. Craig Werner scrisse: \"Il movimento anti-disco rappresent\u00f2 una diabolica alleanza di funkettari e femministe, progressisti e puritani, rockers e reazionari. Tuttavia, gli attacchi alla disco diedero voce rispettabile ai tipi pi\u00f9 brutti di razzismo inconfessato, di sessismo e di omofobia. Legs McNeil, fondatore del fanzine \"punk\", fu citato in un'intervista a dire \"gli hippies hanno sempre voluto essere neri, stavamo dicendo 'fanculo il blues, fanculo l'esperienza nera'.\" Disse anche che la disco fu un risultato di un'unione empia tra gli omosessuali e i neri.\nDahl, che aveva capeggiato la Disco Demolition Night, neg\u00f2 qualsiasi sfumatura razzista od omofobica nella promozione, dicendo: \"\u00c8 davvero facile guardarla storicamente da quel punto di vista, e collegare tutte quelle cose ad essa. Ma non stavamo pensando cos\u00ec.\" \u00c8 stato osservato che i critici punk rock britannici della disco appoggiarono parecchio il genere reggae, pro-neri/anti razzista. Robert Christgau e Jim Testa dissero che c'erano legittimi motivi artistici per essere critici della disco.\nNel 1979 l'industria musicale negli Stati Uniti stava subendo la peggiore crisi da decenni, e la disco, nonostante la sua popolarit\u00e0 di massa, fu incolpata. Il suono dei produttori stava avendo difficolt\u00e0 ad amalgamarsi bene al sistema di marketing dell'industria orientata verso l'artista. Harold Childs, vice presidente senior della A&amp;M Records, disse al \"Los Angeles Times\" che \"la radio \u00e8 veramente disperata per il prodotto rock\" e che \"essi sono tutti alla ricerca di un po' di rock-n-roll bianco\". Gloria Gaynor afferm\u00f2 che l'industria musicale sostenne la distruzione della disco perch\u00e9 i produttori di musica rock stavano perdendo soldi e i musicisti rock stavano perdendo la ribalta.\nI revival.\nNel 2013, diverse canzoni in stile disco ed R&amp;B entrarono in classifica, e le classifiche pop ebbero pi\u00f9 canzoni ballabili che in qualsiasi momento dalla fine degli anni settanta. Il pi\u00f9 grande successo disco dell'anno, a giugno, fu Get Lucky dei Daft Punk, con Nile Rodgers alla chitarra. La canzone fu inizialmente pensata probabilmente per essere la candidata principale per diventare la pi\u00f9 grande hit dell'estate di quell'anno; tuttavia, la canzone fin\u00ec per piazzarsi alla numero 2 della classifica Billboard Hot 100 per 5 settimane, dietro un'altra importante canzone in stile disco, \"Blurred Lines\" di Robin Thicke, che trascorse dodici settimane alla numero 1 nella Hot 100, e nel processo divenne eventualmente la canzone dell'estate. Entrambe furono popolari presso una grande variet\u00e0 di gruppi demografici. Altre canzoni in stile disco che entrarono nella top 40 furono \"Take Back the Night\" di Justin Timberlake (n\u00ba 29), \"Treasure\" di Bruno Mars (n\u00ba 5) e la pubblicazione postuma di una canzone di Michael Jackson, \"Love Never Felt So Good\" (n\u00ba 9). Inoltre, sia \"Reflektor\" degli Arcade Fire che \"Random Access Memories\" dei Daft Punk, inclusero forti elementi disco, e raggiunsero la cima della Billboard 200 nel 2013. Nel 2014, la musica disco pu\u00f2 essere trovata in \"Artpop\" di Lady Gaga e in \"Birthday\" di Katy Perry.\nEuro disco.\nMentre la popolarit\u00e0 della disco diminu\u00ec fortemente negli Stati Uniti, abbandonata dalle principali etichette discografiche e dai produttori, la disco europea continu\u00f2 ad evolversi all'interno del vasto panorama della musica pop mainstream. I gruppi europei Love and Kisses, Munich Machine, e gli americani Donna Summer e Village People, furono tra i gruppi ed i cantanti che definirono il suono Euro disco della fine degli anni settanta. I produttori come Giorgio Moroder, che AllMusic descrisse come \"uno dei principali architetti del suono disco\" con il successo di Donna Summer \"I Feel Love\" (1977), e Jean-Marc Cerrone furono coinvolti nell'euro disco. Anche il gruppo musicale tedesco dei Kraftwerk ebbe un'influenza sull'euro disco.\nIl gruppo musicale euro disco di maggior successo in assoluto furono gli ABBA, Questo quartetto svedese, con successi, ad esempio \"Waterloo\" (1974), S.O.S. (1975), \"Mamma Mia\" (1975), \"Fernando\" (1976), \"Take a Chance on Me\" (1978), \"Gimme! Gimme! Gimme! (A Man After Midnight)\" (1979), e la loro principale hit, \"Dancing Queen\" (1976) - \u00e8 classificato come l'ottavo gruppo musicale di successo di tutti i tempi. Altri gruppi musicali europei di spicco pop e disco furono le Luv' dai Paesi Bassi e i Boney M., un gruppo di quattro cantanti originari dei Caraibi ideato dal produttore discografico tedesco Frank Farian. Questi ultimi entrarono in classifica in tutto il mondo con successi come \"Daddy Cool\", \"Ma Baker\", \"Rivers of Babylon\" e \"Rasputin\"; tedesche erano pure le Silver Convention, la cui canzone pi\u00f9 famosa \u00e8 stata \"Fly, Robin, Fly\" del 1975.\nIn Italia la showgirl Raffaella Carr\u00e0 fece successo, tra le varie sue canzoni, con tre hit euro disco: A far l'amore comincia tu del 1976, Fiesta del 1977 e Tanti Auguri del 1978, riscontrando molta audience soprattutto nel pubblico gay. Gli \"inventori\" della cosiddetta Italo-Disco, furono indiscutibilmente i fratelli Carmelo e Michelangelo La Bionda, che utilizzando la doppia denominazione La Bionda/D.D. Sound scalarono le classifiche di mezzo mondo con una serie di successi fra cui One For You, One For Me e 1.2.3.4... Gimme Some More.\nIn Spagna si sono distinte le Baccara, famose per hit come \"Yes Sir, I Can Boogie\" e \"Sorry, I'm a Lady\", entrambe del 1977.\nIn Francia, Claude Fran\u00e7ois, che si reinvent\u00f2 come il re della disco francese, pubblic\u00f2 \"La plus belle chose du monde\", una versione francese del successo dei Bee Gees, \"Massachusetts\", che divenne una grande hit in Canada ed in Europa, ed \"Alexandrie Alexandra\" fu pubblicata postuma il giorno della sua sepoltura e divenne una hit mondiale. Dalida \u00e8 soprannominata da molte persone \"Regina del Disco\" in Francia. Ha cantato molte canzoni discografiche che avranno un successo mondiale come Mourir sur sc\u00e8ne, J'attendrai, B\u00e9same mucho, Salma ya salama, Laissez-moi danser, Kalimba de Luna. E le prime canzoni di successo di Cerrone, \"Love in C Minor\", \"Give Me Love\" e \"Supernature\" divennero grandi successi negli Stati Uniti e in Europa.\nUn'altra artista euro disco fu Amanda Lear, il suono euro-disco si sente maggiormente nella canzone \"Enigma (Give a bit of Mmh to me)\" (1978).\nRuolo della Motown.\nDiana Ross fu una delle prime artiste Motown ad abbracciare il suono disco col suo grande successo outing del 1976 \"Love Hangover\" dal suo omonimo album. La Ross continu\u00f2 ad avere successi disco per il resto dell'era disco, tra cui i classici successi da ballo del gi\u00e0 citato \"Upside Down\" e \"I'm Coming Out\" (quest'ultimo divent\u00f2 immediatamente uno dei preferiti nella comunit\u00e0 gay). The Supremes, il gruppo che rese la Ross famosa, ottenne una manciata di hit nelle discoteche senza la Ross, in particolare \"I'm Gonna Let My Heart Do the Walking\" del 1976, e il loro ultimo singolo ad entrare in classifica prima di sciogliersi, \"You're My Driving Wheel\" del 1977, proprio alla fine degli anni '70.\nSono anche da segnalare \"Got to Be Real\" di Cheryl Lynn (1978), \"Shame\" di Evelyn \"Champagne\" King (1978), \"Can't Fake the Feeling\" di Geraldine Hunt (1980), e i vari tentativi di Walter Murphy di portare la musica classica al mainstream, in particolare la sua hit \"A Fifth of Beethoven\" (1976).\nArtisti.\nGli interpreti della disco ben conosciuti nella seconda met\u00e0 degli anni settanta sono stati gli ABBA, Barry White, i Bee Gees, i Boney M., gli Chic, Donna Summer, Giorgio Moroder, Gloria Gaynor, i KC and the Sunshine Band e i The Trammps. Diversi critici sostengono che anche i Kraftwerk, che nascono come band di musica elettronica, hanno avuto un ruolo importante facendo da pionieri della disco nonch\u00e9 il suono elettronico che divent\u00f2 un grande elemento della disco. Mentre gli interpreti e i cantanti ottennero una certa attenzione dal pubblico, i produttori che lavorarono dietro le quinte svolsero un ruolo, se non pi\u00f9 importante, almeno paritario nella disco, in quanto spesso scrissero le canzoni e crearono i suoni innovativi e le tecniche di produzione che fecero parte del \"suono disco\". Gli artisti che facevano generi musicali da cui ebbe origine la disco, come il rhythm and blues, il soul e il funk, annoverano anche loro canzoni con questo stile (dato il fenomeno culturale che da esso deriv\u00f2) nel loro repertorio: tra questi (per lo pi\u00f9 gruppi) vi sono i Commodores, gli Earth, Wind &amp; Fire, i Kool &amp; the Gang, le Labelles e i The Jackson 5.\nCaratteristiche.\nIl suono disco ha delle voci svettanti e spesso riverberate su un battito four-on-the-floor costante, una scansione regolare di hi-hat con note 'ottave' (= croma) o 'sedicesime' (semicroma), spesso con un hi-hat aperto su un battito non accentato, e una linea di basso elettrico prominente e sincopata, a volte costituita da note del valore di ottave. Il Fender Jazz Bass \u00e8 spesso associato alle linee di basso della disco, perch\u00e9 lo strumento stesso ha una \"voce\" molto prominente nel mix musicale. Nella maggior parte dei brani disco, gli archi, i fiati, i pianoforti elettrici e le chitarre elettriche creano un suono di sottofondo lussureggiante. Gli strumenti orchestrali, come il flauto, sono spesso utilizzati per le melodie soliste (senza nei concerti \"live\" l'accompagnamento, e la chitarra solista (solo la chitarra elettrica) \u00e8 meno frequentemente utilizzata nella disco rispetto al rock. Molte canzoni disco, soprattutto dalla fine degli anni settanta, impiegano l'utilizzo di strumenti elettronici come i sintetizzatori."}
{"id": "22905", "revid": "345405", "url": "https://it.wikipedia.org/wiki?curid=22905", "title": "Sala del Tricolore", "text": "La Sala del Tricolore \u00e8 la sala consiliare del comune di Reggio Emilia, citt\u00e0 capoluogo dell'omonima provincia, in Emilia-Romagna. Si trova all'interno del palazzo del Comune. Qui, il 7 gennaio 1797, nacque la bandiera nazionale italiana, da cui il nome del salone. Adiacente alla sala \u00e8 situato il Museo del tricolore. Fa parte del circuito Associazione dei Castelli del Ducato di Parma, Piacenza e Pontremoli.\nStoria.\nLe origini del salone.\nLe origini di questo salone risalgono al 1768, quando il duca di Modena e Reggio Francesco III d'Este decise di far realizzare un archivio statale centrale che avrebbe dovuto conservare tutti i documenti del ducato emiliano. La scelta dell'architetto a cui affidare la redazione del progetto e la costruzione del nuovo salone cadde su Lodovico Bolognini, che realizz\u00f2 poi l'opera dal 1772 al 1785. \nDurante i lavori di costruzione Giovanni Benassi, falegname di corte, sempre sotto la supervisione del Bolognini, costru\u00ec dal 1773 al 1774 un modello in legno del salone a cui mancavano, rispetto alla versione moderna, le balconate: al loro posto vennero previste le scaffalature per la conservazione dei documenti, a cui si accedeva tramite dei rampari in legno.\nPoco dopo la fine dei lavori si decise di non destinarla ad archivio: la grande quantit\u00e0 di documenti in essa contenuti avrebbe potuto causare un vasto incendio, con tutte le conseguenze del caso. Per decidere la destinazione d'uso della sala, scartata quella d'archivio ducale, venne istituita una commissione. Questa consulta propose, tra l'altro, anche il suo frazionamento in pi\u00f9 locali da adibire ad uffici ma il duca si oppose rimandando la sua decisione.\nGli anni successivi.\nCon l'invasione delle truppe napoleoniche il duca fugg\u00ec e venne proclamata la Repubblica Reggiana (26 agosto 1796). Contestualmente fu costituita la Guardia civica della citt\u00e0 di Reggio: questa formazione militare, aiutata da un piccolo gruppo di granatieri francesi, sconfisse, il 4 ottobre 1796, un drappello di 150 soldati austriaci presso Montechiarugolo, comune della moderna provincia di Parma. La vittoria fu cos\u00ec importante - sia da un punto di vista politico che simbolico - che Napoleone Bonaparte fece un encomio ufficiale ai soldati reggiani protagonisti dello scontro. \nProprio durante la battaglia di Montechiarugolo si ebbe il primo morto per la causa risorgimentale, Andrea Rivasi. In particolare Rivasi viene considerato il primo martire risorgimentale dagli storici che individuano l'inizio del movimento finalizzato all'unit\u00e0 nazionale nella prima campagna d'Italia napoleonica. Per lo scontro armato di Montechiarugolo Napoleone Bonaparte defin\u00ec la citt\u00e0 di Reggio nell'Emilia:\nAi reggiani protagonisti della battaglia di Montechiarugolo Ugo Foscolo dedic\u00f2 l'ode \"A Bonaparte liberatore\". Il frontespizio di questo componimento poetico recita:\nVincenzo Monti dedic\u00f2 invece all'evento questi versi della sua cantica \"In morte di Lorenzo Mascheroni\":\nA Reggio nell'Emilia, inoltre, era stato piantato, nell'agosto 1796, uno dei primi alberi della libert\u00e0, che viene cos\u00ec descritto da un cronista dell'epoca:\nQuesto avvenimento, che scatur\u00ec da una rivolta contro il governo ducale avvenuta il 20 agosto 1796 a Reggio con alla testa la patriota Rosa Manganelli, contribu\u00ec, insieme agli eventi legati alla battaglia di Montechiarugolo, alla decisione di scegliere Reggio nell'Emilia come sede del congresso cispadano, assemblea che port\u00f2 poi alla nascita della bandiera d'Italia.\nI congressi della Repubblica Cispadana.\nL'approvazione della costituzione.\nCome riconoscimento simbolico allo scontro di Montechiarugolo, e per il gi\u00e0 citato evento legato all'albero della libert\u00e0, Napoleone sugger\u00ec ai deputati delle citt\u00e0 cispadane (Reggio, Modena, Bologna e Ferrara) di riunire il loro primo congresso \u2013 che sarebbe dovuto avvenire il 27 dicembre 1796 \u2013 a Reggio nell'Emilia.\nLa proposta ebbe seguito nonostante accese polemiche con le altre citt\u00e0 emiliane, che avrebbero voluto l'assemblea organizzata nella propria municipalit\u00e0; il congresso del 27 dicembre avvenne poi nel salone del municipio Reggio progettato dal Bolognini che avrebbe dovuto ospitare l'archivio dell'ex-ducato. Qui, 110 delegati presieduti da Carlo Facci approvarono la carta costituzionale della Repubblica Cispadana, comprendente i territori di Bologna, Ferrara, Modena e Reggio Emilia. Per tale motivo il salone del Bolognini fu ribattezzato \"sala del congresso centumvirato\" o \"sala patriottica\".\nLa \"sala del congresso centumvirato\", per l'evento del 27 dicembre, venne adeguatamente \"[...] preparata con addobbi e trofei allusivi alla gran causa [...]\". Sui capitelli erano state collocate le raffigurazioni delle vittorie pi\u00f9 importanti dell'esercito napoleonico in Italia e la rappresentazione della vittoria dei reggiani a Montechiarugolo, che venne cos\u00ec definita: \"[...] presa fatta dai Reggiani dei tedeschi a Monte Chierugolo [...]\". La descrizione delle decorazioni della volta del salone invece recita: \"[...] [sulla volta] apparivano la Dea della ragione, ed un puttino che incideva in marmo: \"Costituzione\"; indi il genio dell'entusiasmo, che porta in una fascia il giuramento sacro di libert\u00e0, o di morte [...]\".\nIn un'altra sessione, datata 30 dicembre 1796, il congresso aveva approvato una mozione, tra scrosci di applausi tanto era il fervore dei delegati, che recitava:\nL'adozione della bandiera tricolore.\nIn riunioni successive, sempre avvenute nella \"sala del congresso centumvirato\" di Reggio, vennero decretate e ufficializzate molte decisioni, tra cui la scelta dell'emblema della neonata repubblica. Ad avanzare la proposta di adozione di una bandiera nazionale verde, bianca e rossa fu Giuseppe Compagnoni \u2013 che per questo \u00e8 ricordato come il \"padre del tricolore\" \u2013 nella XIV sessione del congresso cispadano del 7 gennaio 1797. Il decreto di adozione recita:\nLa decisione del congresso di adottare una bandiera tricolore verde, bianca e rossa fu poi anch'essa salutata da un'atmosfera giubilante, tanto era l'entusiasmo dei delegati, e da scrosci di applausi. Per la prima volta citt\u00e0 di stati ducali per secoli nemiche, si identificano in un unico popolo e un simbolo identitario comune: la bandiera tricolore.\nLa scelta finale di un vessillo verde, bianco e rosso non fu priva di una discussione preventiva: in luogo del verde i giacobini italiani avrebbero privilegiato l'azzurro della bandiera francese, mentre i sodali al papato avrebbero preferito il giallo del vessillo dello Stato Pontificio: sul bianco e sul rosso non ci furono invece contestazioni. La discussione sul terzo colore si incentr\u00f2 infine sul verde, che venne poi approvato anche come soluzione di compromesso. La scelta del verde fu molto probabilmente ispirata dal vessillo militare tricolore verde, bianco e rosso della Legione Lombarda.\nLa storica seduta del congresso non specific\u00f2 le caratteristiche di questa bandiera con la determinazione della tonalit\u00e0 e della proporzione dei colori, e non precis\u00f2 neppure la loro collocazione sul vessillo. Sul verbale della riunione di sabato 7 gennaio 1797, avvenuta anch'essa nella \"sala del congresso centumvirato\" di Reggio, si pu\u00f2 leggere:\nPer la prima volta il tricolore divent\u00f2 ufficialmente bandiera nazionale di uno Stato sovrano, sganciandosi dal significato militare e civico locale: con questa adozione la bandiera italiana assunse pertanto un'importante valenza politica. Sulla scorta di questo evento la \"sala del congresso centumvirato\" di Reggio fu in seguito ribattezzata \"Sala del Tricolore\".\nIl vessillo che fu utilizzato dalla Repubblica Cispadana si presentava interzato in fascia con il rosso in alto, con al centro l'emblema della repubblica e ai lati le lettere \"R\" e \"C\", ovvero le iniziali delle due parole che formano il nome del neonato organismo statale. Lo stemma della Repubblica Cispadana conteneva una faretra con quattro frecce che simboleggiavano le quattro citt\u00e0 del congresso cispadano.\nIl primo centenario della bandiera italiana.\nNel 1897 la bandiera italiana comp\u00ec cent'anni. La celebrazione fu molto sentita dalla popolazione, tant'\u00e8 che l'Italia venne invasa da tricolori; la manifestazione pi\u00f9 importante avvenne a Reggio nell'Emilia, dove il 7 gennaio di cento anni prima era nato il tricolore. Nell'atrio del municipio di Reggio nell'Emilia fu posta una lapide commemorativa avente un'iscrizione composta da Naborre Campanini che recita:\nNel giorno della celebrazione nella citt\u00e0 emiliana Giosu\u00e8 Carducci defin\u00ec la bandiera \"benedetta\" e la baci\u00f2 alla fine del discorso. Il Carducci, evidenziando l'importanza della bandiera nella storia d'Italia, recit\u00f2 questo discorso:\nDescrizione del salone.\nLa sala si presenta come un ambiente ellittico, circondato da tre ordini di balconate. \u00c8 presente un grande lampadario che illumina un ambiente dallo stile architettonico neoclassico; quest'ultimo \u00e8 caratterizzato da colonne aventi sulla sommit\u00e0 capitelli corinzi.\nIl salone ha la funzione di sala consiliare del comune di Reggio nell'Emilia: pertanto \u00e8 utilizzato per le riunioni del consiglio comunale della citt\u00e0. Ospita anche il gonfalone civico del comune di Reggio nell'Emilia.\n\u00c8 anche usato per manifestazioni culturali, conferenze e matrimoni, nonch\u00e9 per l'annuale cerimonia di commemorazione dell'anniversario della nascita della bandiera nazionale italiana, che avviene ogni 7 gennaio in occasione della Festa del Tricolore, alla presenza delle pi\u00f9 alte cariche della Repubblica Italiana."}
{"id": "22908", "revid": "439868", "url": "https://it.wikipedia.org/wiki?curid=22908", "title": "Corso Giuseppe Garibaldi (Reggio Emilia)", "text": "Il Corso Giuseppe Garibaldi (precedentemente Corso della Ghiara) \u00e8 la strada pi\u00f9 importante di Reggio Emilia dopo la Via Emilia. \nOrigine del nome.\nIl nome Ghiara sta per ghiaia, poich\u00e9 fino al 1226 vi si trovava il letto del torrente Crostolo.\nPiazza Gioberti (gi\u00e0 Piazza Adelgonda).\nIl corso ha inizio dalla via Emilia, in una piazzetta creata nel 1843 dalla demolizione di cinque case (dette isola Guaschi) per fare spazio all'obelisco, alto quasi 18 metri, innalzato per celebrare le nozze del duca Francesco V d'Este con la figlia del re di Baviera Adelgonda. Nel 1882 l'obelisco venne consacrato ai primi caduti del Risorgimento.\nEdifici notevoli lungo il Corso.\nPoco oltre sorge la monumentale Basilica della Beata Vergine della Ghiara, situata di fronte al palazzo Ducale, ora sede della Provincia e della Prefettura.\nIl viale prosegue con un doppio filare di tigli. Fra i palazzi pi\u00f9 importanti \u00e8 da segnalare palazzo Magnani, caratterizzato all'esterno dalla statua di Giano bifronte e palazzo Manenti, dove alloggi\u00f2 anche Napoleone.\nPiazza del Cristo (ora Piazza Roversi).\nAl termine del Corso si trova la Piazzetta del Cristo, con l'omonimo oratorio barocco e sul lato orientale il palazzo Rangone. Poco oltre si arriva ad una delle porte della citt\u00e0, Porta Castello.\nManifestazioni.\nLa settimana precedente l'8 settembre di ogni anno il Corso \u00e8 la sede della fiera tradizionale della \"Giareda\"."}
{"id": "22909", "revid": "834", "url": "https://it.wikipedia.org/wiki?curid=22909", "title": "Antonio Ciacci", "text": ""}
{"id": "22914", "revid": "212348", "url": "https://it.wikipedia.org/wiki?curid=22914", "title": "Atp", "text": ""}
{"id": "22918", "revid": "154639", "url": "https://it.wikipedia.org/wiki?curid=22918", "title": "Numeri (Bibbia)", "text": "Il Libro dei Numeri (in ebraico \u05d1\u05de\u05d3\u05d1\u05e8 \"bemidb\u00e0r\", \"nel deserto\", dall'incipit; greco \u0391\u03c1\u03b9\u03b8\u03bc\u03bf\u03af, \"arithm\u00f2i\", \"numeri\", in quanto inizia con la descrizione di un censimento; latino \"Numeri\") \u00e8 il quarto libro della Torah ebraica e della Bibbia cristiana. \n\u00c8 scritto in ebraico e, secondo l'ipotesi maggiormente condivisa dagli studiosi, la sua redazione definitiva, ad opera di autori ignoti, \u00e8 collocata al VI-V secolo a.C. in Giudea, sulla base di precedenti tradizioni orali e scritte (vedi Ipotesi documentale). \n\u00c8 composto da 36 capitoli descriventi la storia degli Ebrei durante il loro soggiorno nel deserto del Sinai (circa 1200 a.C.).\nIntroduzione.\nNel libro sono descritti i viaggi, i problemi, le norme, le battaglie con altre popolazioni e i conflitti interni del popolo eletto. La narrazione delle difficolt\u00e0 incontrate simboleggia le situazioni difficili presenti nella vita umana. Viene anche tracciata la strada per superarle, ovvero quella indicata da Dio.\nTra i vari avvenimenti descritti durante il loro viaggio, i pi\u00f9 importanti sono: la partenza dal Sinai; l'invio di spie ad esplorare Canaan, la Terra promessa; la ribellione del popolo che si rifiutava di entrare in quella terra; il giudizio di Dio, che condann\u00f2 il popolo a 40 anni di peregrinazioni; l'insuccesso di Mos\u00e8; le vittorie finali al termine del periodo nomade.\nFormazione.\nSecondo la tradizione ebraica e molte confessioni religiose cristiane pi\u00f9 legate alla lettera del testo biblico, il Libro dei Numeri sarebbe stato scritto da Mos\u00e8 in persona.\nLa maggioranza degli esegeti moderni ritiene che tutto il Pentateuco sia in realt\u00e0 una raccolta, formatasi in epoca post-esilica, di vari scritti di epoche diverse.\nSecondo questa teoria, nota come ipotesi documentaria, la composizione letteraria del libro sarebbe avvenuta nel corso dei secoli fino alla redazione del documento sacerdotale, che avrebbe inglobato versioni precedenti elaborate dalla tradizione Jahwista ed Elohista.\nStruttura.\nIl libro pu\u00f2 essere diviso in tre parti:\nIl periodo temporale compreso nella narrazione si sviluppa dal secondo mese del secondo anno dopo l'Esodo fino all'undicesimo mese del quarantesimo anno, per un totale di circa trentanove anni.\nContenuto teologico.\nLe principali implicanze teologiche contenute nel Libro dei Numeri sono riscontrabili maggiormente nella seconda parte, e in special modo nei capitoli , con la ribellione del popolo, , nel quale \u00e8 raccontato l'episodio di Core, e , con il peccato dell'idolatria.\nNel primo caso si assiste al castigo divino riservato a coloro che, pur avendo assistito ai miracoli nella terra d'Egitto e alla teofania nel deserto, persero la fede e per questo non entrarono nella Terra promessa. Negli altri esempi, vengono puniti coloro i quali si ribellarono alla legge divina e infransero l'alleanza con Dio.\nIl messaggio religioso che si ricava dagli episodi, pregni di significati paradigmatici, \u00e8 che solamente la spontanea e completa sottomissione alla volont\u00e0 divina, anche e soprattutto nei momenti difficili, pu\u00f2 condurre alla salvezza e alla santit\u00e0."}
{"id": "22919", "revid": "92723", "url": "https://it.wikipedia.org/wiki?curid=22919", "title": "Storia dei numeri", "text": "Il concetto di numero risale presumibilmente agli albori della civilt\u00e0. Rappresentare una \"quantit\u00e0\" con un simbolo ha permesso al pensiero umano di raggiungere mete notevoli.\nLa possibilit\u00e0 di indagare in ambiti non accessibili direttamente all'esperienza o ai sensi, come ad esempio la decimilionesima cifra decimale di pi greco, \u00e8 dovuta alla nascita dell'astrazione matematica.\nUno dei reperti pi\u00f9 interessanti dell'archeologia, dal punto di vista della matematica, \u00e8 stato rinvenuto a Ishango, sul lago Edoardo al confine tra Zaire e Uganda. Si tratta di un manico in osso, detto Osso d'Ishango, ora al Museo di Storia Naturale di Bruxelles, risalente a circa ventimila anni fa (periodo paleolitico); esso presenta incisioni raccolte in diversi gruppi, su tre righe, cos\u00ec disposte:\nSebbene non vi sia accordo sulla natura delle incisioni, si pu\u00f2 quasi sicuramente affermare che la popolazione paleolitica di Ishango possedeva il \"concetto di numero\".\nOrigini.\nVi sono reperti ancora pi\u00f9 antichi che riportano tacche disposte in gruppi: una fibula di babbuino trovata a Lelembo, nello Swaziland, nell'Africa del sud, risalente a 37.000 anni fa riporta 29 tacche, mentre una tibia di lupo trovata in Cecoslovacchia di cinquemila anni pi\u00f9 antica riporta 57 incisioni disposte a gruppi di cinque. Tuttavia la simmetria delle incisioni sull'osso Ishango fa supporre un qualche utilizzo dei numeri per fini diversi dal mero conteggio.\nAlcune popolazioni neolitiche, ad esempio i Gumulgal australiani, contavano in base 2, ossia in sistema binario. Questo rendeva difficile contare per grandi numeri: ad esempio i citati Gumulgal contavano cos\u00ec:\n1 = \"urepoin\"\n2 = \"ukasar\"\n3 = \"ukasar-urapon\"\n4 = \"ukasar-ukasar\"\n5 = \"ukasar-ukasar-urapon\"\n6 = \"ukasar-ukasar-ukasar\"\n7 = \"ukasar-ukasar-ukasar-urapon\"\nAltri sistemi binari avevano parole speciali per 3 e 4, cos\u00ec 6 e 8 diventavano \"2 volte 3\" e \"2 volte 4\", di fatto una rozza base 5; tuttavia era sempre disagevole maneggiare grandi quantit\u00e0.\nEntrambe le versioni del sistema in base 2 furono rinvenuti in Australia, ma anche in Africa e Sud America. Altre basi vennero utilizzate successivamente: numerazioni in base 10 e 20 sono le pi\u00f9 diffuse, tuttavia anche la base 12 e la base 60 ebbero successo, tanto che ne conserviamo le tracce nel \"sistema di misura imperiale\" e nella misura di angoli e tempo.\nMentre basi 2, 5, 10 e 20 sono suggerite dalla fisiologia umana, 12 e 60 sembrano suggerite da scopi utilitaristici: 12 \u00e8 divisibile per 1, 2, 3, 4, 6 e 12 mentre 60 per 1, 2, 3, 4, 5, 6, 10, 12, 15, 20, 30 e 60. Da notare che il 7 non compare, e in effetti ebbe significati particolari, anche religiosi, presso i popoli antichi.\nTra le prime testimonianze certe dell'utilizzo di concetti numerici avanzati vi sono le tavole numeriche babilonesi, elenchi di numeri utilizzati per calcoli astronomici e di agrimensura risalenti al X secolo a.C., e il \"Sulvasutra\" indiano, di datazione incerta ma comunque anteriore al VI secolo a.C.\nTuttavia nelle culture dell'antica Mesopotamia esistevano tabelle per le addizioni e le sottrazioni gi\u00e0 durante il regno di Sargon I, intorno al 2350 a.C.\nI documenti dell'Antico Egitto pi\u00f9 significativi sono il papiro di Ahmes o Ahmose, dal nome dello scriba che lo compose nel 1650 a.C. circa, e il papiro di Mosca, risalente al 1850 a.C. circa. In totale questi papiri presentano 112 problemi con le relative soluzioni ma manca la dimostrazione.\nIl papiro di Ahmes \u00e8 noto anche come papiro matematico di Rhind, dal nome del collezionista che lo acquist\u00f2 per poi donarlo al British Museum di Londra nel 1858. Il secondo viene invece conservato nel Museo delle Belle Arti di Mosca, dove arriv\u00f2 intorno alla met\u00e0 del XIX secolo.\nTuttavia Ahmes ci dice che il suo materiale \u00e8 tratto da un documento anteriore, e fa risalire l'originale ad Imhotep, medico e architetto del faraone Djoser della III dinastia, e quindi al 2650 a.C. circa.\nAlcuni particolari comuni tra il \"Sulvasutra\" e gli Elementi di Euclide fanno pensare ad una derivazione diretta o ad un comune retaggio. Ad esempio entrambi utilizzano la media geometrica per la quadratura del rettangolo, ossia la costruzione di un quadrato di area equivalente a quella di un rettangolo dato. Questo metodo non \u00e8 n\u00e9 il pi\u00f9 semplice n\u00e9 il pi\u00f9 istintivo.\nIn pratica, si sottrae al rettangolo di dimensioni a e b (in rosso) un rettangolo di dimensioni pari alla met\u00e0 della differenza tra a e b (in azzurro), e lo si trasporta sopra il lato opposto, ruotato di 90\u00b0.\nL'area del rettangolo risulta allora pari alla differenza tra il quadrato grande, di lato formula_1 e quello pi\u00f9 piccolo (nero) di lato formula_2.\nLa costruzione di un segmento pari a formula_3 \u00e8 mostrata in figura: si tratta di tracciare l'arco di cerchio dalla base, ad una distanza formula_4 con apertura formula_5fino ad intersecare il lato del quadrato in verde. Il cateto maggiore del triangolo rettangolo ottenuto sar\u00e0 della lunghezza cercata.\nIl concetto di numero nell'antica Grecia.\nIn Grecia, il numero ha avuto subito un posto centrale nella filosofia:\ndall'Uno di Parmenide e Filolao ai numeri triangolari, pentagonali, piani e solidi dei Pitagorici, passando per la concezione platonica del numero come oggetto concreto del mondo delle idee.\nUno scoglio insolubile nella visione prettamente aritmetica, basata cio\u00e8 sugli interi, della matematica antica fu la dimostrazione dell'incommensurabilit\u00e0 della diagonale di un quadrato e del suo lato.\nNon esistono, cio\u00e8 due interi \"p\" e \"q\", primi tra loro, tali che\n(1) \u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0 formula_6\nLo si dimostra con un semplice ragionamento. Poich\u00e9 il quadrato di un numero dispari \u00e8 dispari, \"p\" deve essere pari, in quanto pari al doppio di una quantit\u00e0 intera, formula_7.Possiamo porre quindi formula_8, e sostituendo nella (1), otteniamo formula_9. Ci\u00f2 \u00e8 assurdo, in quanto per ipotesi \"p\" e \"q\" erano primi tra loro, invece risultano avere in comune il fattore 2.\nSolitamente si fa partire la storia della matematica occidentale dalla Grecia, ma bisogna tener presente che gi\u00e0 nel III millennio a.C. Egiziani e Sumeri avevano ben chiaro il concetto di numero e sapevano maneggiare agevolmente i concetti fondamentali non solo dell'aritmetica e della geometria, ma anche dell'algebra. Inoltre non solo Pitagora studi\u00f2 ad Alessandria d'Egitto, centro del sapere egiziano, ma fecero studi in Egitto gli stessi Talete, Erodoto, Diodoro Siculo, Strabone e secondo Platone, anche Socrate.\nIl numero nell'Antico Egitto.\nLa matematica egizia utilizzava la base 10, ed utilizzava simboli per le potenze di 10 da 1 a 107. I geroglifici utilizzati erano:\n1 = un tratto di corda verticale\n10 = una corda a ferro di cavallo\n100 = una corda arrotolata a spirale\n1000 = un fior di loto, ma anche l'iniziale di \"khaa\", \"corda che misura\"\n10000 = un dito piegato ad uncino\n100000 = un girino\n1000000 = un uomo a braccia levate, simbolo del dio Heh\n10000000 = il sole nascente, simbolo di Ra\nI numeri venivano formati raggruppando i simboli, posti in ordine dal pi\u00f9 piccolo a sinistra al pi\u00f9 grande a destra.\nLe moltiplicazioni utilizzavano un sistema che sottintendeva la base due: in pratica si scompone il moltiplicatore in potenze di due, poi si raddoppia il moltiplicando tante volte quante necessario, e infine si esegue la somma.\nAd esempio 7 x 13 = 7 x (20+22+23), quindi calcolo\n7 x 1 = 7 x 1\n7 x 2 = 4 x 1 + 1 x 10\n7 x 4 = 8 x 1 + 2 x 10\n7 x 8 = 6 x 1 + 5 x 10\nPer ottenere il totale, sommo:\n7 x 13 = 7 x 1 + 7 x 4 + 7 x 8 = 1 x 1 + 9 x 10\nIn maniera simile si effettuavano le divisioni: si moltiplicava il divisore, fino ad ottenere dei numeri che sommati erano pari al dividendo, o comunque ne differivano per meno del divisore. Il resto veniva poi rappresentato in forma di frazioni.\nQueste ultime meritano un cenno: le frazioni erano composte di frazioni unitarie, tranne 2/3, e sul papiro di Ahmes citato troviamo tavole di equivalenza. Ad esempio:\nUn dato interessante: queste tabelle davano tutti i rapporti \"2/n\" con \"n\" dispari tra 3 e 101. Non contengono nessun errore di calcolo, nonostante la complessit\u00e0 dei calcoli necessari per ricavare i rapporti con i metodi egizi. Vi sono circa 28000 scomposizioni diverse per i rapporti, ma secondo alcuni studi sono stati scelti secondo questi criteri:\nOltre ai loro metodi aritmetici, gli Egizi sapevano risolvere anche semplici equazioni, conoscevano il metodo per trovare il volume di un tronco di piramide, utilizzavano un valore di \u03c0 approssimato a \"256/81\", cio\u00e8 circa 3,1605.\nAnche se nulla ci \u00e8 pervenuto dei metodi utilizzati per derivare le loro tecniche (la diatriba sulla parentela tra la matematica egizia e greca si fonda proprio su questa assenza), \u00e8 indubbio che la natura assiomatica della teoria dei numeri greca derivi da prove ed errori, non certo come rivelazione folgorante nella sua interezza. Ed \u00e8 probabile che lo spunto per indagare sugli assiomi sia derivato proprio dal voler spiegare le tecniche di calcolo egizie.\nIl numero nelle culture dell'Antica Mesopotamia.\nTornando nell'area mesopotamica, l'interpretazione dei numeri era strettamente aritmetica, basata cio\u00e8 sul numero intero, e su procedimenti algoritmici. Inoltre era utilizzato il sistema sessagesimale (a base 60), eredit\u00e0 che ci \u00e8 giunta nella la misurazione di angoli e tempo.\nNel periodo elamitico, risalente al 4000 a.C. sono stati sviluppati sia un sistema decimale per i calcoli sugli animali sia uno sessagesimale per uomini e cose, per i calcoli di quantit\u00e0 di cereali distribuiti o ritirati dai magazzini e cos\u00ec via.\nI pi\u00f9 antichi testi matematici paleobabilonesi pervenuti sino ai nostri giorni risalgono al 3500 a.C. circa.\nAgli inizi del terzo millennio a.C., nel periodo della terza dinastia di Ur, risalgono molti testi di natura economica o amministrativa, nei quali i numeri sessagesimali erano indicati grazie ad un metodo non posizionale, in questo modo si rendeva superfluo l'uso dello zero.\nGi\u00e0 nelle scuole paleobabilonesi (1900-1500 a.C.) molti testi rinvenuti, si occupavano di matematica e di elenchi o di tabelle di misure.\nUtilizzavano il \"cubito\" (circa mezzo metro) come unit\u00e0 di base per le misure verticali, mentre il \"nindan\" (uguale a 12 cubiti) era l'unit\u00e0 usata per quelle orizzontali. I fattori di conversione per il sistema numerico lineare erano: 6,30,12,60,30 (ad es.per la conversione dal pollice al miglio i fattori sono: 12,3,5,4,10,8).\nIntorno alla fine del Ottocento, spedizioni americane scoprirono testi metrologi, problemi di geometria tridimensionale risolti con equazioni cubiche e con estrazioni di radici.\nNella tavoletta conservata a Yale, si illustra il metodo per trovare le radici di un'equazione di secondo grado nella forma \"x2 + bx = c\":\nQuesto problema corrisponde, in termini moderni, all'equazione \"x2 + 7x = 60\"\nIn pratica la formula risolutiva utilizzata \u00e8:\nSimili procedimenti permettevano il calcolo di radici dell'equazione \"x3 + bx2 = c\", grazie ad alcune tabelle che contenevano i valori di \"n3+n2\" per tutti i valori di \"n\" (in sessagesimale) tra 0:1 e 40:59.\nNotevole \u00e8 la manipolazione di concetti numerici senza alcuno degli ausili algebrici a noi noti, basandosi solo su processi algoritmici.\nDal \"calculus\" al calcolo.\nA tal proposito vale la pena ricordare lo stretto rapporto simbolico tra sasso e numero:\nil cumulo di pietre, il gaelico \"cairn\" \u00e8 un ideale simbolo di molteplicit\u00e0.\nCalcolare deriva dal latino \"calculus\" e cio\u00e8 pietruzza.\nSulle tombe si metteva un cumulo di pietre sia per segnalare il luogo di sepoltura ma anche in un certo senso per quantificare i meriti e l'importanza del defunto (come nella scena finale del film Schindler's List).\nL'assimilazione tra sassi e uomini e soprattutto uomini che vengono contati nell'atto di nascere o di morire si pu\u00f2 dedurre dal mito di Deucalione e Pirra, dall'assonanza etimologica tra il greco LAOS e il greco LAAS che significano rispettivamente popolo e pietra, infine dall'investitura di Simone/Pietro fatta da Ges\u00f9.\nRitornando comunque alla conta per comparazione fatta dal pastore vediamo alcuni presupposti di questa operazione:\nAnalizziamo l'ultimo di questi presupposti: Il conteggio in tal caso diventa possibile nella misura in cui gli oggetti e le entit\u00e0 che devono essere contati abbiano poco spazio per muoversi o addirittura siano immoti e disponibili in maniera pressoch\u00e9 totale nei confronti di chi conta: in pratica oggetti inanimati, prigionieri, animali mansueti, defunti. Per certi versi il contare \u00e8 un far nascere ma pi\u00f9 spesso un far morire o il presupporre la morte dell'oggetto o una sua cattura (pensiamo al rapporto tra conta, cattura, liberazione nell'infantile gioco del \"nascondino\"); ci\u00f2 in quanto gli oggetti contati non devono tornare indietro ed essere contati di nuovo e generare in tal modo confusione. In tal modo il termine \"irreversibilit\u00e0\" richiama l'ordine (quello che per Anassimandro \u00e8 il ferale ordine del tempo!) anche se la fisica moderna sembra averne un'accezione pi\u00f9 collegata con l'aumento del disordine dell'Universo.\nAnche qui il contare \u00e8 un procedimento cognitivo teso al controllo ed al dominio dell'oggetto della conoscenza. Chi conta le pecore \u00e8 il padrone che controlla se manca qualcuno all'appello (Dio conta anche i capelli che abbiamo in testa e cio\u00e8 la molteplicit\u00e0 irriducibile e la pretesa di Davide di fare un censimento viene religiosamente censurata in quanto contare gli uomini \u00e8 prerogativa di Dio, mentre Cristo \u00e8 il Buon Pastore che conta le sue pecorelle).\nLa conta per comparazione evita inizialmente l'astrazione: noi non dobbiamo contare per stabilire se un autobus \u00e8 completo; basta vedere se tutti i posti sono occupati.\nNel conteggio per comparazione il riferimento non \u00e8 il numero astratto ma la quantit\u00e0 iniziale di pecore (non determinata) che non dovrebbe cambiare. La prima delle condizioni sopra elencate implica un termine di corrispondenza, un insieme pi\u00f9 controllabile di oggetti pi\u00f9 piccoli che riproduca in scala minore la struttura quantitativa dell'insieme/gregge: in questo caso si tratta dei sassi in cui lo \"stare per...\" le pecore \u00e8 uno dei primi esempi di relazione semiotica e simbolica ed al tempo stesso la precondizione per il rapporto di tipo magico che, secondo la mentalit\u00e0 scientifica, \u00e8 un tipico caso di confusione tra \"mappa\" e \"territorio\", secondo i termini utilizzati dal barone Korzybski.\nSarebbe facile dire che il conteggio per comparazione non sia in realt\u00e0 una conta vera e propria, ma bisogna in primo luogo notare che tale tecnica \u00e8 stata un momento intermedio fondamentale tra l'intuizione della pluralit\u00e0 e la numerazione astratta; in secondo luogo anche il conteggio cos\u00ec come noi lo concepiamo \u00e8 una specie di comparazione tra termini di riferimento interiori o interiorizzati (i numeri idealmente intesi) e serie di oggetti esterni; in terzo ed ultimo luogo non \u00e8 forse un caso che la teoria degli insiemi abbia tra i suoi concetti fondamentali quello di corrispondenza biunivoca, che sembra essere una versione raffinata del conteggio per comparazione.\nQuest'ultimo si raffina con il passaggio all'uso di tacche su osso o legno, passaggio che risulter\u00e0 essere una rivoluzione in quanto aprir\u00e0 la strada alla scrittura vera e propria.\nL'uso delle tacche ha lasciato anche un residuo linguistico in quanto in inglese il termine \"tally\" ha sia il significato di \"tacca\" che quello di \"conta\". Esso ha un'origine antichissima e i reperti pi\u00f9 antichi circa le attivit\u00e0 numeriche dell'uomo sono proprio ossi risalenti all'Et\u00e0 della Pietra con una serie di tacche che a volte incoraggerebbero ipotesi ardite sulle capacit\u00e0 matematiche dei nostri antenati (la tecnica del conteggio per intaglio fa pensare anche all'episodio di Sansone che con una mascella d'asino \"uccise 1000 uomini\" e forse li segn\u00f2 numericamente con delle tacche sulla mascella, riproponendo ancora una volta il rapporto simbolico tra \"conta\" e \"uccisione\").\nCon le tacche per\u00f2 il conteggio acquista nuovi problemi in quanto diventa possibile confondersi e dimenticare se si sia per caso sulla tacca giusta durante una \"conta\". Inoltre il metodo \"per comparazione\" ha un limite che porta l'uomo ad approfondire la sua conoscenza e a cercare una concezione pi\u00f9 astratta del numero: il limite consiste nel fatto che nel caso di differenza tra ad es. le pecore e le tacche, tale differenza, epistemicamente molto feconda, andrebbe anch'essa computata e, se superasse le quantit\u00e0 intuitivamente percepibile andrebbe contata di nuovo con una tecnica analoga e cos\u00ec via. Una prima via d'uscita dall'impasse, almeno per quel che riguarda il rischio di confusione durante la conta \u00e8 la collana delle preghiere dove volta per volta si ha la certezza di stare sul grano giusto e dove non bisogna sempre controllare la relazione tra il singolo granello e la serie nel suo complesso, dato che quest'ultima \u00e8 materialmente strutturata in maniera compiuta e conchiusa. Ma la collana delle preghiere ritorna al mondo degli oggetti e non ha aperta dinanzi a s\u00e9 la strada della scrittura (interessante anche se non ai fini del nostro discorso la buddista \"ruota delle preghiere\", soprattutto quella portatile, in quanto anticipa il concetto di nastro registrato che mosso in direzione rotatoria anche durante, volendo, una laica conversazione, consente una perfetta sovrapposizione tra attivit\u00e0 religiosa e profana).\nDunque era necessario un approfondimento del percorso iniziato con il metodo quasi-scritturale delle tacche.\nIl numero in Cina.\nLa pi\u00f9 antica testimonianza della matematica cinese risale al periodo degli stati combattenti. Si tratta di un manoscritto, il \"Chou Pei Suan Ching\" o \"Zhoubi suanjing\" (trad. \"Il libro classico dello gnomone e delle orbite circolari del cielo\"). Oltre ad essere un testo di astronomia, introduce il teorema di Pitagora e alcune regole per le operazioni con le frazioni. La sua datazione \u00e8 incerta, ma si ritiene possa essere stato scritto tra il VI e il III secolo a.C., e forse \u00e8 basato su materiale precedente ignoto. Nel 1984, in tre tombe della dinastia Han vicino Jiangling, nella provincia di Hubei, vennero portate alla luce numerose strisce di bamb\u00f9, che costituivano una raccolta di argomenti matematici: su una di esse vi era l'intestazione \"Suan Shu Shu\" (trad. \"Un libro sull'aritmetica\"). Vengono datate intorno all'inizio del III secolo a.C., e probabilmente sono dunque contemporanee al \"Chou Pei\". Grazie all'utilizzo delle \"bacchette da calcolo\", i matematici cinesi potevano operare molto rapidamente. Favoriti dal vantaggio di un sistema posizionale, dell'uso dello zero e dei negativi, in pochi secoli arrivarono ad avere conoscenze matematiche che l'occidente avrebbe visto solo molto pi\u00f9 tardi: ad esempio, gi\u00e0 nell'XI secolo il matematico Chia Hsien aveva sviluppato il triangolo di Pascal per l'espansione della potenza n-esima del binomio \"(a+b)n\" in forma esplicita. Inoltre, sia William Horner che Paolo Ruffini conoscevano, e potrebbero avervi basato i loro metodi, la soluzione cinese per trovare le radici delle equazioni di grado qualunque.\nIl metodo cinese per la soluzione approssimata delle equazioni.\nVediamo come, nel 1247, Chhin Chiu-Shao nel suo libro \"Shu Shu Chiu Chang\" (trad. \"Nove paragrafi di matematica\") esplica il metodo. L'equazione da lui proposta \u00e8\nChhin stima innanzitutto il numero di cifre e la cifra iniziale della soluzione. Grazie al cosiddetto triangolo di Pascal, egli trova che deve essere \"800 \u2264 x &lt; 900\", e quindi divide il polinomio a sinistra per \"(x-800)\".\nEgli ottiene dunque\nSostituendo \"y=(x-800)\" si ha\nRipetendo il procedimento la sostituzione anche per x2 e x3, Chhin ottiene\nSuccessivamente, approssima \"y\", sempre tramite la potenza del binomio, come un numero a due cifre che inizia per 4, ossia \"z=(y-40)\"\nLa ripetizione del metodo d\u00e0\nDa cui abbiamo subito z = 0, y = 40 e x = 840, soluzione esatta. Il metodo poteva essere continuato con una precisione arbitrariamente piccola, dipendente solo dalla quantit\u00e0 di bacchette da calcolo e del tempo a disposizione.\nIl metodo trae le sue origini dal \"Chiu Chang Suan Shu\" o \"Jiuzhang Suanshu\" (trad. \"Nove capitoli sulle arti matematiche\"), databile tra il III secolo a.C. e il II secolo d.C. In questo libro vengono usate le radici quadrate e cubiche per risolvere le equazioni, con un metodo simile. Solo nell'XI secolo questo metodo, pi\u00f9 semplice del precedente, fa la sua comparsa al di fuori della Cina, nell'opera di Abu l-Hasan 'Ali ibn Ahmad al-Nasawi, il quale lo aveva appreso tramite i matematici indiani.\nSistemi di equazioni lineari.\nNel \"Chiu Chang\" (III secolo a.C.-II secolo), il pi\u00f9 importante tra i testi antichi di matematica, troviamo anche un metodo per la risoluzione dei sistemi di equazioni lineari che \u00e8 lo stesso attribuito a Gauss, ben 1500 anni dopo.\nVediamo come viene esemplificato.\nMa se 1 covone di grano medio viene aggiunto al grano buono, o se 1 covone di grano scarso viene aggiunto al medio, o se 1 covone di grano buono viene aggiunto allo scarso, allora il rendimento di tutti \u00e8 esattamente 1 \"tou\".\nQual \u00e8 il rendimento di 1 covone di ogni qualit\u00e0?\"\nIn notazione contemporanea, le affermazioni precedenti corrispondono al sistema\nTramite le bacchette da calcolo, utilizzando i numeri tsu e heng, le informazioni vengono poste in una tabella cos\u00ec strutturata:\nQuindi la prima equazione corrisponde alla terza colonna, ossia la prima da sinistra considerando l'orientamento della scrittura cinese. Nel testo si considera dunque la prima (o la terza per i cinesi) colonna, la si moltiplica per 2 e le si sottrae la terza. Otteniamo\nI numeri negativi erano rappresentati dalle bacchette rosse. Si moltiplica ancora la prima colonna per 3 e vi si aggiunge la seconda, ottenendo\nAbbiamo ottenuto che 25 covoni di grano scarso rendono 4 \"tou\", quindi 1 covone di grano scarso rende 4/25 di \"tou\", 1 di questi pi\u00f9 3 medi fa 1 \"tou\", quindi quello medio rende 7/25 di \"tou\", e ancora 1 di questi pi\u00f9 due buoni fa 1, e allora 1 buono rende 9/25.\nIn altri capitoli del Chiu Chang si fa uso anche della regola di \"Cramer\".\nDalla Cina al Giappone.\nI metodi cinesi di calcolo arrivarono fino in Giappone, dove nel XVII secolo Seki Kowa, vero genio fuori dal tempo, introdusse sia una forma di calcolo detto \"yenri\" del tutto equivalente a quelli moderni basati su derivate ed integrali che utilizz\u00f2 per calcolare il volume della sfera, sia il concetto di determinante, nel suo trattato \"Kai Fukadai No Ho\" del 1683. Un esame dettagliato della sua opera si trova in \"A history of Japanese mathematics\", di David Eugene Smith e Yoshio Mikami, (1914). Tra le sue altre notevoli opere, calcol\u00f2 un valore \u03c0 corretto al miliardesimo grazie all'estrapolazione di un poligono di 217 lati, studi\u00f2 spirali coniche e archimedee, ide\u00f2 un'algebra posizionale nota come \"endan jutsu\", che insieme alla notazione \"thien yuan\" origin\u00f2 il \"wasan\", la tradizionale matematica giapponese, al confine tra arte e scienza. Molti dei suoi risultati precedettero gli equivalenti europei di parecchi anni, cosa ancor pi\u00f9 notevole considerando che il Giappone, all'epoca, era uno stato culturalmente chiuso e senza scambi di rilievo con studiosi di altri continenti.\nI Maya.\nI Maya avevano raggiunto un altro grado di rappresentazione dei numeri grazie al quale potevano cimentarsi nelle scienze matematiche e nell'astronomia con risultati a volte sorprendenti. A loro, infatti, viene attribuita la scoperta dello zero, molto prima degli indiani.\nI numeri andavano dallo 0 al 19 e venivano espressi con due diversi metodi:\nlo stesso calendario Maya era su base 20.\nNel primo si aveva una rappresentazione simile ai numeri romani, con combinazione di due forme principali. Le due forme: punto e linea, rappresentavano fagioli e bastoncini di legno che dovevano essere usati effettivamente per comporre i numeri forse su una scacchiera, infatti allo sbarco dei Conquistadores in Messico era gi\u00e0 in uso l'abaco. Il punto rappresentava una unit\u00e0, la linea cinque unit\u00e0.\nNel secondo metodo si usavano le rappresentazioni delle teste delle divinit\u00e0 e il sistema si avvicinava molto a quello arabo.\nSe i numeri erano superiori al 20 in entrambi i due metodi si passava al \"sistema posizionale\" in quanto si otteneva un aumento d'ordine nella serie numerica sovrapponendo un numero sopra l'altro partendo dal basso verso alto. In tal modo il numero in basso nella serie era moltiplicato per 200, quello superiore per 201, il terzo per 202 e cos\u00ec via per potenze di 20.\nCon questo sistema veniva superato il limite della tecnica di rappresentazione simile ai numeri romani in quanto le operazioni come addizioni e sottrazioni diventavano molto pi\u00f9 semplici.\nGli Inca.\nVi sono varie teorie riguardanti il sistema di numerazione adottato dalle popolazioni Inca prima della conquista spagnola, principalmente basate sull'interpretazione di un disegno contenuto ne El Primer Nueva Coronica y Buen Gobierno di Felipe Guaman Poma de Ayala che ritrae un contabile dell'impero degli Inca con a fianco una yupana, o abaco incaico.\nUn primo gruppo di teorie, risalenti al secolo scorso, abbracciarono il sistema di numerazione posizionale in base 10 e furono sviluppate principalmente da Henry Wassen, Carlos Radicati di Primeglio (1979) e William Burns Glynn (1981).\nUna seconda teoria, fu proposta nel 2001 dall'ingegnere Nicolino de Pasquale che suppose che gli Inca adottassero un sistema posizionale in base 40. Nel 2003, per\u00f2, questa teoria venne rigettata dalla comunit\u00e0 accademica e il sistema decimale fu stabilito essere quello effettivamente adottato sia per l'abaco Inca che per i quipu.\nUn'ultima teoria, fu proposta da Cinzia Florio nel 2008 ed \u00e8 basata sul sistema di numerazione additivo per potenze di 10.\nDal Medioevo alla moderna teoria dei numeri.\nSecondo Jung il numero \u00e8 \u00abun archetipo dell'ordine divenuto cosciente.\u00bb \nBreve storia degli insiemi numerici.\nI numeri naturali sono presenti in ogni cultura e in ogni epoca. Anche le civilt\u00e0 pi\u00f9 primitive sanno distinguere i concetti di \"uno\" e \"due\".\nFin dalla matematica egizia si trovano riferimenti ai numeri razionali: nel papiro di Rhind si trovano le regole per a somma e la moltiplicazione di frazioni. Gli egizi amavano esprimere le frazioni pi\u00f9 complesse come somma di frazione con numeratore 1 e di 2/3.\nLa scoperta dei numeri irrazionali si ebbe in Grecia. Infatti anche se i Babilonesi si erano trovati a dover risolvere equazioni di secondo grado sembra che non si siano mai interrogati sulla natura delle soluzioni (a volte irrazionali) ma si siano accontentati di buone approssimazioni dei radicali.\nSecondo la tradizione fu il pitagorico Ippaso di Metaponto a dimostrare l'incommensurabilit\u00e0 del lato e della diagonale di un quadrato (che misura radice di due volte il lato). La dimostrazione riportata da Euclide \u00e8 probabilmente troppo complessa e sembra pi\u00f9 probabile che Ippaso sia arrivato al risultato per altre vie. Comunque sia la scoperta fu considerata uno scandalo dai pitagorici che ritenevano che tutto l'universo fosse esprimibile tramite rapporti tra numeri naturali. Si dice addirittura che la scoperta cost\u00f2 la vita a Ippaso, ovvero che i pitagorici preferirono ucciderlo per evitare che il segreto si divulgasse.\nI numeri negativi entrarono molto dopo nella matematica occidentale. Nella matematica indiana e cinese erano generalmente accettati, anche se con qualche riserva. Gli Arabi li conoscevano e i mercanti li usavano correntemente per indicare i debiti ma non erano usati correntemente in algebra. Ci\u00f2 portava, per esempio, allo studio di vari tipi di equazioni di secondo grado, invece che della forma normale odierna, nella quale i coefficienti possono assumere qualunque segno. I numeri negativi erano spesso indicati con colori differenti.\nAncora nel '500 in Europa i numeri negativi venivano trattati con diffidenza quando Girolamo Cardano si trov\u00f2, studiando la formula risolutiva delle equazioni di terzo grado a dover maneggiare numeri complessi. Infatti equazioni del tipo formula_21 erano considerate irrisolvibili e non venivano prese in considerazione; tuttavia la formula risolutiva delle equazioni di terzo grado contemplava un \"caso irriducibile\" nel quale l'equazione aveva soluzioni reali, ma nei calcoli si doveva operare su numeri immaginari (si veda equazione di terzo grado).\nIl primo ad azzardare una soluzione fu Rafael Bombelli che nella sua \"Algebra\" proponeva di utilizzare le \"quantit\u00e0 silvestri\" (radici di numeri negativi) purch\u00e9 sparissero nella soluzione finale. Infatti espone le regole del calcolo sulle quantit\u00e0 immaginarie (Bombelli usa \"meno di meno\" e \"pi\u00f9 di meno\" rispettivamente per -i e +i). I numeri complessi vanno via via affermandosi in Europa. Cartesio \u00e8 il primo a chiamare le radici di un numero negativo \"numeri immaginari\". I matematici cominciarono a studiarli come entit\u00e0 a s\u00e9 stanti e Abraham de Moivre scopr\u00ec la formula che porta il suo nome:\nEulero, lavorando con l'espansione in serie di Taylor della funzione esponenziale, riusc\u00ec ad estenderla ai numeri complessi tramite la formula di Eulero:\nL'accettazione definitiva dei numeri complessi si ebbe quando all'inizio del XIX secolo Caspar Wessel, Jean-Robert Argand e Carl Friedrich Gauss scoprirono indipendentemente l'uno dall'altro la loro rappresentazione grafica: il piano complesso, in cui le coordinate di un punto rappresentano la parte reale e immaginaria del numero. Augustin-Louis Cauchy svilupp\u00f2 l'analisi complessa con il teorema integrale di Cauchy e le equazioni di Cauchy-Riemann.\nTutti gli insiemi numerici qui descritti furono definiti in qualche modo per trovare soluzioni ad equazioni altrimenti insolubili. Nel 1844 Joseph Liouville, defin\u00ec un numero (la costante di Liouville) che non era radice di nessun polinomio a coefficienti razionali ed era dunque trascendente. Rispettivamente nel 1873 e nel 1882 Charles Hermite e Ferdinand von Lindemann dimostrarono la trascendenza di e e di pi greco (si vedano anche dimostrazione della trascendenza di e e dimostrazione della irrazionalit\u00e0 di e). Pi\u00f9 tardi si dimostro che il logaritmo naturale di qualsiasi numero razionale positivo diverso da 1 \u00e8 trascendente e anche la funzione seno con argomento algebrico (cio\u00e8 non trascendente). Un importante contributo in materia \u00e8 il teorema di Gel'fond che risolve parzialmente il Settimo problema di Hilbert.\nGeorg Cantor studiando gli insiemi infiniti scopr\u00ec che non sono tutti equipotenziali. Dunque in termini poco rigorosi non tutti gli infiniti sono ugualmente grandi. Introdusse cos\u00ec i numeri transfiniti per esprimere la cardinalit\u00e0 dei vari insiemi non finiti.\nNel XIX secolo si sent\u00ec il bisogno di definire in modo pi\u00f9 rigoroso il concetto di numero irrazionale. Karl Weierstrass e Richard Dedekind arrivarono tramite due strade diverse a una nuova formulazione del concetto. Una costruzione simile dei numeri naturali dovr\u00e0 aspettare il XX secolo e gli assiomi di Peano."}
{"id": "22924", "revid": "123821045", "url": "https://it.wikipedia.org/wiki?curid=22924", "title": "John Dalton", "text": "Biografia.\nJohn Dalton nasce a Eaglesfield, nei pressi di Cockermouth, nel Cumberland. Fu allievo di suo padre (che faceva il tessitore) e di John Fletcher, un quacchero che gestiva una scuola privata in un villaggio vicino. Si dice che gi\u00e0 dall'et\u00e0 di dodici anni lui stesso insegnasse in una scuola privata a Kendall. Pi\u00f9 tardi, nel 1793, si trasfer\u00ec a Manchester, dove rest\u00f2 per tutta la vita a fare l'insegnante di fisica e matematica e il ricercatore al New College. Appassionato di meteorologia, fu indotto a interessarsi delle propriet\u00e0 dei gas; pubblic\u00f2 i risultati dei suoi studi nel 1803.\nImportanti sono state poi le sue ricerche sul tempo atmosferico e sullo sviluppo della pioggia. Quest'ultima veniva prima considerata come il prodotto di un cambiamento della pressione dell'aria, mentre Dalton mise in luce il rapporto esistente tra essa e il cambiamento di temperatura.\nJohn Dalton era affetto dall'omonimo daltonismo. I suoi occhi sono stati rimossi e conservati a scopo di studio dopo la sua morte. Dalton si rese conto di essere affetto da tale malattia solo quando, dovendo partecipare a una riunione di quaccheri, si era comprato un paio di calze di colore rosso fuoco, ritenendo che fossero invece di un pi\u00f9 sobrio colore marrone. Accortosi del problema, intraprese uno studio sistematico del proprio difetto visivo, giungendo nel 1794 alla sua prima descrizione scientifica rigorosa.\nDalton fu membro della Royal Society di Londra, la pi\u00f9 grande societ\u00e0 culturale inglese dell'epoca.\nLa teoria atomica.\nNel 1808, John Dalton per primo cerc\u00f2 di descrivere l'atomo e lo fece basandosi su due delle tre leggi fondamentali della chimica (la terza la formul\u00f2 lui stesso nel 1804).\nDalton, per creare il suo modello atomico, si baser\u00e0 su dei punti fissi; ognuno di essi sar\u00e0 in accordo con le due leggi fondamentali (e ovviamente anche con quella che formuler\u00e0 Dalton stesso). In particolare, i primi tre punti implicano che in una reazione chimica gli atomi rimangono invariati in numero e in massa e ci\u00f2 \u00e8 in accordo con la legge di conservazione della massa di Lavoisier, mentre il punto quattro \u00e8 in accordo con la legge delle proporzioni definite di Proust.\nDalton stesso enunci\u00f2 la legge delle proporzioni multiple: \"Quando un elemento si combina con la stessa massa di un altro elemento, per formare composti diversi, le masse del primo elemento stanno tra loro in rapporti semplici, esprimibili mediante numeri interi e piccoli.\"\nProbabilmente Dalton immagin\u00f2 l'atomo come una microscopica sfera completamente piena e indivisibile ma, come in seguito dimostrarono le esperienze di Thomson e Rutherford, si scopr\u00ec che esso poteva essere scomposto (dividendo cos\u00ec il nucleo dagli elettroni) e che era quasi interamente vuoto (essendo la massa concentrata quasi del tutto nel nucleo).\nAltri errori dello scienziato inglese furono il ritenere che i composti si producessero quantitativamente nel modo pi\u00f9 semplice possibile (punto 4) e che gli elementi puri fossero composti da singoli atomi (mentre questo avviene solo per i gas nobili).\nLa legge dei volumi di Gay-Lussac del 1808 port\u00f2 infatti ad alcune contraddizioni con la teoria di Dalton che arriv\u00f2 persino a rifiutare in blocco la legge del fisico francese.\nLa soluzione al problema fu trovata dal fisico italiano Avogadro grazie all'introduzione del concetto di molecola.\nLa legge di Dalton.\nDalton, nel 1808, basandosi sui propri esperimenti, nei quali faceva reagire la stessa quantit\u00e0 di carbonio con diverse quantit\u00e0 di ossigeno, formul\u00f2 la terza (in ordine di tempo) legge fondamentale della chimica, la legge delle proporzioni multiple:\nLa legge sui miscugli gassosi.\nQuesta legge vale per i miscugli gassosi che non reagiscono:\nLa pressione che ogni gas eserciterebbe da solo si chiama pressione parziale."}
{"id": "22925", "revid": "123268524", "url": "https://it.wikipedia.org/wiki?curid=22925", "title": "Humphry Davy", "text": "Biografia.\nMaggiore dei cinque figli di un intagliatore, da bambino frequent\u00f2 la locale \"grammar school\"; a 16 anni lavor\u00f2 come apprendista da un farmacista, dove cominci\u00f2 ad appassionarsi alla chimica di Lavoisier, Newton e Boyle.\nA 18 anni scrisse il primo compendio sui suoi esperimenti, attirando l'attenzione del professor Thomas Beddoes, che lo invit\u00f2 a lavorare nel suo laboratorio universitario di Bristol. In quel periodo conobbe e strinse amicizia col poeta Coleridge.\nDavy divent\u00f2 celebre in quanto, oltre che uno scienziato produttivo, era anche un abilissimo conferenziere scientifico sempre pi\u00f9 acclamato. Condusse esperimenti sull'azione fisiologica di alcuni gas, tra cui il gas esilarante (ossido di azoto), sostanza cui era assuefatto, e di cui diceva che dava tutti i benefici dell'alcool, senza i difetti. Davy, in seguito ebbe la vista danneggiata da un incidente di laboratorio con il tricloruro di azoto. Nel 1801 fu nominato professore alla neonata \"Royal Institution\" di Gran Bretagna e membro della \"Royal Society\", di cui in seguito divenne presidente.\nNel 1800 Alessandro Volta present\u00f2 la propria pila elettrica, precursore delle moderne batterie. Davy us\u00f2 la propria batteria per separare sali attraverso quella che oggi viene chiamata elettrolisi. Con un certo numero di batterie in serie, Davy fu in grado di isolare per primo gli elementi di potassio e sodio nel 1807 e calcio, stronzio, bario, magnesio e boro nel 1808. Studi\u00f2 anche le energie coinvolte nella separazione di questi sali, diventando uno dei padri dell'elettrochimica moderna.\nNel 1812 fu nominato cavaliere, diede una lezione d'addio alla \"Royal Institution\" e spos\u00f2 una ricca vedova, Jane Apreece. Nell'ottobre 1813 egli e sua moglie, accompagnati da Michael Faraday come assistente scientifico (nonch\u00e9 \"valletto\" di corte), viaggiarono in Francia per ritirare una medaglia di cui Napoleone Bonaparte, seppur in guerra con gli inglesi, lo aveva insignito per la qualit\u00e0 del suo lavoro nel campo elettrochimico. Mentre erano a Parigi, Gay-Lussac e Amp\u00e8re chiesero a Davy di studiare una strana sostanza, ritrovata da Barnard Courtois; Davy prov\u00f2 che si trattava di un nuovo elemento, oggi chiamato iodio. In dicembre ripartirono verso sud e attraversarono Montpellier e Nizza, per poi raggiungere l'Italia.\nDopo aver visitato Genova, arrivarono a Firenze; qui Davy e Faraday fecero uso dei raggi del sole per provare che il diamante \u00e8 composto di carbonio puro e dunque pu\u00f2 prendere fuoco. Il viaggio di Davy prosegu\u00ec a Roma, Napoli e sul Vesuvio.\nIl 17 giugno Davy e Faraday erano a Milano, dove incontrarono Alessandro Volta, e continuarono il viaggio a nord verso Ginevra. Tornarono poi in Italia dopo aver visitato Monaco di Baviera e Innsbruck, passarono a Venezia e tornarono a Roma. I loro piani di recarsi poi in Grecia e a Costantinopoli furono abbandonati quando Napoleone fugg\u00ec dall'isola d'Elba; da Roma tornarono poi in Inghilterra nel 1815.\nDavy prosegu\u00ec nella invenzione della \"lampada di Davy\", della quale non volle registrare il brevetto, il cui utilizzo era soprattutto a vantaggio della sicurezza dei minatori. Anche l'ingegnere George Stephenson, lo stesso anno, invent\u00f2 una lampada simile, la \"Geordie lamp\".\nDavy fu capace di dimostrare che l'ossigeno non si pu\u00f2 ottenere dall'acido muriatico e prov\u00f2 l'esistenza di un altro elemento, che chiam\u00f2 cloro (lo scopritore del cloro era stato Carl Scheele trentasei anni prima). La scoperta sconvolse il lavoro di Lavoisier, che aveva definito gli acidi come composti dell'ossigeno.\nNel 1815 Davy propose l'idea che gli acidi fossero sostanze contenenti ioni \"sostituibili\" di idrogeno \u2013 idrogeni che potevano essere interamente o parzialmente sostituiti da metalli - ipotizzando che, quando tali acidi reagiscono con i metalli, si formano i sali. Sempre in queste ipotesi, le basi sarebbero sostanze che, reagendo con gli acidi, formano sali e acqua. Le definizioni furono utili e trovarono ampio consenso per buona parte del XIX secolo, prima che fosse pubblicata la teoria di Br\u00f8nsted-Lowry.\nNel 1818 fu nominato baronetto.\nNel 1824 propose di installare lastre di rame per la protezione della parte immersa delle navi contro il fouling. Il rame costituisce un veleno per la vegetazione marina che cresce sulle chiglie delle navi, ritardandone la velocit\u00e0. Commise un errore: fiss\u00f2 le lastre di rame con dei chiodi di ferro e la corrosione galvanica tra ferro e rame (il rame \u00e8 pi\u00f9 nobile ed accelera la corrosione del ferro, tra l'altro favorita dall'alto rapporto di superfici rame/ferro) consum\u00f2 rapidamente i chiodi e le lastre di rame andarono perdute. Solo successivamente il problema fu risolto con l'uso di chiodi in bronzo.\nDavy mor\u00ec a Ginevra, in Svizzera, principalmente a causa di un collasso respiratorio: il suo apparato respiratorio, infatti, era seriamente danneggiato da anni di inalazioni chimiche. Il suo assistente di laboratorio Michael Faraday continu\u00f2 il suo lavoro, tanto da diventare pi\u00f9 famoso e influente del maestro: gi\u00e0 Davy rivendicava Faraday come la sua pi\u00f9 grande scoperta. Comunque, Davy aveva accusato pi\u00f9 volte il suo allievo di plagio, portando Faraday a chiudere le ricerche sull'elettromagnetismo fino alla morte del suo mentore.\n\u00c8 sepolto a Ginevra nel cimitero di Plainpalais.\nLa statua di Davy.\nNella nat\u00eca Penzance \u00e8 stata eretta una statua dedicata a Sir Humphry Davy in Market Jew Street, una delle principali arterie cittadine. Sul plinto, una placca reca scritto in inglese:\nInfluenza sui media.\nDavy ha ispirato la figura del professor Waldman, personaggio immaginario del romanzo \"Frankenstein\" di Mary Shelley.\nIl suo nome \u00e8 anche citato nel celebre romanzo di Jules Verne Viaggio al centro della Terra: quando Axel, il giovane protagonista narratore, tenta di dimostrare l'aumento di temperatura ogni 100 metri, il professor Lidenbrock respinge tali considerazioni, fiducioso nelle teorie di Humphry Davy, che non credeva all'idea del calore centrale."}
{"id": "22927", "revid": "1584540", "url": "https://it.wikipedia.org/wiki?curid=22927", "title": "J\u00f6ns Jacob Berzelius", "text": " \nBerzelius \u00e8 considerato, insieme a Robert Boyle, John Dalton e Antoine Lavoisier, uno dei fondatori della chimica moderna. Divenne membro dell'Accademia reale svedese delle scienze nel 1808 e dal 1818 fu il suo principale funzionario. \u00c8 conosciuto in Svezia come il \"padre della chimica svedese\". Il 20 agosto si celebra il \"Berzelius Day\" in suo onore.\nSebbene Berzelius avesse iniziato la sua carriera come medico, i suoi contributi duraturi sono stati nei campi dell'elettrochimica, dei legami chimici e della stechiometria . In particolare, \u00e8 noto per la sua determinazione dei pesi atomici e per i suoi esperimenti che hanno portato a una comprensione pi\u00f9 completa dei principi della stechiometria, la branca della chimica relativa alle relazioni quantitative tra gli elementi nei composti chimici e nelle reazioni chimiche. Questa comprensione divenne nota come \"Legge delle proporzioni definite\".\nBerzelius era un empirista rigoroso, si aspettava che qualsiasi nuova teoria fosse coerente con la somma della conoscenze chimiche contemporanee. Ha sviluppato nuovi metodi di analisi chimica, necessari per sviluppare i dati di base a supporto del suo lavoro sulla stechiometria. Studi\u00f2 l'isomerismo, l'allotropia e la catalisi, fenomeni che devono il loro nome a lui. Berzelius fu tra i primi ad articolare le differenze tra composti inorganici e composti organici. Tra i molti minerali ed elementi che studi\u00f2, gli \u00e8 attribuita la scoperta di cerio e selenio e fu il primo a isolare silicio e torio. Seguendo il suo interesse per la mineralogia, Berzelius sintetizz\u00f2 e caratterizz\u00f2 chimicamente nuovi composti di questi e altri elementi.\nBerzelius dimostr\u00f2 l'uso di una cella elettrochimica per decomporre alcuni composti chimici in coppie di componenti elettricamente opposti. Da questa ricerca, articol\u00f2 una teoria che \u00e8 diventata nota come dualismo elettrochimico, sostenendo che i composti chimici sono sali di ossido, legati insieme da interazioni elettrostatiche. Questa teoria, sebbene utile in alcuni contesti, \u00e8 stata considerata insufficiente. Il lavoro di Berzelius con i pesi atomici e la sua teoria del dualismo elettrochimico portarono allo sviluppo di un moderno sistema di notazione delle formule chimiche che mostrava la composizione di qualsiasi composto sia qualitativamente che quantitativamente. Il suo sistema abbreviava i nomi latini degli elementi con una o due lettere e applicava apici per designare il numero di atomi di ciascun elemento presente nel composto. Successivamente, i chimici optarono per usare pedici piuttosto che apici.\nBiografia.\nFamiglia e formazione.\nBerzelius nacque nella parrocchia di V\u00e4versunda, nella provincia dell'\u00d6sterg\u00f6tland in Svezia. Suo padre Samuel Berzelius era un insegnante nella vicina citt\u00e0 di Link\u00f6ping e sua madre Elizabeth Dorothea Sj\u00f6steen era una casalinga. Provenienti da famiglie di pastori della chiesa, Jacob li perse entrambi in tenera et\u00e0: suo padre mor\u00ec nel 1779, dopodich\u00e9 sua madre spos\u00f2 un pastore di nome Anders Eckmarck, che diede a Berzelius un'istruzione di base riguardo alla conoscenza dell'ambiente . Dopo la morte di sua madre nel 1787, i parenti di Link\u00f6ping si presero cura di lui. L\u00ec ha frequentato la scuola oggi conosciuta come Katedralskolan. Da adolescente, divenne precettore presso una fattoria vicino a casa e durante questo periodo si interess\u00f2 alla raccolta di fiori e insetti e alla loro classificazione scientifica .\nDal 1796 al 1801 frequent\u00f2 l'Universit\u00e0 di Uppsala come studente di medicina ed ebbe come docente di chimica il professor Anders Gustaf Ekeberg, lo scopritore del tantalio. Ha lavorato come apprendista in una farmacia, dove ha imparato anche materie di laboratorio come la soffiatura del vetro. Rimasto solo durante i suoi studi, ha ripetuto con successo gli esperimenti che condussero il chimico svedese Carl William Scheele alla scoperta dell'ossigeno. Ha anche lavorato con un medico nelle sorgenti minerali di Medevi, dove ha condotto un'analisi delle acque di questa fonte. Inoltre, nel corso dei suoi studi, nel 1800, Berzelius venne a conoscenza della pila elettrica di Alessandro Volta, il primo dispositivo in grado di fornire una corrente elettrica costante (cio\u00e8 la prima batteria). Costru\u00ec per s\u00e9 una batteria simile, composta da dischi alternati di rame e zinco, e questo fu il suo primo lavoro nel campo dell'elettrochimica. \nCome ricerca di tesi nei suoi studi medici, ha esaminato l'influenza della corrente galvanica su diverse malattie senza ottenere risultati positivi. Dopo la laurea in medicina nel 1802, ha lavorato come medico vicino a Stoccolma fino a quando il chimico e proprietario di una miniera Wilhelm Hisinger ha riconosciuto le sue capacit\u00e0 di chimico analitico e gli ha fornito un laboratorio.\nCarriera accademica.\nNel 1807 Berzelius fu nominato professore di chimica e farmacia presso l'Istituto Karolinska, a Solna. Tra il 1808 e il 1836 Berzelius lavor\u00f2 insieme ad Anna Sundstr\u00f6m, la prima chimica donna svedese, che gli fece da assistente.\nNel 1808 fu eletto membro dell'Accademia Reale Svedese delle Scienze . A quel tempo, l'Accademia era rimasta ferma per diversi anni, poich\u00e9 l'era del romanticismo in Svezia aveva portato a un minore interesse per le scienze. Nel 1818 Berzelius fu eletto segretario dell'Accademia e mantenne la carica fino al 1848. Durante il suo mandato, gli venne attribuito il merito di aver rivitalizzato l'Accademia e di averla portata in una seconda era d'oro (la prima fu il periodo dell'astronomo Pehr Wilhelm Wargentin, segretario dal 1749 al 1783). Fu eletto membro onorario straniero dell'Accademia Americana delle Arti e delle Scienze nel 1822. Nel 1827 divenne corrispondente dell'Accademia Reale delle Arti e delle Scienze dei Paesi Bassi e nel 1830 membro associato. Nel 1837 fu eletto membro dell'Accademia svedese, con il seggio numero 5.\nVita successiva.\nPer gran parte della sua vita, Berzelius soffr\u00ec di varie patologie, tra cui emicranie ricorrenti e in seguito la gotta. Ha avuto anche episodi di depressione.\nNel 1818, Berzelius ebbe un esaurimento nervoso, che si dice fosse dovuto allo stress del suo lavoro. Sotto il consiglio medico di viaggiare e prendersi una vacanza, durante questo periodo Berzelius si rec\u00f2 in Francia ma solo per lavorare nei laboratori chimici di Claude Louis Berthollet.\nNel 1835, all'et\u00e0 di 56 anni, spos\u00f2 Elizabeth Poppius, di 24 anni, figlia di un ministro del governo svedese.\nMor\u00ec il 7 agosto 1848 nella sua casa di Stoccolma, dove viveva dal 1806. \u00c8 stato sepolto nel cimitero di Solna.\nScoperte.\nLegge di proporzioni definite.\nPoco dopo il suo arrivo a Stoccolma, Berzelius scrisse un libro di chimica per i suoi studenti di medicina, \"L\u00e4rboki Kemien\", che fu la sua prima pubblicazione scientifica significativa. Preparandosi per la scrittura di questo libro, condusse esperimenti sulla composizione di composti inorganici, che fu il suo primo lavoro sulle proporzioni definite. Nel 1813 pubblic\u00f2 un saggio sulle proporzioni degli elementi nei composti. Il saggio iniziava con una descrizione generale, introduceva il suo nuovo simbolismo, esaminava tutti gli elementi conosciuti, includeva una tabella di pesi specifici e terminava con una selezione di composti scritti nel suo nuovo formalismo. Nel 1818 compil\u00f2 una tabella dei pesi atomici relativi, dove l'ossigeno era impostato a 100, e che includeva tutti gli elementi noti all'epoca. Questo lavoro ha fornito prove a favore della teoria atomica proposta da John Dalton: i composti chimici inorganici sono composti da atomi di diversi elementi combinati in quantit\u00e0 di numeri interi. Nello scoprire che i pesi atomici non sono multipli interi del peso dell'idrogeno, Berzelius ha anche smentito l'ipotesi di Prout che gli elementi siano costituiti da atomi di idrogeno. L'ultima versione rivista da Berzelius delle sue tabelle dei pesi atomici fu pubblicata per la prima volta in una traduzione tedesca del suo \"Textbook of Chemistry\" nel 1826. \nNotazione chimica.\nPer agevolare i suoi esperimenti, svilupp\u00f2 un sistema di notazione chimica in cui agli elementi che componevano un particolare composto chimico venivano assegnate semplici etichette scritte - come O per l'ossigeno o Fe per il ferro - con le loro proporzioni nel composto chimico denotate da numeri. Berzelius ha cos\u00ec inventato il sistema di notazione chimica usato ancora oggi, la differenza principale \u00e8 che al posto dei numeri in pedice usati oggi (ad esempio, H2O o Fe2O3 ), Berzelius ha usato gli apici (H2O o Fe2O3 ).\nNuovi elementi.\nA Berzelius \u00e8 stata attribuita la scoperta degli elementi chimici cerio, nel 1803, e selenio, nel 1817, e di essere stato il primo a isolare silicio e torio nel 1824. Gli studenti che lavoravano nel laboratorio di Berzelius scoprirono anche litio, lantanio e vanadio.\nBerzelius ha scoperto il silicio ripetendo un esperimento eseguito da Gay-Lussac e Th\u00e9nard. Nell'esperimento Berzelius ha fatto reagire il tetrafluoruro di silicio con il potassio purificandone il prodotto lavandolo fino a renderlo una polvere marrone. Berzelius ha riconosciuto questa polvere marrone come un nuovo elemento che ha chiamato silicio, nome proposto in precedenza da Davy.\nBerzelius fu il primo a isolare lo zirconio nel 1824, ma lo zirconio puro non fu prodotto fino al 1925, da Anton Eduard van Arkel e Jan Hendrik de Boer.\nRapporti con altri scienziati.\nBerzelius fu un prolifico corrispondente di importanti scienziati del suo tempo, come Gerardus Johannes Mulder, Claude Louis Berthollet, Humphry Davy, Friedrich W\u00f6hler, Eilhard Mitscherlich e Christian Friedrich Sch\u00f6nbein.\nNel 1812 Berzelius si rec\u00f2 a Londra, recandosi anche a Greenwich, per incontrare eminenti scienziati britannici dell'epoca: tra questi Humphry Davy, il chimico William Wollaston, il medico-scienziato Thomas Young, l'astronomo William Herschel, il chimico Smithson Tennant e l'inventore James Watt. Berzelius visit\u00f2 anche il laboratorio di Davy, dove afferm\u00f2: \"Un laboratorio ordinato \u00e8 segno di un chimico pigro\".\nHumphry Davy nel 1810 propose il cloro come nuovo elemento, ma Berzelius inizialmente rifiut\u00f2 questa affermazione basandosi sulla propria convinzione che tutti gli acidi fossero basati sull'ossigeno, e visto che l'HCl non contiene ossigeno, non avrebbe potuto essere un elemento. Tuttavia nel 1812 Bernard Courtois dimostr\u00f2 che la sostanza isoelettronica iodio \u00e8 un elemento. Questa scoperta risolse il dissenso di Berzelius, che continu\u00f2 le sue ricerche sul cloro durante la sua permanenza nel laboratorio di Claude Louis Berthollet.\nOnorificenze e riconoscimenti.\nNel 1818 Berzelius fu nobilitato dal re Carlo XIV . Nel 1835 ricevette il titolo di friherre (barone).\nLa Royal Society of London assegn\u00f2 a Berzelius la Medaglia Copley nel 1836 con la citazione \"Per la sua applicazione sistematica della dottrina di proporzioni definite all'analisi dei corpi minerali, contenuta nel suo Nouveau Systeme de Mineralogie, e in altre sue opere\". \nNel 1840 Berzelius fu nominato Cavaliere dell'Ordine di Leopoldo. Nel 1842 ricevette l'onorificenza dell'Ordine Pour le M\u00e9rite per le scienze e le arti.\nJames Dwight Dana scopr\u00ec, nel 1850, il minerale berzelianite, un seleniuro di rame, e gli diede questo nome in onore di Berzelius.\nNel 1852, a Stoccolma, in Svezia, fu costruito un parco pubblico e una statua, entrambi in onore di Berzelius. La Berzeliusskolan, una scuola situata accanto alla sua alma mater, Katedralskolan, prende il nome da lui.\nNel 1898, l'Accademia svedese delle scienze ha intitolato il Museo Berzelius in suo onore. Il patrimonio del museo comprendeva molti oggetti del suo laboratorio e fu inaugurato in occasione del cinquantesimo anniversario della morte del chimico. Tra gli invitati alla cerimonia di inaugurazione c'erano dignitari scientifici di undici nazioni europee e degli Stati Uniti, molti dei quali hanno tenuto discorsi formali in onore di Berzelius. Il Museo fu successivamente spostato nell'osservatorio che fa parte dell'Accademia svedese delle scienze.Nel 1939 il suo ritratto apparve su una serie di francobolli per commemorare il bicentenario della fondazione dell'Accademia svedese delle scienze.\nLa societ\u00e0 segreta Berzelius dell'Universit\u00e0 di Yale \u00e8 cos\u00ec chiamata in suo onore.\nOpere.\n\"(parziale)\""}
{"id": "22929", "revid": "123122246", "url": "https://it.wikipedia.org/wiki?curid=22929", "title": "Michael Faraday", "text": "Ha contribuito in maniera determinante allo studio dell'elettromagnetismo e dell'elettrochimica: tra le sue invenzioni, la gabbia di Faraday e il becco di Bunsen, mentre tra le sue scoperte si annoverano le leggi di Faraday dell'elettrochimica, l'elettrolisi, il diamagnetismo e l'effetto Faraday, ovvero l'induzione elettromagnetica. A titolo di onore, \u00e8 stato dato il suo nome all'unit\u00e0 di misura della capacit\u00e0, il farad, e al cratere Faraday sulla Luna.\nBiografia.\nLa giovinezza.\nMichael Faraday nacque a Newington Butts, vicino all'odierna Elephant and Castle, nell'allora borgo londinese di Southwark. La sua famiglia era estremamente povera; suo padre, James Faraday, era un fabbro che soffr\u00ec di salute cagionevole per tutta la vita; nel corso del tempo abbracciarono le credenze religiose dei sandemaniani, una corrente del cristianesimo protestante: in effetti, Michael Faraday fu un fervente cristiano fino all'ultimo dei suoi giorni. Michael Faraday inizi\u00f2 a lavorare a 13 anni come fattorino nella bottega di un libraio. A quattordici anni divenne apprendista rilegatore presso la stessa libreria locale e, durante i suoi sette anni di apprendistato, lesse molti libri, incluso \"The Improvement of the Mind\" di Isaac Watts, di cui applic\u00f2 entusiasticamente i principi e i suggerimenti. Svilupp\u00f2 un interesse per le scienze e specificamente per ci\u00f2 che riguardava l'elettricit\u00e0. In particolare, fu ispirato dal libro \"Conversations in Chemistry\" di Jane Marcet.\nDa autodidatta studi\u00f2 chimica fino a quando, grazie a eventi fortuiti, dal 1810 pot\u00e9 iniziare a frequentare lezioni regolari, negategli fino ad allora per il suo stato sociale, alla Royal Institution.\nLa svolta scientifica.\nAll'et\u00e0 di vent'anni, nel 1812, Faraday inizi\u00f2, su consiglio di un cliente, a seguire le lezioni dell'eminente chimico e fisico britannico Humphry Davy, della Royal Institution e Royal Society, e di John Tatum, fondatore della City Philosophical Society.\nMolti inviti per queste lezioni furono forniti a Faraday da William Dance (uno dei fondatori della Royal Philharmonic Society). In seguito Faraday invi\u00f2 a Davy un libro di 300 pagine basato sulle annotazioni prese durante le lezioni. La reazione di Davy non si fece attendere: essendosi danneggiato la vista in un incidente con il tricloruro di azoto, ed evidentemente colpito dalla passione di Faraday, decise di prenderlo come suo assistente.\nQuando poi John Payne, uno degli assistenti della Royal Institution, fu licenziato, al neo-nominato Sir Humphry Davy fu chiesto di trovare un sostituto. Egli nomin\u00f2 Faraday come assistente di chimica alla Royal Institution il 1\u00ba marzo 1813.\nNella societ\u00e0 classista del Regno Unito dell'epoca, Faraday non era purtroppo considerato un \"gentleman\". Quando Davy comp\u00ec un lungo viaggio in Europa tra il 1813 e il 1815, il suo cameriere non volle andare. Faraday and\u00f2 come assistente scientifico di Davy e gli fu chiesto di fungere da cameriere fino a che non si fosse trovato un rimpiazzo a Parigi. Dal momento che non si riusc\u00ec a trovare un sostituto, Faraday dovette svolgere per tutto il viaggio le mansioni di cameriere, pi\u00f9 che di assistente.\nLa moglie di Davy, Jane Apreece, rifiut\u00f2 di trattare Faraday come un parigrado e rese la condizione di Faraday cos\u00ec miserevole che egli consider\u00f2 l'idea di tornare da solo nel Regno Unito e di rinunciare completamente alle scienze.\nIl viaggio, tuttavia, gli diede accesso all'\u00e9lite scientifica europea e a una serie di idee stimolanti.\nFaraday pubblic\u00f2 il suo primo articolo scientifico nel 1816 e nel 1823 divent\u00f2 membro della Royal Society. Divenne direttore di laboratorio nel 1825 e nel 1833 fu nominato professore fulleriano a vita di chimica nell'istituto, senza l'obbligo di tenere lezioni.\nSuccessi scientifici.\nChimica.\nI primi lavori di chimica di Faraday risalgono alla sua collaborazione con Davy. Fece uno studio speciale sul cloro, scoprendo due nuovi cloruri del carbonio. Fece anche i primi esperimenti sulla diffusione dei gas, un fenomeno teorizzato per la prima volta da John Dalton, la cui importanza nel campo fisico fu pienamente portata alla luce da Thomas Graham e Joseph Loschmidt. Riusc\u00ec a liquefare vari gas; indag\u00f2 sulle leghe dell'acciaio e produsse molti nuovi tipi di vetro con scopi ottici. Un campione di uno di questi vetri pesanti divenne storicamente importante come la sostanza in cui Faraday trov\u00f2 la rotazione del piano di polarizzazione della luce quando il vetro \u00e8 posto in un campo magnetico e anche come la sostanza che fu per prima respinta dai poli del magnete. Tent\u00f2 anche, con un certo successo, di creare dei metodi generali della chimica come distinti dai loro risultati, la materia di studi speciali e di esposizione pubblica.\nInvent\u00f2 una forma arcaica di quello che poi divenne il becco di Bunsen, che \u00e8 stato utilizzato in quasi tutti i laboratori scientifici come una fonte di calore conveniente.\nFaraday lavor\u00f2 estensivamente nel campo della chimica, scoprendo sostanze chimiche quali il benzene (che chiam\u00f2 \"bicarburo di idrogeno\"), inventando il sistema dei numeri di ossidazione e liquefacendo gas come il cloro.\nPrepar\u00f2 il primo clatrato idrato. Faraday scopr\u00ec anche le leggi dell'elettrolisi e rese popolari termini come anodo, catodo, elettrodo, e ione, termini in gran parte introdotti da William Whewell. Per questi successi, molti chimici moderni guardano a Faraday come a uno dei massimi scienziati sperimentali della storia. Le leggi dell'elettrolisi vennero, pochi anni dopo, riscoperte per via indipendente, e quindi confermate, da Carlo Matteucci, scienziato con cui Faraday entr\u00f2 in relazione di amicizia, al punto d'imparare l'italiano per corrispondere con lui.\nElettricit\u00e0.\nIl suo maggior impegno fu nel campo dell'elettricit\u00e0. Il primo esperimento che condusse fu la costruzione di una pila di Volta con sette pezzi di mezzo penny, tenuti insieme con sette dischi di fogli in zinco e sei pezzi di carta immersa in una soluzione salina. Con questa pila decompose il solfato di magnesio (prima lettera ad Abbott, 12 luglio, 1812). \nNel 1821, poco dopo che il fisico e chimico danese Hans Christian \u00d8rsted aveva scoperto il fenomeno dell'elettromagnetismo, Davy e lo scienziato britannico William Hyde Wollaston tentarono senza successo di progettare un motore elettrico. Faraday, dopo aver discusso il problema con i due, costru\u00ec due dispositivi per produrre quello che chiamava \"rotazione elettromagnetica\": un moto circolare continuo causato dalla forza magnetica attorno a un filo: un filo che s'immerge in un \"bagno di mercurio\" con un magnete posto all'interno ruoter\u00e0 attorno al magnete se alimentato con corrente da una batteria chimica. Questi esperimenti e invenzioni formeranno la base della moderna tecnologia elettromagnetica. Avventatamente, Faraday pubblic\u00f2 i suoi risultati senza riconoscere il suo debito verso Wollaston e Davy, e la controversia che ne segu\u00ec provoc\u00f2 il ritiro di Faraday dalla ricerca elettromagnetica per alcuni anni.\nA questo punto \u00e8 evidente che Davy stesse tentando di rallentare l'ascesa di Faraday come scienziato. Nel 1825, per esempio, Davy mise a punto i suoi esperimenti con vetri onto-ottici, che port\u00f2 avanti per sei anni senza grandi risultati. Fino alla morte di Davy, nel 1829, Faraday interruppe questi lavori infruttuosi e scelse sforzi pi\u00f9 gratificanti. Due anni dopo, nel 1831, inizi\u00f2 la sua grande serie di esperimenti in cui scopr\u00ec l'induzione elettromagnetica, bench\u00e9 tale scoperta fosse stata anticipata da un'opera di Francesco Zantedeschi. La sua scoperta avvenne quando avvolse due rotoli isolati di filo elettrico attorno a un grande anello di acciaio, fissato a un tavolo, e scopr\u00ec che facendo passare corrente attraverso un rotolo, una corrente momentanea era indotta nell'altro rotolo.\nIl sistema anello d'acciaio-rotolo \u00e8 ancora in mostra alla Royal Institution. Negli esperimenti successivi scopr\u00ec che, muovendo un magnete attraverso un cappio di filo, nel filo fluiva corrente elettrica. La corrente fluiva anche muovendo il solenoide sopra il magnete fermo. Le sue dimostrazioni stabilirono che un campo magnetico variabile produce un campo elettrico. Questa relazione \u00e8 espressa matematicamente mediante la legge di Faraday-Neumann-Lenz, che divenne successivamente una delle quattro equazioni di Maxwell. Queste si sono evolute nella generalizzazione conosciuta come teoria dei campi.\nFaraday utilizz\u00f2 successivamente tale principio per costruire la dinamo, l'antenato dei moderni generatori di corrente.\nNel 1839 termin\u00f2 una serie di esperimenti finalizzati a investigare la natura fondamentale dell'elettricit\u00e0. Faraday us\u00f2 statica, batterie, ed elettricit\u00e0 animale per produrre fenomeni di attrazione elettrostatica, elettrolisi, magnetismo, ecc.; concluse che - contrariamente all'opinione scientifica del tempo - le divisioni tra i vari \"tipi\" di elettricit\u00e0 erano illusorie. Faraday invece afferm\u00f2 l'esistenza di un'unica \"elettricit\u00e0\" e che i valori variabili di quantit\u00e0 e intensit\u00e0 (differenza di potenziale e carica) erano responsabili dei diversi gruppi di fenomeni.\nAlla fine della sua carriera, Faraday intu\u00ec che le forze elettromagnetiche si propagano nel vuoto attorno al conduttore. Quest'idea fu inizialmente rifiutata dalla comunit\u00e0 scientifica, e Faraday non visse abbastanza per vedere le sue intuizioni confermate. Il concetto, elaborato da Faraday, delle linee di flusso che emanano dai corpi carichi e dai magneti forn\u00ec un modo di visualizzare i campi elettrici e magnetici. Questo modello fu indispensabile allo sviluppo dei dispositivi elettromeccanici che dominarono l'ingegneria e l'industria per il resto del XIX secolo.\nNel 1845 comp\u00ec due importanti scoperte: il fenomeno che denomin\u00f2 diamagnetismo e quello che oggi \u00e8 detto effetto Faraday: il piano di polarizzazione di una luce linearmente polarizzata che si propaga attraverso un mezzo materiale pu\u00f2 essere deviato mediante l'applicazione di un campo magnetico esterno allineato alla direzione di propagazione. Scrisse nel suo taccuino, \"Alla fine sono riuscito a \"illuminare una curva magnetica\" o \"linea di forza\" e a \"magnetizzare un raggio di luce\"\". Grazie a questa scoperta si pot\u00e9 stabilire che forza magnetica e luce erano connesse.\nNella sua ricerca sull'elettricit\u00e0 statica, Faraday dimostr\u00f2 che la carica risiedeva solamente all'esterno di un conduttore carico, e che la carica esterna non aveva influenza sull'interno del conduttore. Questo perch\u00e9 le cariche esterne si redistribuiscono in modo che i campi interni dovuti a esse si annullino. Questo effetto scudo \u00e8 sfruttato in quella che oggi \u00e8 conosciuta come gabbia di Faraday.\nA dispetto della sua eccellenza come scienziato sperimentale, la sua abilit\u00e0 matematica non si estendeva oltre la trigonometria e l'algebra pi\u00f9 elementare. Tuttavia, le sue scoperte sperimentali furono consolidate da James Clerk Maxwell, il quale svilupp\u00f2 le equazioni che stanno alla base di tutte le moderne teorie sui fenomeni elettromagnetici. Faraday, comunque, fu abile a comunicare le sue idee in linguaggio chiaro e semplice.\nRiconoscimenti.\nNel 1848 gli fu assegnata dal principe consorte Alberto di Sassonia-Coburgo-Gotha una casa \"grace and favour\" a Hampton Court, Surrey. Questa era stata l'abitazione del capitano Mason e fu in seguito chiamata \"Faraday House\"; ora \u00e8 il No. 37 Hampton Court Road. Nel 1858 si ritir\u00f2 a vivere l\u00ec.\nDurante la sua vita, Faraday rifiut\u00f2 il titolo di cavaliere e rifiut\u00f2 due volte di divenire Presidente della Royal Society. Rifiut\u00f2 anche di partecipare alla produzione di armi chimiche per la guerra di Crimea, citando ragioni etiche.\nMor\u00ec nella sua abitazione a Hampton Court il 25 agosto 1867. A Westminster Abbey vicino alla tomba di Isaac Newton si trova una placca in sua memoria. In vita, Faraday rifiut\u00f2 di essere sepolto l\u00ec per cui, alla morte, venne tumulato nel Highgate Cemetery.\nUna statua di Faraday campeggia a Savoy Place, Londra, fuori dall'Institution of Electrical Engineers.\nNel 1960 gli \u00e8 stata dedicata una sala alla Loughborough University. Vicino all'ingresso della sala da pranzo c'\u00e8 un bronzo che raffigura il simbolo di un trasformatore elettrico, mentre all'interno si pu\u00f2 ammirare un ritratto, entrambi in suo onore. Infine, il suo ritratto \u00e8 stato stampato sulla banconota da 20 sterline dal 1991 fino al 2001."}
{"id": "22931", "revid": "125019530", "url": "https://it.wikipedia.org/wiki?curid=22931", "title": "Justus von Liebig", "text": "Von Liebig con le sue ricerche miglior\u00f2 l'analisi organica e applic\u00f2 all'agronomia la scoperta dello svizzero Nicolas-Th\u00e9odore de Saussure, il quale cap\u00ec che le piante si nutrono di anidride carbonica tratta dall'aria e di sostanze minerali prelevate dal suolo. Secondo Liebig anche l'azoto \u00e8 fondamentalmente ricavato dall'atmosfera. Il chimico tedesco bas\u00f2 la sua teoria agronomica sull'assunto che il fosforo sia il pi\u00f9 importante degli elementi che occorre restituire al terreno. Tra le sue molte e varie scoperte, vi fu un metodo per trasformare rapidamente l'etanolo in acido acetico.\nBiografia.\nEspulso dal \"Gymnasium\" (Liceo classico) per aver fatto detonare un esplosivo fatto in casa, si fa una prima esperienza come aiutante di un farmacista a Heppenheim. In seguito Liebig studia all'Universit\u00e0 di Bonn, ma non giunge a laurearsi, e baser\u00e0 gran parte della sua formazione accademica unicamente da autodidatta, stando ore e ore a leggere e studiare interi volumi e trattati di chimica a casa e in biblioteca.\nAll'universit\u00e0 conosce Karl Wilhelm Gottlob Kastner, che diverr\u00e0 l'unico amico e collaboratore fedele nelle sue ricerche. Con questi si trasferir\u00e0 molto pi\u00f9 tardi all'Universit\u00e0 di Erlangen, dove solamente nel 1840, ormai gi\u00e0 conosciuto, Liebig ottiene un dottorato. Con una borsa di studio del governo dell'Assia pu\u00f2 studiare a Parigi dove, in seguito all'interessamento di Alexander von Humboldt, riesce a lavorare nel laboratorio privato di Joseph Louis Gay-Lussac.\nCon l'appoggio di von Humboldt ottiene nel 1824 una cattedra di chimica all'Universit\u00e0 di Giessen e qui organizza un laboratorio scuola, il primo in Europa. Viene fatto \"Freiherr\", nobile, nel 1845. Nel 1850 sostituisce Leopold Gmelin nella cattedra di chimica dell'Universit\u00e0 di Heidelberg. Dal 1852 al 1873 insegna all'Universit\u00e0 di Monaco di Baviera.\nAttivit\u00e0 di ricerca.\nLiebig migliora l'analisi organica e applica all'agronomia la scoperta del grande biologo elvetico Th\u00e9odore de Saussure, che ha compreso che le piante si nutrono di anidride carbonica tratta dall'aria e di sostanze minerali prelevate dal suolo. Anche l'azoto \u00e8 fondamentalmente ricavato, secondo Liebig, dall'atmosfera; questo oggi si sa essere vero solo per le leguminose, non per le altre piante. Il caposaldo della sua teoria agronomica \u00e8 costituito, comunque, dall'assorbimento dal suolo del fosforo, per lui il pi\u00f9 importante degli elementi da restituire al terreno, dato che non gli viene fornito dai fenomeni atmosferici.\nCome ha messo in luce Antonio Saltini nelle ultime opere, Liebig converte la propria dottrina del fosforo in dottrina sulla storia delle societ\u00e0 umane, che sarebbero tutte destinate al tramonto dopo avere esaurito le riserve di fosforo dei terreni sui quali siano sorte. Spiega in questo modo il collasso della Grecia, di Roma e dell'impero spagnolo; cos\u00ec, da chimico vestito il manto del profeta, proclama il prossimo tracollo dell'impero britannico dove, data la diffusione dei water closet, il fosforo degli alimenti viene destinato a disperdersi in mare, come era avvenuto a Roma a causa della Cloaca Massima. Sopravviveranno, secondo la dottrina del tramonto delle civilt\u00e0 di Liebig, solo il Giappone e la Cina, dove milioni di sudditi solerti vuotano, ogni mattina, i vasi da notte nelle concimaie, dalle quali i contadini porteranno con diligenza il contenuto a concimare le risaie.\nFra le sue scoperte si segnalano anche: un metodo per creare lo specchio depositando una sottile lamina di argento sul vetro; la preparazione artificiale dell'acido tartarico; l'uso dell'ozono per la sbiancatura di tessuti vegetali; la trasformazione rapida dell'alcol etilico in acido acetico; l'individuazione dell'acido ippurico (1829) e la sua formazione artificiale. Liebig ha studiato inoltre gli aromi dei vini: l'ampolla conica da lui introdotta per le attivit\u00e0 di laboratorio \u00e8 ancora nota con il suo nome.\nNel 1865 fonda la compagnia Liebig (\"Liebigs Fleischextrakt\") per produrre l'estratto di carne di sua invenzione, come alternativa economica e nutriente alla carne. Lo stesso von Liebig sceglie di adottare come sistema pubblicitario per promuovere il proprio estratto di carne le famose figurine Liebig, stampate in origine con la tecnica della cromolitografia fino a 12 colori ed emesse per la prima volta nell'anno 1872. Furono proprio queste figurine a dare vita ad un grande movimento collezionistico su scala mondiale che a tutt'oggi interessa migliaia e migliaia di collezionisti giovani e meno giovani.\n\u00c8 noto anche per aver formulato la \"Legge del Minimo\", nota anche come Legge di Liebig.\nInoltre ha introdotto il metodo omonimo per la determinazione degli ioni cianuro in soluzione, uno dei pochi metodi complessometrici in cui \u00e8 usato un ligando monodentato.\nGli \u00e8 stata intitolata l'Universit\u00e0 di Giessen."}
{"id": "22932", "revid": "21", "url": "https://it.wikipedia.org/wiki?curid=22932", "title": "Justus Von Liebig", "text": ""}
{"id": "22934", "revid": "1652134", "url": "https://it.wikipedia.org/wiki?curid=22934", "title": "Stanislao Cannizzaro", "text": "\u00c8 ricordato per la reazione di Cannizzaro e per il suo influente ruolo nelle deliberazioni sul peso atomico al Congresso di Karlsruhe.\nBiografia.\nNato a Palermo nel 1826, era figlio di Mariano Cannizzaro, magistrato che nel 1826 era direttore generale della Polizia in Sicilia, e di Anna Di Benedetto. La sua famiglia era composta da dieci figli compreso lui, ultimo nato.\nGli studi.\nSvolge i primi studi elementari in parte privatamente e in parte nelle prime classi del Ginnasio di Palermo, detto allora \"Scuola normale\". Perduto il padre il 21 marzo 1836, entra alla fine dello stesso anno nel Reale collegio-convitto Carolino Calasanzio. Ne esce durante l'epidemia colerica del 1837, nella quale perde due fratelli e lui stesso viene contagiato. Ripresi gli studi dopo una lunga convalescenza, si interessa di retorica, filosofia, lettere e matematica.\nNel 1841, all'et\u00e0 di appena 15 anni, si iscrive all'Universit\u00e0 degli Studi di Palermo, allora avente medicina come unica facolt\u00e0 scientifica, con l'intenzione di laurearsi nella stessa. Presto per\u00f2, avendo frequentato per tre anni un corso di fisiologia tenuto da Michele Foder\u00e0, lega un'intima amicizia con quest'ultimo ed esegue sotto la sua direzione alcune ricerche sperimentali nella propria abitazione e in quella del maestro. Fu proprio lo studio della fisiologia a spingere Cannizzaro verso la chimica, di cui apprese i rudimenti per mano di E. Caronia nel 1842. Anche in questo caso, la mancanza di strutture adeguate lo costrinse a tentare i primi esperimenti chimici in casa propria. Questo aspetto spiega l'impegno da lui in seguito profuso nel dotare l'universit\u00e0 in cui prest\u00f2 servizio di strutture moderne e funzionali, dove gli studenti potessero esercitarsi.\nNel 1845 e nel 1846 si ferma a Napoli, prendendo parte al Congresso degli scienziati italiani. Alla fine del congresso, suscitate le attenzioni di illustri chimici, gli viene offerto da Raffaele Piria il posto di preparatore straordinario nel Laboratorio di chimica dell'Universit\u00e0 di Pisa, che accetta per due anni accademici (1845-46 e 1846-47). Durante questo periodo riceve l'intera educazione chimica accanto ad allievi come Cesare Bertagnini e Sebastiano De Luca, con i quali vive una stagione di comune lavoro e di ideali scientifici e patriottici, sotto la guida dell'illustre maestro.\nLa rivoluzione siciliana del 1848-49.\nTornato in Sicilia nel 1847, durante il suo annuale periodo di vacanza, prende parte alla preparazione della rivoluzione avvenuta nel gennaio del 1848. Le idee antiborboniche avevano attecchito presso gli intellettuali siciliani, che accusavano la casa regnante non solo di malgoverno, ma anche di tradimenti nei confronti della Sicilia, ridotta dopo il Congresso di Vienna a mera provincia del regno di Napoli, privata dell'indipendenza fino ad allora gelosamente custodita e defraudata non solo della costituzione siciliana del 1812, che le garantiva una certa indipendenza, ma anche dell'altra antichissima del tempo degli Aragonesi. Egli, nominato ufficiale d'artiglieria nell'esercito del nuovo Stato siciliano, volente leggi proprie e propria costituzione, \u00e8 poi eletto alla Camera dei Comuni come deputato di Francavilla. Del parlamento siciliano \u00e8 il pi\u00f9 giovane e ne diviene quindi segretario. In tale sede prende pi\u00f9 volte la parola fra il 5 maggio e il 7 settembre 1848. Egli richiede una radicale riforma della costituzione del 1812, propendendo per un maggiore coinvolgimento del popolo nella vita dello Stato: \u00abUomini nuovi esigono nuovi ordinamenti.\u00bb\nSa conquistarsi la fiducia del governo rivoluzionario, che lo invia nel settembre del 1848 a Taormina per raccogliere forze cittadine contro l'avanzata delle truppe borboniche. Dopo l'armistizio del 13 settembre, Cannizzaro rimase a Taormina come commissario del governo rivoluzionario siciliano. Quando nel marzo 1849 viene rotto l'armistizio e si dimostra inutile ogni ulteriore forma di resistenza, Cannizzaro segue le altre truppe rivoluzionarie nella ritirata fino a Palermo. Il suo nome viene iscritto, insieme a quello di uomini come Francesco Crispi, Ruggero Settimo, Vincenzo Fardella di Torrearsa, Giuseppe La Farina e Vincenzo Errante, nelle liste di proscrizione, per cui il 23 aprile 1849, caduta la rivoluzione siciliana, viene condannato a morte e costretto ad imbarcarsi su una fregata indipendente, lasciando l'isola alla volta di Marsiglia.\nL'esilio in Francia e nel regno di Sardegna.\nVa cos\u00ec in esilio. Raggiunge Lione dove studia le industrie e alla fine di ottobre si trasferisce a Parigi e qui opera presso il laboratorio di Michel-Eug\u00e8ne Chevreul, dove lavora con Francois Stanislas Cl\u00f6ez e riesce a ottenere nel 1851 la cianammide.\nAssiste anche ad alcune sperimentazioni effettuate da Edmond Fremy nel laboratorio di Gay-Lussac e frequenta regolarmente le lezioni di Henri-Victor Regnault sulla calorimetria, al Coll\u00e8ge de France. \nNel novembre 1851 ottiene la cattedra di chimica e fisica al Collegio Nazionale di Alessandria. Qui, nel 1853, disponendo di un piccolo laboratorio per le dimostrazioni sperimentali, scopre quella che ora \u00e8 nota come reazione di Cannizzaro: le aldeidi aromatiche, in una soluzione alcolica di idrossido di potassio, dismutano in una miscela di acidi e alcoli corrispondenti: ad esempio, la benzaldeide si decompone in acido benzoico e alcol benzilico.\nNel 1855 viene chiamato dal ministro della pubblica istruzione del Regno di Sardegna Giovanni Lanza alla cattedra di chimica dell'Universit\u00e0 degli Studi di Genova. In quegli anni sente la pressione del maestro Piria e di tutta la comunit\u00e0 scientifica italiana, che attende il giovane scienziato al varco di una prova che possa testimoniare le sue doti di chimico. La realt\u00e0 \u00e8 per\u00f2 sconfortante, poich\u00e9 a Genova si scontra con una totale assenza di strutture per la ricerca scientifica e la cronica indifferenza della burocrazia ministeriale verso tali problemi. Soltanto nell'anno successivo riesce ad ottenere un nuovo locale per poter continuare le proprie ricerche. \nLa sua produzione per\u00f2 si mantiene molto scarsa fino al 1857; solo alla fine di quell'anno compare una breve nota sulla rivista \u00abNuovo Cimento\u00bb, unico indizio delle meditazioni di Cannizzaro poi sfociate nella stesura del suo fondamentale \"Sunto di un corso di filosofia chimica\".\nQuest'opera nasce sostanzialmente dall'esigenza didattica di chiarire a s\u00e9 stesso e ai propri studenti concetti e principi sui quali fino ad allora regnava la pi\u00f9 assoluta confusione. Non \u00e8 un caso che abbia affermato: \u00abIo non ebbi veramente l'ambizione di proporre una riforma, non ebbi altro scopo che quello pedagogico\u00bb. \u00c8 proprio la validit\u00e0 didattica della sua teoria a spingerlo a comunicarne i risultati al mondo scientifico. L'opera, pubblicata nel 1858, costituisce un fondamentale contributo ai fondamenti della chimica. Infatti per la prima volta viene formulata una precisa teoria atomica: basandosi sul principio di Avogadro, viene enunciata la regola, ora nota come regola di Cannizzaro, che permette la determinazione del peso atomico di un elemento chimico. Cannizzaro espone in seguito queste sue idee sull'atomo e sulla costituzione dei corpi al Congresso di Karlsruhe (1860), dove \u00e8 presente anche Mendeleev.\nIl ritorno in Sicilia.\nNell'estate del 1860, dopo l'ingresso di Garibaldi a Palermo, rientra nella sua citt\u00e0 natale per rivedere la madre e le sorelle e per prestare la sua opera nel governo dittatoriale e in ottobre \u00e8 nominato membro del \"Consiglio superiore di istruzione pubblica per la Sicilia\".\nDopo aver rifiutato di insegnare a Pisa e a Napoli, nell'ottobre 1861 occupa la cattedra di chimica organica e inorganica all'Universit\u00e0 degli Studi di Palermo ed il ruolo di Direttore Gabinetto di Chimica inorganica ed organica. Qui, per dieci anni, fino al 1871, studia i composti aromatici e le ammine. \nNel 1865 diviene socio dell'Accademia nazionale delle scienze.\nDal 1866 al 1868 ricopre l'incarico di rettore dell'Universit\u00e0 di Palermo. Durante l'epidemia di colera a Palermo del 1866-67 \u00e8 direttore dell'Ufficio Sanitario comunale, composto dai medici Domenico Palazzotto senior, Vincenzo Abate, Bernardo Salemi, Saverio Giacoma, Filippo Bianca, Michele De Franchi, Pietro Cervello e Giuseppe Furitano.\nVice presidente del Senato.\nNel 1871 ottiene una cattedra di chimica all'Universit\u00e0 di Roma e viene nominato senatore per i suoi meriti scientifici. Del Senato del Regno diventa vicepresidente dal 1886 al 1897 e dal 1898 al 1904. In seguito, come senatore e come membro del Consiglio per la pubblica istruzione, rende importanti servigi alla causa dell'educazione scientifica in Italia.\n\u00c8 tra i fondatori, nel 1870, della rivista scientifica \"Gazzetta Chimica Italiana\", di cui diviene direttore. Nel 1873 divenne socio dell'Accademia dei Lincei. Nel 1891 vince la Medaglia Copley per i suoi lavori scientifici. Dal 1902 al 1903 \u00e8 Vicepresidente del Consiglio superiore della pubblica istruzione. Direttore dell'Istituto di chimica della Sapienza di Roma, lascia la cattedra universitaria solo nel 1909. Nel 1926 la sua salma \u00e8 stata traslata nella chiesa di San Domenico a Palermo, che ospita i pi\u00f9 illustri siciliani.\nIl cratere Cannizzaro, sulla Luna, \u00e8 stato cos\u00ec battezzato in suo onore. La frazione Cannizzaro nel comune di Aci Castello prende il nome dalla omonima e facoltosa famiglia, che nella prima met\u00e0 del Settecento acquist\u00f2 in feudo gran parte dell'attuale territorio.\nLegge degli atomi o \"regola di Cannizzaro\".\nSe nella chimica organica emerse come abile ed attento sperimentatore, nella chimica generale egli soprattutto mostr\u00f2 il suo acume critico e la sua intelligenza creativa.\nLa regola di Cannizzaro serv\u00ec anche a dare la giusta importanza alla legge di Avogadro. Cannizzaro inizi\u00f2 a fare esperimenti sulla determinazione dei composti, dei loro rapporti minimi all'interno di una molecola e soprattutto cerc\u00f2 di calcolare il loro peso atomico. Cap\u00ec che l'idrogeno in natura \u00e8 composto come molecola biatomica e cos\u00ec inizi\u00f2 a studiarne le altre, tenendo le molecole alla medesima temperatura cos\u00ec da verificare il principio di Avogadro, fino ad allora non verificato universalmente.\nRapport\u00f2 il peso di ogni volume di gas al peso che poteva corrispondere ad un egual volume di idrogeno, ottenendo cos\u00ec i numeri che potevano rappresentare i pesi molecolari dei rispettivi gas presi singolarmente. Cerc\u00f2 di approfondire ulteriormente la sua ricerca con un successivo esperimento che lo port\u00f2 a determinare i pesi dei vari composti con una precisione tale da raggiungere la cifra centesimale; riusc\u00ec addirittura a dedurre il peso atomico di ogni elemento che apparteneva al composto preso in esame."}
{"id": "22936", "revid": "439868", "url": "https://it.wikipedia.org/wiki?curid=22936", "title": "Oratorio del Cristo", "text": "L'oratorio del Ss. Crocifisso in capo alla Ghiara detto comunemente del Cristo \u00e8 un edificio religioso, sito in piazzale Roversi, nel centro storico di Reggio Emilia.\nStoria e descrizione.\nFu costruito, su incarico della Compagnia del suffragio, nel 1758 nel luogo ove sorgeva un'immagine del crocifisso dipinta durante la peste del 1630-1631, mentre la facciata venne realizzata nel 1761, su progetto dell'architetto Giovan Battista Cattani detto Cavallari. Nel 1887 fu restaurato sotto la direzione dell'ingegner Albertini. L'edificio presenta una caratteristica facciata barocca dalle forme convesse e ornate. Le statue sulla facciata sono opera dello scultore veronese Angelo Finali. L'interno dell'oratorio \u00e8 anch'esso in stile barocco e, dietro l'altare maggiore \u00e8 possibile osservare l'affresco che rappresenta Cristo in croce con l'addolorata in ginocchio ai suoi piedi. L'oratorio \u00e8 posto al termine del corso Giuseppe Garibaldi di cui costituisce la scenografica testata.\nL'oratorio si affaccia su uno slargo del corso, chiamato comunemente piazza del Cristo, da cui \u00e8 possibile vedere anche la cupola e il campanile della chiesa di San Giorgio.\nCulto.\nNel 2011 la Curia, dopo alcuni lavori di ristrutturazione, ha concesso in uso l'oratorio del Cristo alla comunit\u00e0 rumena di culto ortodosso."}
{"id": "22937", "revid": "466539", "url": "https://it.wikipedia.org/wiki?curid=22937", "title": "Friedrich August Kekul\u00e9 von Stradonitz", "text": "Il suo nome \u00e8 associato alla definizione della struttura del benzene e dei composti aromatici in generale, basata sulla risonanza; struttura che raccont\u00f2 essergli stata ispirata nel sonno e che fino a quel momento era stata un enigma per i chimici dell'epoca.\nBiografia.\nEntr\u00f2 all'universit\u00e0 come studente di architettura e ne usc\u00ec laureato in chimica. A convincerlo del cambiamento fu il fascino intellettuale di Justus von Liebig insieme alla sua innata curiosit\u00e0 e immaginazione. Nel 1858 coltiv\u00f2 l'idea che l'atomo di carbonio, in tutti i composti organici, si legava agli altri atomi sempre con quattro legami. \nPrima di quella data i chimici parlavano della composizione percentuale delle sostanze, ma non avevano idee chiare sulla struttura molecolare. Kekul\u00e9 avanz\u00f2 l'ipotesi che l'atomo di carbonio poteva legarsi ad altri atomi di carbonio e formare lunghe catene e perfino cicli. In tutte queste strutture il carbonio conservava la sua capacit\u00e0 di combinazione (\"valenza\") quattro. Con Kekul\u00e9 nacque la chimica organica strutturale, cos\u00ec come la conosciamo oggi.\nIl serpente di Kekul\u00e9.\nIl pi\u00f9 bell'esempio di struttura molecolare esagonale \u00e8 il benzene, la cui forma fu proposta da Kekul\u00e9 nel 1865. Lo scienziato non volle rivelare il metodo di ricerca adottato per giungere a tale conclusione. Solo nel 1890, durante una festa in suo onore per il venticinquennale della sua scoperta, Kekul\u00e9 cedette alle pressioni di amici e colleghi e raccont\u00f2 che 25 anni prima si era addormentato davanti al fuoco e nel sonno aveva visto un serpente che si mordeva la coda. Lo scienziato si svegli\u00f2 e per tutta la notte lavor\u00f2 per risolvere l'enigma della struttura ciclica esagonale del benzene. La storia venne raccontata (in varie versioni) nel corso di tutto il secolo successivo.\nNel 1984 i biochimici John Wotiz, dell'Universit\u00e0 dell'Illinois, e Susanna Rudofsky, dell'Universit\u00e0 di Chicago, vollero tuttavia approfondire il motivo che aveva spinto Kekul\u00e9 a un silenzio di 25 anni sul suo metodo di ricerca. Avuta l'autorizzazione da Klaus Hafner, direttore degli archivi di Kekul\u00e9 all'Universit\u00e0 di Darmstadt, i due biochimici trovarono una lettera scritta nel 1854 ad un editore tedesco, in cui lo scienziato proponeva la traduzione e la pubblicazione di un saggio del chimico francese Auguste Laurent. Inoltre, trovarono una pubblicazione del 1858 in cui sempre Kekul\u00e9 citava di nuovo il saggio di Laurent, ed in particolare pagina 408: il saggio non verr\u00e0 pi\u00f9 citato in alcun modo dallo scienziato tedesco. Wotiz e Rudofsky cercarono il saggio di Laurent, lo trovarono, e a pagina 408 scoprirono che il chimico francese proponeva per il cloruro di benzoile una formula di struttura esagonale. Quindi, quando nel 1866 Kekul\u00e9 rese pubblica la formula, in realt\u00e0 gi\u00e0 la conosceva da 12 anni. Ci\u00f2 non toglie nulla alla grandezza dello scienziato tedesco, ma di sicuro rende la storia del \"serpente di Kekul\u00e9\" solamente una leggenda edificante."}
{"id": "22940", "revid": "466539", "url": "https://it.wikipedia.org/wiki?curid=22940", "title": "Dmitrij Ivanovi\u010d Mendeleev", "text": "Inventore della tavola periodica degli elementi, a differenza di altri precedenti contributori alla tavola, forn\u00ec un sistema di classificazione che prevedeva le caratteristiche di elementi non ancora scoperti.\nBiografia.\nDmitrij Mendeleev nacque a Tobol'sk in Siberia, l'8 febbraio 1834, da Ivan Pavlovi\u010d Mendeleev (direttore del Ginnasio della citt\u00e0) e Maria Dimitrievna Mendeleeva (nata Kornil'eva), donna intelligente ed energica che si occupava dell'educazione dei figli di cui Dmitrij era il diciassettesimo e ultimo. Suo nonno, Pavel Maksimovi\u010d Sokolov, era stato un pope. Ivan, insieme ai suoi fratelli, aveva ottenuto un nuovo nome per la propria famiglia, al seminario teologico di Tver'.\nDmitrij Mendeleev non possedette mai una buona vista, quindi non poteva lavorativamente aiutare molto. Maria Dimitrievna dovette cos\u00ec assumersi la responsabilit\u00e0 anche economica della famiglia, accettando di gestire una piccola vetreria cedutale dal fratello. Il vetro in fusione, i bagliori notturni della fabbrica rimasero sempre impressi nella memoria di Dmitrij.\nAll'et\u00e0 di 13 anni, dopo la morte del padre e l'incendio della fabbrica della madre, Dmitrij cominci\u00f2 a frequentare il Ginnasio a Tobol'sk.\nNel 1849, la famiglia di Mendeleev, divenuta povera, si trasfer\u00ec a San Pietroburgo. Qui egli entr\u00f2 al Grande Istituto Pedagogico nel 1850. Dopo la laurea, un malessere, che gli fu diagnosticato come tubercolosi lo costrinse a spostarsi in Crimea, sulla costa settentrionale del Mar Nero, nel 1855. Mentre era li, raggiunse il pi\u00f9 alto grado tra il personale scientifico del ginnasio \u21161 a Sinferopoli. Ritorn\u00f2 in piena salute a San Pietroburgo nel 1857. Tra il 1859 e il 1861 lavor\u00f2 ad Heidelberg sulla capillarit\u00e0 dei liquidi e sul funzionamento dello spettroscopio; tornato in Russia si spos\u00f2 nel 1862 (avrebbe divorziato nel 1881, per risposarsi l'anno successivo).\nUn curioso aneddoto lega il suo nome alle vicende ottocentesche della Penisola italiana. Nell'estate del 1860, era in viaggio in Europa con dei connazionali, il chimico russo Zinin e il chimico-musicista Borodin. Il 24 agosto decisero di fare una puntatina nel nord Italia, fermandosi a Venezia, Verona e Milano quest'ultima citt\u00e0 ormai facente parte del Regno di Sardegna, dopo l'armistizio di Villafranca del luglio 1859. Nel corso del viaggio incapparono in una disavventura raccontata dallo stesso Mendeleev: \"Vicino a Verona la polizia austriaca si mise sulle nostre tracce. Fummo informati che un condannato per reati politici era appena scappato dalla prigione e si trovava nei paraggi.\nBorodin venne immediatamente scambiato per il criminale ricercato a causa della sua fisiognomica, simile a quella di frequenti tipi. La polizia rovist\u00f2 tra i nostri bagagli e ci fece domande. Erano intenzionati ad arrestarci, ma si convinsero in fretta che eravamo davvero degli studenti russi e ci lasciarono andare. Quando lasciammo i confini austriaci per entrare nel Regno di Sardegna, ancora in preda allo stupore, fummo oggetto di un grande festeggiamento. Le persone che si avvicinavano alla carrozza ci abbracciavano e ci baciavano, gridando \u2018viva\u2019 e cantando a squarciagola. La ragione era dovuta al fatto che il fuggitivo era rimasto seduto per tutto il tempo assieme a noi, solo che la polizia non lo aveva notato ed egli era riuscito felicemente a sottrarsi alle grinfie degli Austriaci\u201d.\nNel 1863 divenne professore di chimica all'Istituto Tecnologico di San Pietroburgo e all'Universit\u00e0 Statale di San Pietroburgo. Nel 1865 ottenne il dottorato di ricerca con una dissertazione sulle combinazioni di acqua e alcool. Ottenne la cattedra di ruolo nel 1867.\nNel 1868 Mendeleev inizi\u00f2 a scrivere il suo primo libro, \"Princ\u00ecpi di chimica\". Il suo progetto prevedeva la sistematizzazione di tutte le informazioni dei 63 elementi chimici allora noti. Lo scienziato russo prepar\u00f2 63 carte, una per ciascun elemento, sulle quali dettagli\u00f2 le caratteristiche di ognuno. Ordinando le carte, secondo il peso atomico crescente, si accorse che le propriet\u00e0 chimiche degli elementi si ripetevano periodicamente. Sistem\u00f2 i 63 elementi conosciuti nella sua tavola e lasci\u00f2 tre spazi vuoti per gli elementi ancora sconosciuti.\nIl 6 marzo 1869 Mendeleev present\u00f2 la relazione \"L'interdipendenza fra le propriet\u00e0 dei pesi atomici degli elementi\" alla Societ\u00e0 Chimica Russa, che aveva fondato con altri quello stesso anno. Senza che Mendeleev lo sapesse, pochi anni prima avevano gi\u00e0 tentato l'impresa Julius Lothar Meyer (1864) e John Newlands (1865), le cui tavole non consentivano per\u00f2 la previsione di nuovi elementi ancora non scoperti.\nIl grande scienziato russo previde l'esistenza di altri elementi (vedi alla voce Scoperta degli elementi chimici), e ne descrisse anche le propriet\u00e0 chimiche e fisiche con impressionante precisione (vedi tabella). L'importanza della tavola periodica e delle previsioni di Mendeleev furono riconosciute pochi anni dopo, in seguito alla scoperta degli elementi scandio, gallio e germanio, che andarono ad occupare alcuni posti lasciati vuoti nella tavola e possedevano le propriet\u00e0 fisiche previste dalla loro posizione in essa. \nLa seguente tabella riporta le differenze tra le previsioni di Mendeleev sul Germanio e le successive verifiche sperimentali.\nNel 1871 San Pietroburgo era divenuta un centro di eccellenza mondiale per la ricerca in chimica. Pur onorato in tutta Europa, non fu mai ammesso all'Accademia russa delle scienze, a causa dello scandalo del matrimonio s\u00f9bito dopo il divorzio, senza aspettare i sette anni che la norma imponeva. Rassegn\u00f2 le dimissioni dall'universit\u00e0 il 17 agosto 1890, quando il governo russo rigett\u00f2 un progetto di riforma degli studi presentato dai suoi studenti.\nNonostante questa presa di posizione e le sue idee esplicitamente liberali, nel 1893 fu nominato direttore dell'Ufficio Pesi e Misure. C'\u00e8 una leggenda che riguarda questo ruolo che lo ritiene autore nel 1894 delle norme tecniche per la produzione di vodka, ancora oggi valide per Polonia, Russia e repubbliche ex-sovietiche, fissandone la gradazione a 40\u00b0: per la verit\u00e0 la misura di 40\u00b0 fu introdotta dal governo Russo nel 1843, quando Mendeleev aveva solo 9 anni. Favor\u00ec l'introduzione del sistema metrico decimale in Russia, investig\u00f2 la composizione dei giacimenti petroliferi e favor\u00ec la costruzione della prima raffineria in Russia (nel 1877 aveva tra l'altro confermato la teoria formulata da Michail Vasil'evi\u010d Lomonosov secondo la quale petrolio e metano sono prodotti della trasformazione di materiale biologico in decomposizione in molecole di idrocarburi).\nMor\u00ec a San Pietroburgo 6 giorni prima del suo settantatreesimo compleanno, nel 1907.\nLa figlia, Ljubov (Ljuba) Mendeleeva, spos\u00f2 nel 1903 Aleksandr Blok. L'unione fu assai burrascosa, con separazioni e tradimenti. Il poeta le dedic\u00f2 la raccolta \"Versi sulla bellissima dama\" (\"Stichi o prekrasnoj Dame\", 1904).\nGli \u00e8 intitolata la \"D. Mendeleev University of Chemical Technology of Russia\" di Mosca."}
{"id": "22942", "revid": "1958640", "url": "https://it.wikipedia.org/wiki?curid=22942", "title": "Jacobus Henricus van 't Hoff", "text": "Formazione.\nDa ragazzo si interess\u00f2 alla chimica sperimentale, soprattutto degli esplosivi, oltre che alla musica e alla poesia. Studi\u00f2 chimica pratica al Politecnico di Delft, dove si distinse per aver completato in due soli anni i tre anni del corso, classificandosi al primo posto all'esame finale. In questi anni lesse le opere che furono di fondamentale importanza per la sua formazione: il \"Corso di filosofia positiva\" di Auguste Comte, la \"Storia delle scienze induttive\" di William Whewell e il saggio \"De l'intelligence\" del filosofo e storico francese Hippolyte Adolphe Taine.\nMatur\u00f2 una visione della teoria chimica basata sulle leggi della fisica. Acquis\u00ec gli strumenti matematici necessari alla realizzazione di questa visione della chimica all'Universit\u00e0 di Leida e quelli della conoscenza chimica a Bonn con Friedrich August Kekul\u00e9 nel periodo 1872-73 e a Parigi con Charles-Adolphe Wurtz nel 1874. In questo stesso anno, ritornato in Olanda, consegu\u00ec il dottorato di ricerca a Utrecht sotto Eduard Mulder con una dissertazione sugli acidi cianoacetico e malonico, intitolata \"Contributo alla conoscenza degli acidi cianoacetico e malonico\".\nContributi alla stereochimica.\nPrima di completare la tesi di dottorato pubblic\u00f2 un pamphlet di tredici pagine dal titolo \"Proposta per l'estensione delle formule oggi in uso in chimica allo spazio\"; insieme a un'osservazione correlata sulla relazione tra il potere ottico rotatorio e la costituzione chimica di composti organici. In esso van 't Hoff propose le sue rivoluzionarie idee sulla concezione delle molecole come oggetti con struttura e forma tridimensionale (stereochimica) e propose modelli di molecole organiche in cui gli atomi attorno a ciascun atomo di carbonio avevano un'organizzazione tetraedrica. Egli sostenne che i quattro legami dell'atomo di carbonio sono diretti verso i vertici di un tetraedro; idea suggerita indipendentemente nello stesso periodo da J.A. Le Bel, anch'egli in quel periodo, come van 't Hoff, alla scuola di Wurtz a Parigi. In questo modo si poteva spiegare una diversa attivit\u00e0 ottica di certi composti organici. L'idea non venne per\u00f2 subito accolta. L'uso di questi modelli tridimensionali forniva una spiegazione dell'esistenza di isomeri. Allo stesso tempo sottoline\u00f2 l'esistenza di relazioni tra l'attivit\u00e0 ottica e la presenza di un atomo di carbonio asimmetrico. Queste sue proposte incontrarono dapprima una decisa opposizione. Solo dopo la pubblicazione nel 1875 del volume \"Chimie dans l'espace\" (Rotterdam, 1875; trad. tedesca Brunswick, 1877, 1894, 1908, trad. inglese Oxford, 1891, Londra-Bombay-New York, 1898), la sua teoria comincer\u00e0 a essere accettata. Di quest'opera van 't Hoff pubblic\u00f2 un'edizione ampliata (\"Dix ann\u00e9es dans l'histoire d'une th\u00e9orie\", Rotterdam, 1887), mentre una nuova edizione francese fu pubblicata come \"St\u00e9r\u00e9ochimie\" (Parigi, 1892). \nIsobara di van 't Hoff.\nNel 1876 viene chiamato come assistente di fisica alla Scuola veterinaria di Utrecht. Nella sua lezione inaugurale, \"La potenza dell'immaginazione nella scienza\", quando divenne professore all'Universit\u00e0 di Amsterdam nell'ottobre del 1878, van 't Hoff difese il ruolo dell'immaginazione nell'indagine del collegamento fra causa ed effetto, definendo l'immaginazione come l'abilit\u00e0 di visualizzare ogni oggetto con tutte le sue propriet\u00e0 cos\u00ec da poterlo riconoscere con la stessa accuratezza che si avrebbe per semplice osservazione. Van 't Hoff espresse la sua concezione della chimica fisica nel suo \"Ansichten \u00fcber die organische Chemie\" (Considerazioni sulla chimica organica, 2 voll., Brunswick, 1878-81) in cui intese unificare la chimica sotto i principi della fisica e della matematica e dove formul\u00f2 il punto di vista secondo il quale le propriet\u00e0 di ciascun composto sono la conseguenza della sua struttura. \nSar\u00e0 nell\"'\u00c9tude de dynamique chimique\" (Amsterdam, 1884) che unificher\u00e0 gli aspetti cinetici e quelli di azione di massa delle reazioni chimiche, uno schema concettuale ancor oggi adottato per discutere le trasformazioni chimiche. In esso si concentrer\u00e0 sull'idea che, trattando l'equilibrio chimico come la manifestazione di uno stato mobile, la reversibilit\u00e0 risulta la conseguenza di un bilancio fra le opposte reazioni. Mise pertanto le costanti di equilibrio in relazione con le costanti cinetiche delle reazioni diretta e inversa.\nVan 't Hoff studi\u00f2 inoltre la dipendenza dalla temperatura assoluta della costante K di equilibrio derivando, a pressione costante, l'equazione che porta il suo nome:\nin cui formula_2 \u00e8 la costante universale dei gas e formula_3 la temperatura assoluta. Questa equazione (isocora di van 't Hoff) consente la determinazione della variazione di entalpia standard, formula_4, di un processo evitando il ricorso a laboriose misure calorimetriche. L'equazione \u00e8 stata chiamata \"isocora\" di reazione (cio\u00e8 a volume costante) perch\u00e9 storicamente fu ricavata da van 't Hoff per la prima volta per un sistema a volume costante. Nell'equazione qui riportata, il pedice formula_5 indica che la reazione \u00e8 a \"pressione\" costante, come venne successivamente stabilito. Il termine isocora, quindi, non \u00e8 pi\u00f9 appropriato e si preferisce parlare di equazione di van 't Hoff o isobara di van 't Hoff. La fama di questa equazione sar\u00e0 prevalentemente legata al principio dell'equilibrio mobile che da essa discende e che verr\u00e0 successivamente generalizzato da Le Ch\u00e2telier.\nContributi alla chimica delle soluzioni.\nVan 't Hoff introdusse inoltre i metodi termodinamici nello studio delle soluzioni e, sulla scorta dei risultati del lavoro sperimentale di Pfeffer sulla pressione osmotica formula_6 in soluzioni diluite di zucchero, dimostr\u00f2 l'esistenza di un'analogia fra la relazione formula_7 per temperatura formula_3 costante (formula_9 = concentrazione della soluzione) e la relazione di Boyle per i gas, formula_10 per temperatura formula_3 costante. Formul\u00f2 allora un'equazione di stato per le soluzioni diluite nella forma formula_12 (formula_13 = volume nel quale \u00e8 disciolta una mole di sostanza), nella quale formula_14, chiamato fattore di van 't Hoff, indica la concentrazione della specie chimica in soluzione, inglobando tutte le deviazioni rispetto al comportamento di un gas perfetto.\nScopr\u00ec che da misure di pressione osmotica formula_5 (la pubblicazione comparve nel 1886) poteva essere determinato il peso molecolare della sostanza disciolta in una miscela binaria. Lavoro che van 't Hoff estese nel decennio successivo in connessione con la teoria della dissociazione elettrolitica di Arrhenius. La ricerca chimico fisica di van 't Hoff sia teorica sia sperimentale si concentr\u00f2 sulla misura e interpretazione di quel parametro formula_16 che propose di inserire nella equazione dei gas perfetti formula_17 per renderla applicabile alle soluzioni diluite.\nGli ultimi anni a Berlino.\nDopo aver occupato la posizione di professore di cattedra all'Universit\u00e0 di Amsterdam per diciotto anni, nel 1896 accett\u00f2 l'invito di ricoprire il ruolo di professore onorario a Berlino nell'ambito della Accademia delle scienze prussiana. La motivazione dietro questa decisione fu l'eccesso di lavoro didattico anche di scarso profilo qualitativo che gli veniva affidato e che gli lasciava un tempo troppo limitato per le sue ricerche.\nIl periodo berlinese (1896-1905) lo vide impegnato in studi relativi all'origine dei depositi oceanici sperimentando in laboratorio (quindi su piccola scala) processi che in natura avvengono su larga scala. I risultati di questo lavoro furono pubblicati nei rendiconti dell'Accademia prussiana delle scienze, e successivamente raccolti in \"Zur Bildung ozeanischer Salzablagerungen\" (Sulla formazione dei sedimenti salini oceanici, 2 voll., Brunswick, 1905-9).\nA testimonianza della generalit\u00e0 degli interessi di ricerca di van 't Hoff sta anche l'opera \"Die chemischen Grundlehren nach Menge, Mass und Zeit\" (I fondamenti della chimica sulla base della lunghezza della massa e del tempo, Brunswick, 1912), nella quale van 't Hoff tent\u00f2 di dedurre i fenomeni chimici su basi puramente fisico-meccaniche, ricorrendo alle sole grandezze di spazio, tempo e massa, con un'operazione molto simile a quella a suo tempo tentata per i fenomeni fisici da Hertz.\nInsieme a Ostwald, van 't Hoff fond\u00f2 nel 1887 la prima rivista di chimica fisica, lo \"Zeitschrift f\u00fcr physikalische Chemie\". Durante tutta la vita si prodig\u00f2 per l'istituzione di una classe speciale di ricercatori scientifici. Oltre al premio Nobel per la chimica conferitogli nel 1901, il primo assegnato per tale disciplina, per le sue ricerche sull'equilibrio chimico e sulla pressione osmotica nelle soluzioni diluite, ricevette svariati altri riconoscimenti."}
{"id": "22947", "revid": "125789543", "url": "https://it.wikipedia.org/wiki?curid=22947", "title": "Storia della musica", "text": "La musica \u00e8 un'espressione artistica appartenente a tutte le culture del nostro pianeta. Fonti ne attestano l'esistenza almeno a partire da 55.000 anni fa, con l'inizio del Paleolitico superiore. Alcuni studiosi ipotizzano la sua nascita in Africa, quando le prime comunit\u00e0 umane conosciute iniziarono a disperdersi sul globo. La storia della musica \u00e8 una branca della musicologia e della storia che studia lo sviluppo cronologico delle idee e delle convenzioni musicali appartenenti a popoli differenti, con particolare riguardo alla musica d'arte di tradizione occidentale, ed \u00e8 pertanto materia diffusa, sia nelle universit\u00e0, che nelle scuole di musica di tutto il mondo.\nPeriodizzazione.\nLa suddivisione standard della musica si basa sulle epoche storiche, correnti artistiche e culturali parallele alla musica.\nMusica preistorica.\nIl problema della determinazione dell'epoca che ha visto nascere le prime forme di espressione musicale \u00e8 ovviamente connesso con la definizione che si sceglie di adottare per la parola musica. Mentre, infatti, per un sistema teorico di organizzazione dei suoni, collegato a precisi riferimenti estetici, dobbiamo attendere l'antica Grecia, per la prima comparsa di specifici elementi, come la produzione volontaria, anche tramite strumenti, di suoni da parte dell'uomo, dobbiamo risalire al paleolitico.\nNel 2008 in Germania nel sito della grotta di Fels (Hohle Fels) lo staff dell'archeologo Nicholas Conard ha ritrovato un flauto ottenuto da un osso di avvoltoio, datato 40000 anni fa.\nAlcune testimonianze in questo senso possono essere dedotte da numerosi ritrovamenti sia in osso che in pietra interpretati come strumenti musicali. Tali sono, ad esempio, gli zufoli magdaleniani di Roco de Mercamps, o i litofoni neolitici scoperti nelle vicinanze di \"Dallato\" (Vietnam).\nIn mancanza di testimonianze dirette o mediate, alcune ipotesi sulla forma assunta dalla musica primitiva pu\u00f2 essere dedotta anche dall'osservazione di popoli il cui sviluppo \u00e8 simile allo sviluppo delle attuali culture preistoriche, come ad esempio gli indios brasiliani, gli australiani aborigeni o alcune popolazioni africane.\nSi pu\u00f2 presumere che le primissime forme di musica siano nate soprattutto dal ritmo: per esempio, per imitare, battendo le mani o i piedi, il cuore che batte, il ritmo cadenzato dei piedi in corsa, o del galoppo; o magari alterando, per gioco e per noia, le fonazioni spontanee durante un lavoro faticoso e monotono, come per esempio il pestare il grano raccolto per farne farina, o il chinarsi per raccogliere piante e semi. Per questi motivi, e per la relativa facilit\u00e0 di costruzione, \u00e8 molto probabile che i primi strumenti musicali siano stati strumenti a percussione, e presumibilmente qualche variante del tamburo.\nTra gli strumenti pi\u00f9 antichi ritrovati troviamo infatti il tamburo a fessura, un cilindro cavo, provvisto di una fessura longitudinale lungo la superficie esterna, suonato percuotendolo con le bacchette sulla fessura stessa. Le versioni pi\u00f9 antiche e primitive ritrovate consistono in un tronco cavo, privo di fessura ma appoggiato trasversalmente sopra una buca nel terreno, che probabilmente veniva suonato percuotendolo con i piedi.\nMusica dell'antichit\u00e0.\nLa musica dell'antichit\u00e0, nella storia della musica, \u00e8 quella musica che sostitu\u00ec la musica preistorica nelle differenti civilt\u00e0 della cosiddetta Storia antica. Essa si riferisce ai vari sistemi musicali che furono sviluppati in varie regioni geografiche come Mesopotamia, Egitto, Persia, India e Cina, o in vasti bacini d'influenza culturale come quello greco e quello romano, ed \u00e8 designata dalla caratterizzazione dei fondamentali quali note e scale. Potrebbe essere stata trasmessa attraverso metodi orali o scritti.\nMusica nell'antico Egitto.\nLa civilt\u00e0 egizia \u00e8 tra le prime civilt\u00e0 di cui si hanno testimonianze di espressione musicale. Qui la musica aveva un ruolo molto importante: la leggenda vuole che sia stato il dio Thot a donarla agli uomini; era soprattutto legata a Hator, considerata la dea della gioia, della musica e della danza.\nTra gli strumenti utilizzati dagli Egizi, troviamo i crotali, il sistro, legato ad Hathor, la tromba, utilizzata in guerra e sacra ad Osiride, i tamburi, il liuto ed il flauto, sacro ad Amon. Altro strumento musicale assai presente e caratteristico della civilt\u00e0 egizia \u00e8 l'arpa dotata spesso di un'ampia cassa armonica. Nell'antico Egitto, la musica aveva funzioni religiose, veniva infatti utilizzata nelle cerimonie sacre, era presente durante riti di fecondazione, nella celebrazione di funzioni funebri, e ancora in occasione di divertimento e svago.\nInizialmente, nel periodo pi\u00f9 antico, venivano usati principalmente strumenti a percussione (bacchette, batacchi). La comparsa di strumenti pi\u00f9 sofisticati dovette attendere pi\u00f9 a lungo. I primi ad essere costruiti dopo le percussioni furono gli strumenti a fiato (flauto) e a corde (lira e cetra), di cui esistono testimonianze greche, egizie e mesopotamiche anteriori al XI secolo a.C. Queste civilt\u00e0 conoscevano gi\u00e0 i principali intervalli fra i suoni (quinte, quarte, ottave), usate come base per alcuni sistemi di scale. Da uno studio dell'etnomusicologo tedesco Sachs sull'accordatura delle arpe \u00e8 emerso che gli Egizi utilizzavano sia una scala pentatonica discendente, che una scala eptafonica.\nMusica nel vicino Oriente.\nTra gli scavi della citt\u00e0 sumera di Ur, e pi\u00f9 precisamente nel cimitero reale, furono rinvenute alcune lire e arpe, mentre un'iconografia musicale con cui \u00e8 riccamente decorata l'architettura della prima Mesopotamia storica, lasciano intendere che per questa civilt\u00e0 la musica fosse molto importante, soprattutto nelle forme rituali tipiche. Esemplari di bassorilievi del Louvre, provenienti da Lagash, mostrano ad esempio la presenza di strumenti cordofoni simili all'arpa.\nFra i testi Urriti ritrovati ad Ugarit vi sono i pi\u00f9 antichi esempi di stesura musicale, risalenti al 1400 a.C. circa. In questi frammenti sono stati trovati i nomi di quattro compositori, Tap\u0161i\u1e96uni, Pu\u1e96iya(na), Ur\u1e96iya e Ammiya.\nNei testi sacri dell'Ebraismo si accenna per la prima volta alla musica quando si parla di Iubal, figlio di Lamech e di Ada, del quale viene detto che:\nMusica nell'antica Grecia.\nPresso l'antica Grecia la musica occupava un ruolo di grande rilievo, sia nella vita sociale che nella religione. Per i greci la musica era un'arte che comprendeva, oltre alla musica stessa, anche la poesia, la danza, la medicina e le pratiche magiche. L'importanza della musica nel mondo greco \u00e8 testimoniata da numerosi miti che la riguardano. Uno \u00e8 quello di Orfeo, il suo inventore, che riusc\u00ec a convincere gli dei dell'Ade a restituire alla luce la scomparsa ninfa Euridice.\nDurante il periodo arcaico, dalle origini al VI secolo a.C., la musica era praticata solamente da professionisti: gli aedi e i rapsodi. Questi declamavano i miti accompagnandosi con uno strumento musicale tramandando oralmente la musica. In seguito, durante il periodo classico, dal VI al IV secolo a.C., la musica entr\u00f2 a far parte del sistema educativo venendo cos\u00ec divulgata. A questo periodo risalgono pochissime fonti di grafia musicale che erano esclusivo patrimonio dei professionisti, in quanto la musica veniva, come abbiamo gi\u00e0 accennato, tramandata oralmente. Sempre nel periodo classico si svilupp\u00f2 la tragedia. I soggetti della tragedia erano presi dai miti letterari e consistevano in dialoghi tra due o tre personaggi alternati da canti corali. Gli attori erano tutti uomini, indossavano maschere e recitavano con l'accompagnamento della musica. L'impianto architettonico del teatro era costituito da una gradinata a semicerchio che ospitava il pubblico, di fronte al quale era presente un palco sul quale si esibivano gli attori, mentre tra la gradinata e il palco era presente un'orchestra insieme ad un coro.\nI greci usavano diversi strumenti. I pi\u00f9 comuni erano la lira o cetra e l\"'aulos\". La lira era uno strumento le cui corde venivano pizzicate tramite un plettro, uno strumento sacro al dio Apollo. L'aulos, invece, era uno strumento a fiato, o aerofono ad ancia, sacro al dio Dioniso. Presso gli elleni erano in uso anche strumenti a percussione tra cui i tamburi e i cimbali, meglio noti come piatti.\nI greci accostarono la musica alla matematica e al movimento degli astri. Pitagora, accostando la musica al movimento dei pianeti, comprese che anch'essa era governata da precise leggi matematiche. Port\u00f2 la sua intuizione sul monocordo e scopr\u00ec che se una corda produceva un suono di una certa altezza, per ottenere un suono all'ottava superiore bisognava far vibrare met\u00e0 della corda; per ottenere la quinta bastava far vibrare i due terzi della corda, e via di seguito.\nAlla base del sistema musicale greco c'era il tetracordo formato da quattro suoni discendenti compresi in un intervallo di quarta giusta. I due suoni estremi erano fissi, invece i due intermedi erano mobili. I tetracordi si distinguevano in diatonico, cromatico e enarmonico. L'unione di due tetracordi formava un modo che poteva essere dorico, frigio o lidio. A seconda del tipo di unione i modi potevano essere a loro volta congiunti o disgiunti. Se ad un modo dorico disgiunto si aggiungeva un tetracordo congiunto all'acuto, un altro tetracordo congiunto al grave e sotto quest'ultimo una nota si otteneva il sistema \"t\u00e8leion\", ovvero perfetto, dell'estensione di due ottave. Il ritmo musicale si basava su quello poetico. Nella poesia greca la metrica scaturiva dalla durata delle sillabe: brevi o lunghe, lo stesso valeva in musica. La breve equivale all'odierna croma e la lunga all'odierna semiminima. Il ritmo si aveva dall'unione di due o pi\u00f9 note o sillabe, ordinate in schemi ritmici chiamati piedi. In poesia la combinazione di vari piedi formava il verso e la combinazione di pi\u00f9 versi formava la strofa.\nAlla musica i greci attribuirono anche una funzione educativa, in quanto la ritenevano un'arte in grado di arricchire l'animo delle persone. Secondo Platone la musica doveva servire per arricchire l'animo umano, cos\u00ec come la ginnastica serviva per irrobustire il fisico. Questo discorso si amplia con la dottrina dell'ethos per la quale ogni modo ha un suo specifico temperamento che pu\u00f2 incidere positivamente o negativamente sull'animo delle persone. Per Platone i modi di specie dorica o frigia incidono positivamente, invece quelli di specie lidia possono turbare l'equilibrio razionale. Aristotele accett\u00f2 la classificazione dell'ethos, ma ritenne che tutti i modi potevano andare a beneficio dell'animo. Fino a questo momento la teoria musicale era conosciuta esclusivamente dal punto di vista matematico. In seguito Aristosseno di Taranto comprese l'importanza dell'udito nella percezione dei suoni.\nMusica nell'antica Cina.\nLa musica cinese era gi\u00e0 decisamente evoluta durante la dinastia Zhou (1122 a.C.-256 a.C.), con un ruolo importante nei cerimoniali. Anche presso questa cultura la musica aveva una profonda valenza educativa e filosofica. Documenti attestanti la composizione musicale in Cina sembrano risalire al VI - VII secolo a.C.\nLa musica nella Roma antica sotto l'influsso del modello greco.\nNel periodo ellenistico si assistette ad una sostanziale crisi di quelli che sono stati i fondamenti della \"Musik\u00e8\" greca, accompagnata dalla crisi del genere tragico. Ci si imbatte in vere e proprie performance di attori che mettono in scena, dal loro bagaglio, pezzi di repertorio.\nIl primo \u00e8 segnato dalla modesta presenza, a Roma, della musica di origini etrusche o italiche, abbinata anche a spettacoli indigeni quali l'atellana e il fescennino. Risale a questa prima fase la diffusione di strumenti di metallo di impiego militare: la buccina di forma circolare, il lituus a canneggio diritto con il padiglione ripiegato all'indietro, la tuba di bronzo a canna diritta. I tempi successivi furono caratterizzati dal fatto che i romani conquistarono la Grecia e portarono a Roma, in grande quantit\u00e0, musicisti, intellettuali, artisti e filosofi greci. L'intero sistema culturale romano fu condizionato da quello greco, anche dal punto di vista musicale, ma con sostanziali differenze. Dal punto di vista drammatico ci saranno tragedie e commedie modellate su quelle greche, ma con la differenza che verranno chiamate diversamente: \"coturnae\" quelle greche, perch\u00e9 gli attori greci stavano in \"coturni\" (calzari), mentre monodici e corali di carattere rituale erano considerati essenziali nelle solennit\u00e0 pubbliche quali i rioni, nelle feste religiose, nei giochi, infine, le palliate, quelle romane, perch\u00e9 i romani indossavano un abito, il pallio.\nLa musica romana eredit\u00f2 dal mondo greco il sistema musicale, gli usi, le forme e la teoria. Rispetto alla semplice raffinatezza della musica greca, eseguita con pochi strumenti per accompagnare il canto, la musica dei romani fu indubbiamente pi\u00f9 vivace, mescolata con elementi di origine italica, ed eseguita con grandi complessi in cui doveva esserci la massiccia la presenza di strumenti a fiato: la tibia, la buccina, il lituus, la tuba. Si faceva anche uso dell'organo idraulico e di numerosi (e rumorosi) strumenti a percussione. Si pu\u00f2 pertanto desumere che la musica a Roma fosse assai popolare e che accompagnasse sempre molti spettacoli tra cui la pantomima e gli spettacoli dei gladiatori. Mentre per i greci la musica era una componente fondamentale dell'educazione, i romani ne avevano un'opinione molto inferiore, associandola a feste e divertimenti piuttosto che alla formazione del \"vir\".\nIl canto del cristianesimo in Occidente e la musica sacra.\nLa diffusione del Cristianesimo, e quindi del canto cristiano, ebbe un ruolo decisivo nella storia della musica occidentale. La musica corale ha origine dal canto cristiano dei primi secoli. Nelle sacre scritture si legge che il canto fosse una pratica comune anche nei riti della religione ebraica: lo stesso Cristo, insieme ai suoi discepoli viene ritratto come un cantore:\nSi pu\u00f2 fare un parallelo tra la funzione della musica nei riti delle prime comunit\u00e0 cristiane e la funzione dell'arte decorativa, sintetica e stilizzata, degli inizi della vita ufficiale del cristianesimo dopo il 313 d.C. In entrambi i casi gli argomenti di fede sono l'argomento di espressioni artistiche non verbali che potevano essere facilmente ricordate anche da una congregazione non letterata e di umili origini.\nQuesto modo di \"cantare le idee\" continuer\u00e0 nei secoli a contribuire alla partecipazione del fedele all'azione sacra, anche dopo che la lingua latina aveva da tempo cessato di essere comprensibile. Col tempo alla funzione ieratica, associata al salmodiare del celebrante, didascalica e partecipativa della musica, si aggiunse anche una funzione decorativa tesa a solennizzare gli eventi religiosi attraverso le caratteristiche e il volume sonoro, al quale \u00e8 possibile ascrivere parte del successo di uno strumento quale l'organo, la cui sonorit\u00e0 profonda induce nell'ascoltatore una sensazione di presagio.\nLa monodia liturgica cristiana.\nPoich\u00e9 la notazione musicale emerger\u00e0 solo nel corso del XII secolo, il canto cristiano dei primi secoli ci \u00e8 completamente ignoto, e ci\u00f2 che se ne sa, deriva in gran parte da supposizioni. La sua presumibile derivazione dal rito ebraico fa presumere che la liturgia dei primi secoli fosse fondata sull'intonazione di forme melodiche tradizionali costruite attraverso variazioni molto piccole e in cui il ritmo era derivato dal ritmo verbale della liturgia (questo procedimento \u00e8 anche detto cantillazione). Inoltre si pu\u00f2 supporre che la condizione di clandestinit\u00e0 in cui la religione cristiana era praticata favorisse il sorgere di molte varianti del rito e quindi dell'accompagnamento musicale di riferimento.\nLa situazione cambi\u00f2 nel 380, quando l'editto di Tessalonica impose la religione Cristiana quale unica religione dell'impero. A partire dal V secolo, il cristianesimo inizi\u00f2 a darsi una impianto che imponeva l'unificazione della liturgia e, quindi, anche della musica che ne faceva parte integrante.\nSi pu\u00f2 ipotizzare che una forma iniziale di musica liturgica fosse monodica e basata su variazioni d'intonazione attorno ad una nota fondamentale, detta corda di recita, variazione che era dettata dalla prosodia o enfasi delle parole del testo sacro, nello stile musicale detto sillabico. A questo stile, che dominava la maggior parte della messa, si sovrappose con il tempo un secondo stile, riservato inizialmente ai momenti di maggiore enfasi quali l'offertorio, in cui un solista intonava il testo facendo variare liberamente l'intonazione all'interno di una stessa sillaba in uno stile detto melismatico.\nLa trasmissione della musica avveniva a questo punto per tradizione orale, e attraverso scuole di canto, la cui presenza presso i maggiori centri di culto \u00e8 attestata fino dal IV secolo. Oltre alla scuola di provenienza, \u00e8 probabile che anche l'improvvisazione e l'abilit\u00e0 del singolo cantore determinassero in larga parte la musica d'uso liturgico.\nIl canto gregoriano.\nAgli inizi del VI secolo, esistevano in Occidente diverse aree liturgiche europee, ognuna con un proprio rito consolidato. Tra i principali, ricordiamo il rito vetero-romano, il rito ambrosiano a Milano, il rito visigotico-mozarabico in Spagna, il rito celtico nelle isole britanniche, il rito gallicano in Francia, il rito aquileiese nell'Italia orientale, il rito beneventano nell'Italia meridionale. La tradizione vuole che alla fine di questo secolo, sotto il papato di Gregorio I (590-604) sia stata avviata definitivamente l'unificazione dei riti e della musica dai quali dipende.\nIn realt\u00e0 si ha motivo di credere che l'unificazione di tali riti avvenne quasi due secoli pi\u00f9 tardi, ad opera di Carlo Magno sotto l'impulso dell'unificazione politica che condusse alla nascita del Sacro Romano Impero. L'attribuzione a papa Gregorio I sarebbe stata introdotta per superare le resistenze al cambiamento dei diversi ambienti ecclesiastici, costretti a rinunciare alle proprie tradizioni.\nIl prodotto dell'unificazione di due dei riti principali quello vetero-romano e quello gallicano fu codificato nel cosiddetto antifonario gregoriano, che conteneva tutti i canti ammessi nella liturgia unificata. Questa unificazione classific\u00f2 i brani di musica sacra in uso secondo un sistema di modi, ispirati - almeno nei nomi - ai modi della tradizione greca: dorico, ipodorico, frigio, ipofrigio, lidio, ipolidio, misolidio, ipomisolidio.\nLa scrittura neumatica.\nLa riforma gregoriana introdusse, nelle scuole di canto delle origini, lo studio dei testi al posto della trasmissione orale, sacrificando diverse particolarit\u00e0 regionali, alcune delle quali, specialmente quelle di derivazione mozarabica, particolarmente ricche, all'intonazione microtonale, particolarit\u00e0 che esisteva ancora nel rito vetero-romano, ed al ruolo dell'improvvisazione. Allo stesso tempo si cre\u00f2 la necessit\u00e0 di \"annotare\" i testi scritti in modo da aiutare i cantori ad eseguire musiche sempre nello stesso modo, attraverso una linea melodica che indicava la direzione, ascensionale o discensionale. Quest'esigenza fece nascere segni particolari, i cosiddetti neumi, pare nati dai gesti del direttore del coro, che, annotati tra le righe dei codici, rappresentavano l'andamento della melodia, come gi\u00e0 detto, ma lasciando liberi intonazione e ritmo. La scrittura neumatica divenne cos\u00ec la prima forma di \"notazione\" - dalla quale ebbe origine la \"nota\" musicale moderna.\nGli inizi della polifonia.\nLa riforma gregoriana non imped\u00ec che, nel corso degli anni, le melodie monodiche di base fossero arricchite tramite amplificazioni sia in senso orizzontale, aggiungendo ornamenti alla linea melodica, che in senso verticale, aggiungendo altre voci al canto del celebrante.\nL'amplificazione orizzontale prese la forma di interpolazione di testi e melismi nella melodia gregoriana, detti tropi, o di composizioni originali a partire da particolari momenti della liturgia, in genere l'Alleluja, dette sequenze.\nL'amplificazione verticale, che costituiva l'inizio della polifonia, dal greco: molte voci, prese dapprima la forma di una raddoppio o diafonia della voce monodica o vox principalis, con una seconda voce, detta vox organalis, ad andamento parallelo e a distanza fissa, in genere una quarta o una quinta, secondo un procedimento poi definito, ad \"organum parallelo\". La \"vox organalis,\" o \"duplum,\" inizialmente posta al di sotto della \"vox principalis\", sarebbe divenuta pi\u00f9 acuta negli sviluppi che seguirono. Il trattato \"Musica Enchiriadis\" risalente alla met\u00e0 del IX secolo, d\u00e0 conto dell\"'organum parallelo\" e di alcune sue variazioni che contemplano eccezioni del moto parallelo delle voci.\nIl discostarsi dalla regola del moto parallelo delle voci, era destinato a produrre tecniche polifoniche pi\u00f9 complesse: infatti, attorno al 1100 venne sviluppata la tecnica del discanto, dove alle voci, che conservavano sempre distanze considerate consonanti, cio\u00e8 quarta, quinta, ottava e unisono, veniva consentito un movimento pi\u00f9 libero, movimento che alternava un moto parallelo ad un moto contrario.\nNello stesso periodo, emerge una tecnica detta eterofonia, probabilmente derivata dal canto popolare, che consentiva al duplum di eseguire melismi mentre la vox principalis intona, con valori di durata assai prolungati, la melodia originale. Questa pratica \u00e8 documentata in alcuni codici italiani del XII e XIII secolo, ad esempio nel trattato dell'Organum Vaticano, e da documenti coevi provenienti dalla chiesa di San Marziale a Limoges nel sud della Francia. A questo stile sar\u00e0 attribuito il nome di \"organum\" \"melismatico\".\nNon furono queste le uniche alterazioni alla prescrizione monodica gregoriana: nello stesso periodo e nei luoghi dell'organum melismatico si trovano esempio dell'uso di una voce di bordone, ossia un'unica nota bassa che viene prolungata anche per tutta la composizione, composizioni multitestuali dette \"tropi simultanei\" in cui le voci cantano testi diversi, anticipando quello che pi\u00f9 tardi sar\u00e0 il mottetto e perfino accenni di composizione a tre voci.\nBisogna infine ricordare che in Inghilterra nacque un tipo di polifonia molto diversa da quella del continente europeo, che ammetteva, enfatizzandoli, gli intervalli di terza e sesta, considerati dissonanti sul continente. Questa tendenza, espressa in composizioni a due o gymel e tre voci o falso bordone, avrebbe in seguito influenzato la musica fiamminga poi diffusosi in tutta l'Europa, diventando la base della musica occidentale che si basa sulle triadi e gli intervalli di terza.\nGuido d'Arezzo.\nLa scrittura neumatica lasciava molto all'immaginazione del lettore, e, proprio per questo, era inadatta alla trascrizione di composizioni di maggiore complessit\u00e0, che mettevano a dura prova la memoria dei cantori.\nFu nell'opera di Guido d'Arezzo (992 ca.-1050 ca.) che si afferm\u00f2 il primo sistema di grafia \"diastematica\", una stesura, cio\u00e8, che permetteva di indicare le diverse altezze delle note da intonare. Guido d'Arezzo chiamava il suo sistema \"tetragramma\" perch\u00e9 inseriva dei segni, che sarebbero poi diventati le moderne note, in una griglia costituita spesso da quattro righe parallele.\nFu questo l'inizio dell'uso delle note in cui la grafia delle durate era ottenuta proporzionalmente. Alle note che erano posizionate negli spazi e sulle linee, Guido d'Arezzo assegn\u00f2 nomi corrispondenti alle sillabe iniziali dei primi sei versetti di un inno dedicato a San Giovanni Battista come memorandum per gli allievi:\nLa vera innovazione di Guido d'Arezzo fu che le prime sillabe dell'Inno, non servirono solo per dare un nome alle note ma, anche a darne l'intonazione relativa. In questo modo un cantore poteva intonare a prima vista un canto mai udito prima semplicemente facendo riferimento alla sillaba dell'Inno con la stessa intonazione della prima nota cui il canto iniziava per averne un'immediata idea della tonica.\nA questo procedimento di memorizzazione Guido diede il nome di solmisazione. Negli anni che seguirono il tetragramma di Guido d'Arezzo, in origine dotato di un numero variabile di linee, si sarebbe stabilizzato su cinque linee, assumendo il nome di pentagramma, e la nota Ut avrebbe mutato il suo nome in Do ponendo le basi della notazione musicale moderna.\nLa musica popolare antica e i trovatori.\nDal punto di vista della sua conservazione la musica fu doppiamente svantaggiata. Da una parte soffr\u00ec, fino all'invenzione del torchio a stampa, della sorte comune a tutto il materiale che doveva essere tramandato in forma scritta, cio\u00e8 della rarit\u00e0 del materiale, dei mezzi e delle capacit\u00e0 di tramandarlo. A ci\u00f2 si aggiunse la mancanza di una notazione che permettesse di scrivere la musica in maniera univoca, cui si giunger\u00e0 compiutamente solo attorno al 1500.\nA queste circostanze pratiche, si aggiungevano pregiudizi di carattere culturale, risalenti addirittura alla concezione Greca, che individuavano nella pratica musicale una parte nobile, collegata alla parola, e una artigianale, collegata al suono strumentale. La seconda veniva relegata in secondo piano e, nella sua funzione di servizio, lasciata ai musici professionisti, sempre di origine non nobile: questo equivaleva a dire che la musica popolare era affidata esclusivamente alla trasmissione orale, per cui per noi \u00e8 completamente perduta. Le poche melodie giunte sino a noi, lo hanno fatto spesso intrufolandosi in composizioni considerate degne di essere tramandate, spesso in parti della messa: \u00e8 questo il caso della melodia detta, \"L'homme arm\u00e9\" e, successivamente, della melodia detta, \"La Follia\". Solo in epoca moderna la musica popolare inizier\u00e0 ad essere considerata degna di essere tramandata.\nSi sa comunque che nel Medioevo si produceva molta musica di carattere non sacro: talvolta per celebrare i potenti, che assumevano regolarmente musicisti, soprattutto trombettisti per accompagnare le cerimonie ufficiali, per accompagnare spettacoli teatrali, sacre rappresentazioni o la recitazione di poesie o semplicemente per ballare. Pare che nel Medioevo esistesse una vera e propria passione per il ballo, attestata fra l'altro dai numerosi editti che proibivano la danza nei cimiteri.\n\u00c8 certo che la recitazione delle poesie fosse spesso, se non sempre, accompagnata dalla musica: quasi certamente gran parte venivano infatti cantate piuttosto che recitate. Una famosa raccolta profana, i Carmina Burana, ha tramandato i soli testi dei canti dei chierici vaganti attorno al XIII secolo.\nUn'altra importante testimonianza, profana anche se non propriamente popolare, composizioni dei trovatori, dei trovieri e dei Minnesanger, cantori e poeti vaganti, le cui prime testimonianze datano attorno all'XI secolo. Di provenienza linguistica diversa, lingua d'oc o occitano per i trovatori, lingua d'o\u00efl per i trovieri, tedesco per i minnesanger o menestrelli, essi erano accomunati dall'argomento delle loro canzoni, l'amor cortese e dalla loro frequentazione, appunto delle corti, dove era stata elaborata questa forma ritualizzata d'amore. La diffusione delle composizioni trobadoriche, accompagn\u00f2 anche la diffusione dell'idea che l'educazione musicale, rigorosamente non professionale, dovesse far parte dell'educazione di un nobile. Come per il resto delle composizioni popolari per\u00f2, anche la parte musicale delle composizioni trobadoriche \u00e8 andata quasi completamente perduta.\nArs Antiqua.\nNel 1150 si sviluppa a Parigi attorno alla Cattedrale di Notre Dame una grande scuola contrappuntistica europea, di ispirazione pitagorica, detta appunto scuola di Notre Dame, o anche Ars Antiqua, in contrapposizione all'Ars nova, che sar\u00e0 un altro grande movimento polifonico che nascer\u00e0 nel XIV secolo e in contrapposizione all'Ars Antiqua, la cui parabola termin\u00f2, con la scuola di Notre Dame, nel 1320.\nDal punto di vista della notazione musicale, la Scuola di Notre Dame introdusse la tecnica di indicare precisamente l'altezza delle note, che nell'opera di Guido d'Arezzo era ancora intesa in maniera relativa, in modo simile a quello che avviene nella composizione musicale moderna, e la prima idea di divisione delle durate: ogni nota poteva essere divisa in tre note di durata inferiore.\nDalla scuola di Notre Dame ci vengono i nomi di magister Leoninus (Leonin) e magister Perotinus (Perotin), i primi autori di musica sacra, modernamente intesi, della storia della musica occidentale.\nIl Trecento: l'Ars Nova.\nIl XIV secolo fu il secolo in cui inizi\u00f2 in tutta Europa un rafforzamento del movimento di laicizzazione della cultura, che inizi\u00f2 a distanziarsi dai condizionamenti ecclesiastici e ad acquistare una sua dimensione autonoma. Questo fenomeno si manifest\u00f2 in tutti gli aspetti della produzione artistica: in letteratura si ebbe la compresenza di un'opera teologica del mondo, la Divina Commedia, e, della commedia umana di Boccaccio, egualmente accettate e apprezzate. In pittura si passa da figure pi\u00f9 semplici alla dimensione fisica dell'uomo; in architettura, accanto ai luoghi ecclesiastici, si vede una maggior diffusione del palazzo nobiliare e della nuova ricca borghesia, con un progressivo sviluppo della citt\u00e0 e delle abitazioni aristocratiche. Anche la musica acquis\u00ec una sua autonoma dimensione. L'ars antiqua si chiude nel 1320, data a cui risalgono due trattati: \"Ars novae musicae\" di Johannes de Muris e \"Ars nova musicae\" di Philippe de Vitry, che iniziarono il periodo cosiddetto dell'Ars nova.\nQuesta scuola svilupp\u00f2 ulteriormente il concetto di notazione mensurale, aggiungendo altre durate a quelle usate fino ad allora, ed estendendo l'applicabilit\u00e0 della divisione binaria dei valori; inoltre accentu\u00f2 gli aspetti musicali delle composizioni, moltiplicando le voci dei cantori ed introducendo ad esempio la forma politestuale del mottetto, rispetto agli aspetti testuali. Queste innovazioni la posero ben presto in polemica con gli esponenti dell'Ars antiqua, polemica che assunse toni cos\u00ec violenti da dover essere sedata da un intervento regale.\nIl punto di vista arsnovistico infine prevalse, e i suoi insegnamenti furono alla base delle ulteriori innovazioni musicali che avrebbero avuto luogo nel secolo successivo nelle Fiandre.\nNell'ambito della musica popolare, gli anni trenta e quaranta videro la diffusione di un nuovo genere musicale, la \"chanson parigina\", un canto sillabico a pi\u00f9 voci generalmente omoritmico, ossia le voci cantano simultaneamente note della stessa durata. Questo genere sub\u00ec molti mutamenti ed evoluzioni; infatti, nella seconda met\u00e0 del XV secolo una forma, puramente strumentale, derivata da questa, detta \"canzone da sonar\", divenne l'antenata delle forme strumentali che saranno successivamente sviluppate nel periodo barocco.\nIl Quattrocento.\nI rivolgimenti economici e sociali del XV secolo, soprattutto la guerra dei cent'anni e lo sviluppo dei traffici nel nord Europa, ridussero l'influenza politico/culturale della Francia dando impulso allo sviluppo delle arti in generale e della musica in particolare nelle regioni della Fiandra e della Borgogna. La scuola che si svilupp\u00f2, finanziata nelle scuole delle cattedrali dalla borghesia benestante, prese il nome di scuola franco fiamminga innovando notevolmente le preesistenti forme della liturgie della messa, del mottetto e della chanson. Ponendo, sia le consonanze per terze, ancora oggi familiari all'orecchio occidentale, che la forma imitativa del canone alla base delle loro procedure compositive, i fiamminghi, tra i quali ricordiamo il fondatore Guillaume Dufay e il grande Josquin Des Prez, rivoluzionarono la pratica della polifonia ereditata dall'Ars nova e dall'Ars antiqua. Il lavoro di questi compositori poneva le basi per lo sviluppo di quella che sarebbe stata la teoria dell'armonia.\nLa monumentale complessit\u00e0 cui pervennero le composizioni fiamminghe, le regole da essi codificate e la minuta tassonomia con la quale classificarono le forme da essi frequentate, soprattutto il canone, finirono per inaridire e considerare artificiose le composizioni dell'ultimo periodo fiammingo: a questo punto (tra il XVI e il XVII secolo), gli insegnamenti dei fiamminghi erano stati assimilati dagli altri musicisti europei ed erano divenuti parte integrante della polifonia.\nLa produzione musicale italiana di questo secolo non \u00e8 ben documentata. Si sa che vi fu un'espansione della musica d'uso, nelle corti e in genere nelle occasioni profane, la cui parte musicale, affidata come di consueto alla tradizione orale, fu quasi interamente perduta. Di questo periodo si ricordano i canti carnascialeschi o canti di Carnevale, nati a Firenze nell'epoca di Lorenzo il Magnifico. Si tratta di canti popolareschi a pi\u00f9 voci: una vera e propria polifonia in cui tutte le voci posseggono lo stesso ritmo, tecnicamente definita come polifonia omoritmica.\nSi affermarono inoltre diverse forme quasi monodiche, o comunque con polifonie omoritmiche molto pi\u00f9 semplici di quelle fiamminghe, in cui il testo prevaleva sull'intreccio musicale. Tra queste era popolare la forma detta \"frottola\". Da Napoli proveniva la villanella, che inizialmente si chiam\u00f2 infatti villanella alla napoletana, una forma a tre voci, inizialmente in dialetto napoletano, che divent\u00f2 una forma internazionale, come il madrigale. Fu una forma dal carattere fortemente popolare, caratterizzata dalla presenza di quinte parallele, quasi a sottolineare la distanza dalla tradizione colta dello stesso periodo.\nIl Cinquecento.\nNel XVI secolo si verific\u00f2 di uno degli eventi pi\u00f9 importanti per la diffusione della musica: la nascita dell'editoria musicale. Nel 1501 a Venezia venne per la prima volta pubblicato, ad opera di Ottaviano Petrucci, l'Harmonice Musices Odhecaton, un intero volume di musica a stampa. Petrucci utilizz\u00f2 dei caratteri mobili: uno stampatore romano, Andrea Antico, utilizz\u00f2 pochi anni dopo un procedimento di tipo xilografico per ottenere lo stesso risultato.\nUn'altra importante diramazione della chanson parigina fu in Italia la composizione musicale del madrigale, nato ad opera del francese Philippe Verdelot e del fiammingo Jacques Arcadelt. Era una forma cantata a pi\u00f9 voci, in cui il significato del testo comunicava il carattere espressivo alla musica; in essa si cimentarono i principali musicisti dell'epoca, tanto italiani, Palestrina, Monteverdi, Carlo Gesualdo, quanto stranieri, Orlando di Lasso, Adrian Willaert, ed altri appartenenti alla sesta generazione fiamminga.\nL'avvento della Riforma Luterana e la reazione cattolica controriformista, culminata nel Concilio di Trento (1545-1563) ebbero un profondo influsso sulla musica sacra. Nel mondo tedesco, la traduzione in tedesco dei canti liturgici e la loro messa in musica spesso su melodie profane, cre\u00f2 la tradizione del corale protestante. Nel mondo cattolico, si cre\u00f2 un movimento di ritorno alle origini del gregoriano, che si distanziava dall'eccessiva complessit\u00e0 introdotta dalla scuola fiamminga nel secolo precedente, e proibiva ogni messa di derivazione musicale profana, richiamando i compositori al rispetto dell'intelligibilit\u00e0 del testo. Particolarmente sensibile a questi dettami fu il musicista italiano Giovanni Pierluigi da Palestrina (1525-1594), che, come compositore o maestro di diverse cappelle romane, lasci\u00f2 un corpus di 100 messe, 375 mottetti e pi\u00f9 di 300 altre composizioni che costituirono in pratica la rifondazione della musica sacra cattolica, stabilendo un canone stilistico che sarebbe stato per secoli a venire il riferimento per la musica liturgica.\nAllo stesso tempo, negli ambienti umanistici si sviluppava una polemica tra i proponenti delle forme polifoniche e i proponenti delle forme monodiche, dove questi ultimi vestivano i panni degli innovatori. Fondamentale fu il circolo fiorentino della Camerata de' Bardi, che, verso la fine del secolo, produsse ben due versioni, tra loro in concorrenza, di un dramma musicale, l\"'Euridice\", dove veniva impiegata una tecnica nuova, detta del \"recitar cantando,\" dalla quale nel XVII secolo il genio di Claudio Monteverdi avrebbe fatto nascere il melodramma.\nIl trattato \"De Institutioni Harmonica\" (1558) di Gioseffo Zarlino, uno dei conservatori e difensori della polifonia nella polemica sopra accennata, definisce in modo completo ed esauriente le leggi dell'armonia e quindi della polifonia.\nIl Seicento e il Settecento: Il Barocco e il Classicismo.\nIl periodo Barocco copre il periodo tra il XVII e il XVIII secolo, in particolare dal 1600 al 1750. Il termine \"Barocco\" deriva dal termine dispregiativo utilizzato per indicare una pietra di forma irregolare, termine coniato nel secolo successivo. Le sue finalit\u00e0 erano quelle di meravigliare e stupire. Storicamente, la musica aveva quasi sempre previsto la presenza di elementi vocali, eventualmente con parti elaborate per strumenti musicali, mentre il Barocco prevedeva una prevalenza nell'utilizzo di strumenti, prevalenza che si svilupp\u00f2 inizialmente all'interno delle chiese veneziane, sfruttando le possibilit\u00e0 acustiche della chiesa di San Marco. Si cominci\u00f2 a scrivere per uno strumento musicale, sfruttando le capacit\u00e0 dello strumento stesso: questo tipo di scrittura prese il nome di \"Musica Idiomatica\". Nei palazzi aristocratici si form\u00f2 cos\u00ec la figura del \"Virtuoso,\" figura che in seguito arriver\u00e0 anche nei palazzi vescovili.\nLa musica occidentale si svilupp\u00f2 con straordinaria rapidit\u00e0 attraverso i secoli successivi, anche perfezionando il suo sistema tonale. La tonalit\u00e0 \u00e8 un sistema musicale basato su scale maggiori e minori. Su ogni grado della scala si pu\u00f2 costruire un accordo; gli accordi possono essere di posa (1\u00b0-6\u00b0), poco movimento (2\u00b0-4\u00b0), o movimento (5\u00b0-7\u00b0) e possono essere anche consonanti o dissonanti. Una pietra miliare \u00e8 costituita dalle composizioni di Johann Sebastian Bach del Clavicembalo ben temperato, opera che mette in pratica il cosiddetto sistema dei \"buoni temperamenti.\"\nTipologie d'opera dell'epoca barocca.\nAlcune tipologie di opera dell'epoca barocca sono:\nSuite: considerata una successione di danze stilizzate composte solo per essere ascoltate: l'allemanda ha origine tedesca, la giga ha origini irlandesi, la corrente ha origine italiana/francese, infine la sarabanda di origine spagnola: questa successione di danze fu inventata da Froberger.\n\"Sonata\": brano strumentale simile al madrigale.\nForma libera: le sezioni del madrigale diventano quelle della sonata: passa dall'essere un unico brano a essere formato da pi\u00f9 tempi. Lento-veloce-L-V chiesa; V-L-V-L camera.\nMelodramma: nel 1570 in casa Jacopo Bardi, successivamente in casa Jacopo Corsi, alcuni artisti si riuniscono e decidono di far rivivere la tragedia greca basandosi sulla convinzione che fosse interamente cantata in un canto monodico accompagnato. Nel 1598 si arriva alla realizzazione della Dafne, musicata da Jacopo Peri e Corsi, della quale resta oggi solo qualche frammento. Nel 1600 viene composta, da Peri e Giulio Caccini, per il matrimonio di Maria de' Medici e Enrico IV di Francia, l'Euridice, con testi di Ottavio Rinuccini. Nello stesso anno l'opera di Emilio de' Cavalieri, Rappresentatione di anima et corpo, dotata dello stesso impianto di un melodramma, ma non \u00e8 definibile come tale, dato che i melodrammi devono essere di argomento profano e questo non lo era. L'Euridice viene notata dal duca Gonzaga di Mantova che commissiona un melodramma al suo musicista Monteverdi, che compone nel 1607 l'Orfeo. I primi melodrammi vengono eseguiti in recitar cantando, una forma di canto monodico accompagnato: da l\u00ec nascono il recitativo e l'aria. Gli argomenti dei primi melodrammi sono di argomento mitologico per giustificare l'inverosimiglianza del dialogo cantato. Viene molto utilizzato il mito di Orfeo e Euridice perch\u00e9 si esprime la magia e la bellezza del canto di Orfeo capace di muovere gli affetti. Il finale veniva spesso cambiato perch\u00e9 i melodrammi dovevano avere un lieto fine, cosa che non caratterizzava questo mito.\nNel periodo barocco si istituirono alcune scuole per musicisti come associazioni laiche. In Italia nascono i primi conservatori, nati in realt\u00e0 come orfanotrofi, a Venezia venivano chiamati ospedali, in cui agli orfani veniva fatta studiare la musica. In Italia Antonio Vivaldi oper\u00f2 molto negli orfanotrofi, come insegnante e direttore di orchestra. Innovando dal profondo la musica dell'epoca, Vivaldi diede pi\u00f9 evidenza alla struttura formale e ritmica del concerto, cercando ripetutamente contrasti armonici e inventando temi e melodie inconsuete. Il suo talento consisteva nel comporre una musica non accademica, chiara ed espressiva, tale da poter essere apprezzata dal grande pubblico e non solo da una minoranza di specialisti. Vivaldi \u00e8 considerato uno dei maestri della scuola barocca italiana, basata sui forti contrasti sonori e sulle armonie semplici e suggestive. Altro importante esponente della musica strumentale italiana di questo periodo \u00e8 Domenico Scarlatti, pioniere di tecniche tastieristiche nuove per i suoi tempi, come arpeggi, note ribattute in agilit\u00e0, incroci delle mani, ottave spezzate e percosse, doppie note. Dal punto di vista dello stile, le sue sonate sono caratterizzate da una rapidissima mobilit\u00e0 espressiva e da una grande inventiva armonica, con l'impiego di accordi spesso sorprendenti. La scuola pianistica russa ha tenuto in grande considerazione la musica del Scarlatti per le sue grandi qualit\u00e0 didattiche ed artistiche. Alla fine del Cinquecento un prete fiorentino, S. Filippo Neri, crea piccole assemblee dove i fedeli possono pregare e discutere insieme di argomenti religiosi. Queste assemblee ebbero molto successo. Vennero emulati ovunque. Durante queste assemblee i partecipanti discutevano e pregavano cantando delle Laudi polifoniche. Con la morte di S. Filippo Neri, l'utenza divent\u00f2 di un ceto sociale pi\u00f9 alto. Si cominciano a cantare i Madrigali, e piano piano si trasformano in oratori. Le principali differenze tra melodramma e oratorio sono: l'oratorio \u00e8 privo di azione scenica, prevalgono la sacralit\u00e0, le fondamentalit\u00e0 del coro, la presenza del narratore (historicus), mentre nel melodramma vi \u00e8 un'azione scenica, l'argomento \u00e8 profano, non ce n'\u00e8 il coro n\u00e9 il narratore. Mentre fino al XVI secolo prevalevano gli strumenti a fiato in quanto pi\u00f9 idonei ad eseguire la musica polifonica; nel \u2018600 prevalsero gli archi anche perch\u00e9 con questo tipo di strumento puoi produrre pi\u00f9 effetti e dinamiche. Fino a quel momento non esisteva il concetto di pubblico, dato che le opere venivano eseguite solo nelle corti. Nel 1637 con l'apertura del primo teatro pubblico a Venezia, la popolazione sar\u00e0 quella che paga e comincer\u00e0 a condizionare le scelte musicali. Durante la prima met\u00e0 del Seicento nella scuola veneziana, Girolamo Frescobaldi scrisse per organo e clavicembalo, una musica polifonica dove inserisce il virtuosismo, dando anche indicazioni all'esecutore. Le forme dei brani che scrive sono: canzona, ricercare, toccata e capriccio. Accanto a quelle di Bach, sono di fondamentale importanza le composizioni del tedesco Georg Philipp Telemann, che esce dagli schemi della scuola tedesca di quel tempo. Vi \u00e8 inoltre la grande presenza di Wolfgang Amadeus Mozart. Senza dubbio \u00e8 uno dei pi\u00f9 grandi\u02d0 grazie a lui l'evoluzione della musica pu\u00f2 poggiare su delle grandi fondamenta che si estendendono in tutti i campi, nella sinfonia, nell'opera, nella musica da camera, nelle serenate, e rappresenta di fatto il legame, possiamo dire, tra la musica del settecento e quella romantica del XIX secolo.\nL'Ottocento.\nTra il 1750 ed il 1850 la musica classica occidentale si espresse in forme sempre pi\u00f9 ricche ed elaborate, sia in campo strumentale, uno straordinario sviluppo ebbe la forma della sinfonia, che in campo operistico, sfruttando sempre pi\u00f9 diffusamente le possibilit\u00e0 espressive fornite dal sistema armonico e tonale costruito nei secoli precedenti.\nAll'inizio del secolo giganteggia la figura di Ludwig van Beethoven (1770-1827), testimone dell'eredit\u00e0 di Mozart e dei compositori classici coevi, per arrivare a trasfigurare le forme musicali canoniche, soprattutto la sinfonia, la sonata, il concerto ed il quartetto d'archi, creando al contempo il concetto di musica assoluta, cio\u00e8 svincolata dalle funzioni sociali cui era stata fino ad allora subordinata. Con Beethoven si assiste alla nascita della figura del compositore/artista, contrapposta a quella, in precedenza prevalente, del musicista/artigiano. Le nove sinfonie di Beethoven ebbero tale risonanza da promuovere la forma della sinfonia come la regina tra le forme musicali, al punto che molti dei musicisti venuti dopo di lui temevano di misurarsi con essa. Ci\u00f2 nonostante, compositori come Johannes Brahms, Anton Bruckner e Gustav Mahler l'affrontarono con risultati cos\u00ec notevoli da far parlare di \"Stagione del grande sinfonismo tedesco\".\nIn Beethoven si trovano le prime manifestazioni del romanticismo musicale, molti protagonisti del quale furono di area germanica e austriaca, come Weber, Schubert, Mendelssohn e Schumann. In Francia operavano invece Berlioz e il polacco Chopin. Emerge in questo periodo anche la figura del musicista virtuoso, che ha in Franz Liszt e Niccol\u00f2 Paganini i due esempi pi\u00f9 famosi e celebrati.\nL'Ottocento \u00e8 anche il secolo della grande stagione operistica italiana, che ha come protagonisti Gioachino Rossini (1792-1868), Vincenzo Bellini (1801-1835), Gaetano Donizetti (1797-1848), Giuseppe Verdi (1813-1901) e, a cavallo del secolo seguente, Giacomo Puccini (1858-1924). La tradizione operistica italiana continua ad esaltare il ruolo del canto che, sciolto dall'eloquenza dell'opera settecentesca diviene momento lirico, pura espressione dell'anima. Nel corso del secolo tuttavia essa assorbe progressivamente aspetti dell'opera francese, da sempre attenta all'aspetto visivo e a partire dalla seconda met\u00e0 del secolo legata all'estetica del naturalismo. Quanto all'orchestra, da semplice accompagnamento del canto si evolve fino a diventare, nelle ultime opere di Verdi e successivamente in Puccini, un'orchestra sinfonica.\nAlla fine del secolo la ricerca di nuove forme e di nuove sonorit\u00e0 porta alla crisi del sistema tonale, espressa nel famoso preludio del \"Tristano e Isotta\" di Richard Wagner del 1865, che contiene passaggi armonicamente enigmatici, non interpretabili alla luce delle regole in vigore in quegli anni.\nIl Novecento.\nNel XX secolo, parallelamente al versante colto, che in realt\u00e0 si estende molto al di l\u00e0 dei confini tracciati dalla musica seriale, assunsero grande importanza i generi musicali popolari, cui i mezzi di comunicazione di massa consentirono una diffusione senza precedenti.\nLa musica colta.\nDopo la crisi del sistema tonale, a cavallo tra Ottocento e Novecento si avvia una frenetica ricerca di nuovi codici linguistici su cui basare la composizione musicale. Le soluzioni proposte sono diverse: dal ritorno alla modalit\u00e0, all'adozione di nuove scale, di derivazione extraeuropea, come quella per toni interi, proposta per primo da Claude Debussy, al cromatismo atonale e poi dodecafonico che tende a scardinare la tradizionale dualit\u00e0 di consonanza/dissonanza.\nIn particolare, nel secondo decennio Arnold Sch\u00f6nberg, assieme ai suoi allievi, tra cui si ricordano Alban Berg e Anton Webern, giunge a delineare un nuovo sistema, noto come, dodecafonia, basato su serie di 12 note. Alcuni ritennero questo l'inizio della musica contemporanea, spesso identificata con la musica d'avanguardia: altri dissentirono vivamente, cercando altre strade. Il concetto di serie, inizialmente legato ai soli intervalli musicali, si svilupper\u00e0 nel corso del secondo Novecento sino a coinvolgere tutti i parametri del suono. \u00c8 questa la fase del serialismo, il cui vertice fu raggiunto negli anni cinquanta con musicisti come Pierre Boulez, John Cage, Terry Riley, Steve Reich.\nAltri musicisti - tra cui Igor' F\u00ebdorovi\u010d Stravinskij, B\u00e9la Bart\u00f3k e Maurice Ravel - scelsero di cercare nuova ispirazione nelle tradizioni folkloristiche e nella musica extraeuropea, mantenendo un legame con il sistema tonale, ma innovandone profondamente l'organizzazione e sperimentando nuove scale, ritmi e timbri.\nIn Italia spiccano Gian Francesco Malipiero e Luigi Dallapiccola per il primo Novecento, Luciano Berio e Luigi Nono nel secondo dopoguerra.\nLa musica da film.\nCon l'avvento della cultura cinematografica, inizia anche la diffusione della \"musica da film\" o colonna sonora, che riprende la funzione di \"commento musicale\" delle scene, come accade per il teatro. Sergej Prokof'ev fu uno fra i primi musicisti a lavorare per il cinema, in particolare collabor\u00f2 con il regista \u0116jzen\u0161tejn. Tra gli altri compositori celebri del XX e XXI secolo vi sono Philip Glass, Ennio Morricone, Nino Rota, John Williams, Alfred Newman, Bernard Herrmann, Henry Mancini, Danny Elfman, Thomas Newman, John Powell, Hans Zimmer e David Newman. Per questo genere di musica non vi sono dei canoni o metodi musicali precisi che lo contraddistingue dagli altri, dato che ogni compositore possiede un suo stile personale e pu\u00f2 avere influenze diverse da qualsiasi altro genere: dalla musica classica, dal jazz o dal rock e cos\u00ec via. Con la nascita dei videogiochi, le colonne sonore hanno trovato un altro campo di applicazione, conosciuto per tali opere come background music.\nIl jazz, il ragtime ed il blues.\nAll'inizio del Novecento, negli Stati Uniti d'America, iniziano a diffondersi tra la popolazione urbana diversi generi musicali derivati dalle tradizioni popolari degli africani portati come schiavi sul continente, e dalle loro unioni con le tradizioni musicali bianche.\nNascono e acquistano notoriet\u00e0 in questo modo il ragtime, il blues urbano, derivato dal cosiddetto \"blues primitivo\" che veniva cantato nelle campagne, e da ultimo, il jazz, che combinava la musica bandistica e da parata, suonata soprattutto a New Orleans, con forti dosi d'improvvisazione e con particolari caratteristiche ritmiche e stilistiche.\nL'invenzione del fonografo, prima, e della radio, poi, permise una diffusione senza precedenti di questi nuovi generi musicali, spesso interpretati da musicisti autodidatti molto pi\u00f9 legati ad una tradizione musicale orale che non alla letteratura musicale. Questo fatto, le origini non europee degli interpreti, e il citato ricorso all'improvvisazione, contribuirono a creare musiche di grande freschezza e vitalit\u00e0. Al contrario di quello che era successo tante volte nella storia della musica, la tecnologia offriva ora ad una musica popolare, fondata pi\u00f9 sulla pratica che sulla carta, di essere trasmessa e tramandata, piuttosto che dimenticata.\nLa musica jazz continu\u00f2 a svilupparsi per tutto il XX secolo, diventando prima musica di larghissimo consumo durante gli anni venti e gli anni 30, detti anche gli anni dello swing, intrecciandosi con altri generi per dare vita a forme di espressione musicale ancora diverse, la pi\u00f9 commercialmente rilevante delle quali fu il rock, ed evolvendosi poi gradatamente in una \"musica per musicisti\" e per appassionati, quando non per \"\u00e9lite,\" espandendosi fuori dall'America e trovando seguaci prima in Europa, dove fu spesso apprezzata pi\u00f9 che nel suo luogo di nascita, e poi in tutto il mondo, diventando uno dei contributi musicali pi\u00f9 importanti del Nuovo Continente.\nLa musica pop.\nAll'inizio del XX secolo la musica occidentale \u00e8 dunque ormai profondamente cambiata, e scossa fin dalle fondamenta. Non solo, ma cambiano anche, grazie alle invenzioni relativamente recenti della radio e del fonografo, i modi e i tempi di ascolto della musica stessa, prima limitati a concerti in locali appositamente adibiti, come teatri, locali, club o case private. Da una parte inizia a crearsi un pubblico potenziale pi\u00f9 vasto e meno acculturato, che apprezza sistemi melodici e armonici pi\u00f9 semplici, dall'altra mai come in questo periodo storico \u00e8 stato facile, per chi volesse suonare, procurarsi uno strumento e imparare a usarlo.\nA questo si deve aggiungere una seconda rivoluzione, anche questa tecnologica: l'invenzione dell'altoparlante e dell'amplificazione audio, che permette di far suonare assieme strumenti che non potrebbero farlo altrimenti (come per esempio una chitarra, una batteria di tamburi e un pianoforte), perch\u00e9 il suono di alcuni di essi prevaricherebbe completamente gli altri.\nQueste nuove possibilit\u00e0 tecniche crearono l'occasione per nuovi veicoli espressivi che la musica colta tard\u00f2 a cogliere e che la nuova musica popolare non ebbe alcun problema ad adottare, creando, tra il 1920 fino al 1980 e in misura minore negli anni successivi, una grande fioritura di nuovi stili e generi, quali jazz, blues, rock, soul, pop, funk, metal e fusion, ognuno dei quali si \u00e8 suddiviso in ulteriori sottogeneri. Nascono cos\u00ec personaggi che diventano autentici fenomeni mediatici raggiungendo una popolarit\u00e0 senza precedenti. Gli stessi fattori, assieme alle mutate condizioni sociali ed economiche del mondo occidentale, fanno assumere estrema rilevanza agli aspetti commerciali del fenomeno musicale, aspetti che avevano iniziato ad emergere gi\u00e0 nel secolo precedente: nel XX secolo la richiesta popolare di musica fa nascere, in occidente e nel resto del mondo, una vera e propria industria musicale di dimensioni e risorse gigantesche.\nInoltre nacquero le prime sigle di cartoni animati, una delle tante \u00e8 \"Mim\u00ec e la nazionale di pallavolo\"\nIl rock.\nIl rock \u00e8 la dizione abbreviata di rock and roll o rock'n'roll, e, da quando si afferm\u00f2 questa espressione abbreviata, si svilupparono diversi sottogeneri che enfatizzavano gli aspetti pi\u00f9 aggressivi di questo genere. La parola rock si inizi\u00f2 a leggere come, \"roccia,\" e, in espressioni come hard rock cio\u00e8, \"roccia dura\". Il rock'n'roll nacque negli anni cinquanta come musica ballabile, derivato dal boogie-woogie, ballo afro-americano del dopo guerra, il cui significato infatti, sta proprio per \"ondeggia e ruota\". Quando il rock e il rock'n'roll si differenziarono, cio\u00e8 da quando appunto non furono pi\u00f9 sinonimi, solo la seconda espressione venne intesa come forma originaria di questo genere. Storicamente un gruppo, o una band \u00e8 formata da una voce, una o pi\u00f9 chitarre, il basso e la batteria, spesso con l'inserimento di pianoforte o sassofono. Negli anni settanta, soprattutto nel Regno Unito, si affacciarono personaggi come i Pink Floyd, Arthur Brown e Soft Machine, pronti a spaziare e a raggiungere nuove melodie musicalmente pi\u00f9 complesse rispetto a quelle del rock primitivo, creativit\u00e0 che diede inizio ad una rivoluzione. In questa rivoluzione venne coinvolta anche la tecnologia, che con il sintetizzatore, il moog, il mellotron, strumenti elettronici che iniziarono a dare vita a forme compositive sempre pi\u00f9 complesse e a sonorit\u00e0 completamente nuove. Lo sviluppo del rock ha condotto alla creazione di sottogeneri anche molto diversi tra di loro, che spaziano dalla ricerca virtuosistica e alla complessit\u00e0 compositiva del progressive, al diretto minimalismo del punk, passando per l'Heavy metal, caratterizzato da ritmi aggressivi, e tematiche che spaziano dalla violenza anarchica alla lotta per la libert\u00e0, dai racconti storico-tragici al fantasy, dalla futilit\u00e0 della guerra alla condanna degli orrori del genere umano. Questi sottogeneri spesso svolgono un ruolo importante nella ricerca giovanile di una propria identit\u00e0, finendo dunque col legarsi a sottoculture preesistenti o, addirittura, con il crearle.\nLa musica elettronica.\nIn seguito all'invenzione delle primissime apparecchiature tecnologiche avvenute nel corso del Novecento, vennero fondati, a partire dalla seconda met\u00e0 degli anni quaranta, i primi studi di registrazione dedicati alla musica elettronica. I musicisti che vi operavano erano tutti autori di composizioni d'avanguardia atonali e concettualmente legate alla musica contemporanea. Fra essi, i pi\u00f9 importanti includono John Cage, Pierre Henry, e Karlheinz Stockhausen. A partire dagli anni sessanta, l'aumento della produzione di apparecchiature elettroniche, e la conseguente \"popolarizzazione\", permise alle sonorit\u00e0 prodotte dalle nuove tecnologie di influire su un numero sempre crescente di stili di musica popolare, come avvenne con la musica Dub ed il Reggae. Fra essi vanno segnalati almeno il krautrock, stile sperimentale emerso in Germania lungo la prima met\u00e0 degli anni settanta e comprendente fra i suoi esponenti gli influentissimi Kraftwerk, il synth pop, uno dei primi stili melodici suonati con tecnologie elettroniche, la musica house, e la techno."}
{"id": "22948", "revid": "1318658", "url": "https://it.wikipedia.org/wiki?curid=22948", "title": "Ingegneria elettrica", "text": "L'ingegneria elettrica \u00e8 un ramo dell'ingegneria che si occupa dei metodi per produrre e distribuire energia elettrica e delle applicazioni pratiche dell'elettromagnetismo e dell'elettromeccanica.\nStoria.\nOriginariamente tale branca era denominata \"\"ingegneria elettrotecnica\", e ha rappresentato uno dei campi precursori dell'ambito ingegneristico. Il cambio di denominazione in \"ingegneria elettrica\"\" \u00e8 stato necessario con l'ampliamento dei temi trattati e studiati, quali la componentistica elettronica all'interno degli apparati elettrici, che ha reso necessario l'adeguamento dei programmi formativi di tale specializzazione.\nL'ingegneria elettrotecnica si separa all'inizio del XX secolo dall'ingegneria industriale o meccanica, in concomitanza con la diffusione della distribuzione di energia elettrica. Dall'ingegneria elettrotecnica nasce negli anni sessanta e settanta l'ingegneria elettronica, dallo sviluppo di sistemi di telecomunicazione come la radio e la televisione. Negli anni novanta del XX secolo dal corso di laurea di ingegneria elettronica nasce l'ingegneria delle telecomunicazioni. Gli ingegneri elettrotecnici hanno contribuito in maniera determinante nella costruzione della rete telefonica italiana. I corsi di ingegneria elettronica e delle telecomunicazioni hanno pi\u00f9 o meno 40 anni di separazione dal corso di ingegneria elettrotecnica. Il Decreto del presidente della Repubblica 328 nel 2001 fa ricadere nuovamente l'ingegneria elettrica nell'ingegneria industriale o meccanica dalla quale si era distaccata 100 anni prima.\nIl primo corso di Ingegneria Elettrotecnica \u00e8 del 1886 al Regio Museo Industriale di Torino, successivamente gli iscritti confluiranno nel neonato Politecnico di Torino nel 1905. Attualmente il termine \"elettrotecnica\" \u00e8 usato per indicare in modo specifico quella parte dell'ingegneria elettrica che abbraccia tutte le teorie classiche di elettromagnetismo applicate agli studi circuitali.\nNegli Stati Uniti gli studi di ingegneria elettrica, elettronica, delle telecomunicazioni e dell'automazione fanno capo a un solo corso di laurea, denominato \"electrical engineering\", per via delle comuni basi di elettromagnetismo, di elettrotecnica e di elettronica. Gli studi di ingegneria informatica o \"computer engineering\" hanno le stesse basi ma differiscono, in Italia come altrove, per la maggiore attenzione nei confronti dell'architettura dei calcolatori, delle reti di computer e dei sistemi operativi.\nDescrizione.\n\u00c8 un campo di studio molto ampio che copre ambiti anche molto diversi tra loro, tra cui:"}
{"id": "22951", "revid": "2730", "url": "https://it.wikipedia.org/wiki?curid=22951", "title": "Elettronica", "text": "L'elettronica \u00e8 la scienza e la tecnica concernente l'emissione e la propagazione degli elettroni nel vuoto o nella materia; in quanto scienza \u00e8 una branca della fisica, in particolare dell'elettrologia: nata come branca dell'elettrotecnica \u00e8 oggi intesa come disciplina a s\u00e9, e pu\u00f2 essere definita come \"tecnica delle correnti deboli e di alta frequenza\" differendo dall'elettrotecnica che \u00e8 invece \"la tecnica delle correnti forti e di bassa frequenza\".\nPi\u00f9 specificatamente l'elettronica \u00e8 l'insieme delle conoscenze metodologiche, teoriche e pratiche utilizzate per la progettazione e realizzazione di sistemi e apparati hardware in grado di elaborare grandezze fisiche sotto forma di segnali contenenti informazione, per svariati tipi di applicazioni; le realizzazioni dell'elettronica sono quindi dei circuiti elettronici di elaborazione costituiti da componenti elettronici, attivi e passivi, collegati a mezzo di fili o tracciati conduttivi, in genere metallici, attraverso cui circolano correnti elettriche; di tale ambito si occupa l'ingegneria elettronica.\nStoria.\nLe prime realizzazioni dell'elettronica sono state i circuiti radio riceventi e trasmittenti; senza dubbio Guglielmo Marconi e Nikola Tesla furono dei pionieri, ma le loro prime radio non avevano nulla che non si potesse considerare pi\u00f9 di una applicazione dell'elettrotecnica a un problema nuovo. Il vero salto di qualit\u00e0 avvenne per opera dell'ingegnere britannico John Ambrose Fleming dell'University College di Londra, che nel 1904 invent\u00f2 il primo dispositivo elettronico a due terminali, il diodo a vuoto, cio\u00e8 la prima valvola termoionica. Segu\u00ec a breve (1906) il primo componente elettronico a tre elettrodi di Lee De Forest, il triodo a vuoto, che permetteva anche di amplificare un segnale.\nDopo la prima guerra mondiale l'elettronica si svilupp\u00f2 rapidamente, soprattutto per merito della radio, che in quel periodo era la sua applicazione di punta; nella teoria dei circuiti una pietra miliare fu nel 1927 l'invenzione del primo circuito a reazione, che permetteva di raggiungere con pochi componenti prestazioni nettamente superiori, mentre gli apparecchi radio si facevano sempre pi\u00f9 evoluti passando dai primi semplici schemi circuitali omodina, o sincrodina, a pi\u00f9 complessi schemi eterodina e supereterodina, che garantivano una migliore separazione fra le stazioni radio e minor rumorosit\u00e0.\nUna nuova svolta si ebbe dopo la seconda guerra mondiale con l'invenzione del transistor, componente attivo che poteva assolvere le stesse funzioni delle valvole termoioniche a una frazione del costo, dell'ingombro e della potenza necessari alle valvole: inoltre, pi\u00f9 transistor possono essere \"integrati\" in dispositivi complessi, i circuiti integrati appunto, che possono contenere oggi anche molti milioni di transistor (e altri componenti come resistori, condensatori, diodi, ecc.) e quindi possono svolgere cos\u00ec funzioni molto complesse con costi e ingombri contenuti.\nCon i transistor prima e con i circuiti integrati poi, l'elettronica conosce un vero boom, che a tutt'oggi non \u00e8 ancora terminato.\nDescrizione.\nSecondo alcuni autori (tra cui Jacob Millman), si pu\u00f2 definire l'elettronica come lo studio del moto degli elettroni al di fuori dei metalli. Secondo questa definizione, l'elettrotecnica e le applicazioni radio classiche non rientrano nel campo dell'elettronica, che \u00e8 riservato ai dispositivi a semiconduttore (silicio, germanio, semiconduttori composti), ai tubi a vuoto (valvole) e alla propagazione del campo elettromagnetico in mezzi dielettrici come l'aria o il vetro (fibre ottiche).\nL'elettronica e l'elettrotecnica sono due discipline tra loro strettamente legate che si differenziano per il tipo di applicazione: la prima ha come scopo principale l'elaborazione dei segnali elettrici e dell'informazione, la seconda si occupa soprattutto della trasmissione della potenza elettrica nonch\u00e9 della gestione e progettazione delle macchine elettriche.\nL'elettronica, assieme all'informatica e alle telecomunicazioni, riassunte sotto la denominazione di Information and Communication Technology (ICT), rappresenta a tutt'oggi uno dei settori economici trainanti della cosiddetta terza rivoluzione industriale.\nMetodiche.\nDal punto di vista teorico l'elettronica adotta sia le leggi dell'elettromagnetismo classico e dell'elettrotecnica sia la meccanica quantistica che \u00e8 alla base della tecnologia dei semiconduttori. Sono inoltre utilizzati i metodi matematici sviluppati dalla teoria dei sistemi per definire la risposta in frequenza del sistema elettronico e dall'algebra di Boole.\nI componenti elettronici attivi, cio\u00e8 i diodi e i transistor, sono coperti da una trattazione teorica completa ed \u00e8 possibile prevederne il comportamento in ogni condizione; anche alcune tipologie di circuiti, come gli amplificatori lineari a bassa potenza, gli amplificatori operazionali e gli oscillatori, dispongono di una base di teoria che pu\u00f2 in parte guidare il progettista, ma in generale il progetto di un nuovo circuito \u00e8 un lavoro che deve combinare teoria e creativit\u00e0.\nAmbiti.\nL'elettronica si divide in due grandi settori:\nAltre branche o settori sono:\nComponenti elettronici.\nI componenti elettronici pi\u00f9 comuni e usati sono:\nApplicazioni.\nLe applicazioni pi\u00f9 comuni dell'elettronica e dei circuiti elettronici sono:"}
{"id": "22953", "revid": "72396", "url": "https://it.wikipedia.org/wiki?curid=22953", "title": "Scala di integrazione", "text": ""}
{"id": "22978", "revid": "2022787", "url": "https://it.wikipedia.org/wiki?curid=22978", "title": "Caldaro sulla Strada del Vino", "text": "Caldaro sulla Strada del Vino (\"Kaltern an der Weinstra\u00dfe\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, situato a circa 15\u00a0km di distanza dal capoluogo provinciale.\n\u00c8 inoltre un comune mercato dal 1657.\nGeografia fisica.\nSituato nell'Oltradige a sud di Appiano e a nord di Termeno sulla Strada del Vino, sorge ai piedi della catena montuosa della Mendola, accanto al bosco di Monticolo (\"Montiggler Wald\").\nLago di Caldaro.\nNel territorio comunale si trova il lago di Caldaro, che costituisce uno dei poli del turismo balneare in Trentino-Alto Adige; grazie alla sua ventosit\u00e0, vi si possono praticare anche la vela e il surf. \u00c8 lo specchio d'acqua pi\u00f9 esteso dell'Alto Adige e raggiunge una profondit\u00e0 massima di circa 6 metri. D'inverno \u00e8 spesso completamente ghiacciato: quando la calotta \u00e8 sufficientemente spessa, vi si pu\u00f2 altres\u00ec praticare il pattinaggio. La sponda meridionale \u00e8 un biotopo sottoposto a tutela ambientale.\nOrigini del nome.\nIl toponimo \u00e8 attestato per la prima volta - nella cosiddetta \"Vigiliusbrief\" (lettera di S. Vigilio) - nel IX secolo come \"Caldare, Caldar\" e \"Caldarium\", nel 1184 come \"Caltarn\", nel 1519 come \"Kaltern\" e \"Kalthern\" e deriva probabilmente dal latino \"caldaria\" (\"caldaia\").\nDalla sua costituzione nel 1964, \u00e8 stato aggiunto al nome \"Caldaro\", la specifica \"sulla strada del Vino\", assieme ad altri paesi dell'Alto Adige.\nStoria.\nA documentare l'importanza del borgo sin dal basso medioevo, \u00e8 attestata nel 1439 l'esistenza di un proprio diritto di superficie di Caldaro e di Termeno, quale \"usus et consuetudo terre Caldary et cappelle Trameni\".\nIl centro storico di Caldaro presenta uno stile architettonico tipico dell'Oltradige (il cosiddetto \"\u00dcberetscher Baustil\"), un miscuglio di gotico del nord Europa e rinascimentale del sud, che si riscontra soprattutto nelle residenze nobiliari erette fra il 1550 e il 1600.\nNel paese si trovano gli uffici del libro fondiario e del catasto.\nStemma.\nLo stemma, usato dalla fine del XVI secolo, rappresenta un paiolo di rame con manico su sfondo argento.\nMonumenti e luoghi d'interesse.\nArchitetture militari.\nNuovo poligono.\nIn un accordo con la provincia di Bolzano, presso il confine comunale di Caldaro e Vadena verr\u00e0 costruito un nuovo poligono nell'area di 16 ettari della caserma \"Tettoni\", al posto di quello che esisteva precedentemente presso l'ospedale San Maurizio di Bolzano. Questo poligono verr\u00e0 costruito ai piedi del monte di Mezzo, e avr\u00e0 una lunghezza di 100 metri, largo da 11 fino a 15 e alto 5, interamente da un manto vegetale, che prevede 7 linee di tiro fino alla terza categoria. Sar\u00e0 interrato in quanto pi\u00f9 conveniente e non pi\u00f9 scavato in una galleria, in modo tale da non disturbare la popolazione locale. In cambio, un'area limitrofe al lago verr\u00e0 utilizzata per fini turistici data la vicinanza al lago.\nAree naturali.\nLa stretta gola Rastenbachklamm \u00e8 percorribile attraverso scalinate e passerelle, che passando per una cascata, arrivano alla localit\u00e0 \"Altenburg\".\nSociet\u00e0.\nRipartizione linguistica.\nLa popolazione di Caldaro \u00e8 in maggioranza di madrelingua tedesca:\nCultura.\nIstruzione.\nMusei.\nIl museo provinciale del vino (\"S\u00fcdtiroler Weinmuseum\") venne fondato nel 1955 da Matthias Ladurner-Parthanes, Arnold Walch, Walther Amonn, Siegfried S\u00f6lva, Heiner Gschwendt e Luis Oberrauch. Aperto da aprile a fine ottobre, offre un percorso espositivo che riassume due millenni di storia della produzione vinicola, sia altoatesina che di altri territori.\nEconomia.\nL'attivit\u00e0 economica pi\u00f9 importante di Caldaro \u00e8 la viticoltura: il comune \u00e8 tra i principali produttori di vino dell'Alto Adige.\nAd essa si lega altres\u00ec un consistente flusso turistico soprattutto estivo, attratto anche dal mite clima e dalla presenza del laghetto balneabile.\nInfrastrutture e trasporti.\nDalla localit\u00e0 Sant'Antonio (\"St. Anton\") parte la funicolare della Mendola, una delle maggiori infrastrutture europee nel suo genere: inaugurata nel 1903 copre un percorso di oltre 2\u00a0km fino all'omonimo passo.\nIl paese si trova lungo la Strada del Vino dell'Alto Adige, un percorso pubblicizzato con appositi cartelli, lungo il quale insistono valori naturali, culturali e ambientali, vigneti e cantine di aziende agricole singole o associate aperte al pubblico. Accanto a questa, transita la ciclabile dell'Oltradige.\nFra il 1903 e il 1971 il comune fu capolinea della ferrovia Bolzano-Caldaro, che vi effettuava ben quattro fermate (Caldaro paese, Sant'Antonio, Seligo e Monticolo-Pianizza).\nSport.\nA Caldaro sono popolari gli sport velici, praticati nel vicino lago.\nLa squadra di hockey su ghiaccio, l'SV Kaltern-Caldaro, milita nella Italian Hockey League (Serie B)."}
{"id": "22983", "revid": "828781", "url": "https://it.wikipedia.org/wiki?curid=22983", "title": "Fratercula arctica", "text": "La fratercula o pulcinella di mare (Fratercula arctica ), \u00e8 un uccello facente parte della famiglia delle Alche (Alcidae).\nPopola i mari e le coste (limitatamente all'estate) dell'Atlantico settentrionale. La sua presenza \u00e8 particolarmente importante sulle coste islandesi, ma \u00e8 presente anche nelle coste norvegesi, bretoni, britanniche e dell'isola di Terranova, nonch\u00e9 sull'arcipelago delle F\u00e6r \u00d8er.\nDescrizione.\n\u00c8 facilmente riconoscibile per via del suo becco triangolare, piatto (visto di lato molto grande, visto di fronte molto fine), di colore rosso, giallo e blu. Le guance sono grigie, la parte superiore \u00e8 nera e quella inferiore \u00e8 bianca. Le zampe sono di colore rosso/arancione.\nRaggiunge una lunghezza di circa 30\u00a0cm per 400 - 600 g di peso.\nIl becco \u00e8 alto 3,5\u00a0cm e lungo 4,5\u00a0cm, pu\u00f2 contenere dai 12 ai 18 pesci alla volta e pu\u00f2 anche scavare nidi nel terreno con l'aiuto delle sue zampe.\nOgni anno, maschi e femmine si danno appuntamento sulle scogliere a picco sul mare in Canada, Groenlandia e Nord Europa.\nBiologia.\nNidifica in colonie sulle coste, sul terreno e passa l'inverno al largo (sul mare), anche nel Mar Mediterraneo occidentale. Il nido viene fatto in cunicoli sottoterra, solitamente utilizzando vecchie tane di conigli, anche se son capaci da sole di scavare con i loro artigli. Vi depongono due uova.\nLe tane possono esser lunghe 2 metri e posseggono alla fine una camera per la nidiata, che pu\u00f2 esser coperta di piume, erba o altra vegetazione. L'incubazione dura tra i 38 e i 43 giorni, con entrambi i genitori che si alternano alla cova.\nI pulcini lasciano i nidi la notte, per evitare la predazione di gabbiani e stercorari. Le ali sono molto piccole in confronto al corpo, per cui battono molto velocemente (300-400 battiti per minuto). La velocit\u00e0 a cui possono arrivare \u00e8 approssimativamente di 80\u00a0km/h."}
{"id": "22984", "revid": "1610933", "url": "https://it.wikipedia.org/wiki?curid=22984", "title": "Pulcinella di mare", "text": ""}
{"id": "22985", "revid": "1573940", "url": "https://it.wikipedia.org/wiki?curid=22985", "title": "Alcidae", "text": "Gli alcidi (Alcidae ) sono una famiglia di uccelli dell'ordine dei caradriiformi.\nDescrizione.\nSi tratta di uccelli marini bianco-neri, di dimensione media.\nBiologia.\n Vivono sul mare e si stabiliscono in colonie lungo le coste per nidificare in estate. In seguito a tempeste si avvicinano alle coste.\nEsperti tuffatori e capaci di \"nuotare\" sott'acqua facendo uso delle ali, si nutrono di pesci e crostacei.\nHanno buone capacit\u00e0 di volo.\nSistematica.\nLa famiglia comprende 11 generi e 25 specie:"}
{"id": "22986", "revid": "14", "url": "https://it.wikipedia.org/wiki?curid=22986", "title": "Alche", "text": ""}
{"id": "22988", "revid": "122473087", "url": "https://it.wikipedia.org/wiki?curid=22988", "title": "Ossiacidi", "text": "Gli ossiacidi (conosciuti anche come ossoacidi o acidi ossigenati, da non confondere con gli ossidi acidi) sono composti ternari che contengono nella loro struttura molecolare atomi di idrogeno, di un non metallo e di ossigeno. Pi\u00f9 precisamente essi sono composti che contengono idrogeno, ossigeno e almeno un altro elemento con almeno un atomo di idrogeno legato ad uno di ossigeno che si pu\u00f2 dissociare per formare il catione H+ e l'anione dell'acido.\nPossono essere ottenuti facendo reagire un ossido acido (anche detto anidride inorganica) con l'acqua. Alcuni elementi della tavola periodica possono reagire con 2 o con 3 molecole di acqua nella reazione di sintesi (fosforo, silicio, arsenico, boro).\nGli ossiacidi si suddividono in:\nUn esempio di ossiacido \u00e8 l'acido carbonico (chiamato cos\u00ec secondo la nomenclatura tradizionale, mentre secondo la nomenclatura IUPAC \u00e8 chiamato acido triossocarbonico).\nReattivit\u00e0.\nFacendo reagire un ossiacido con una base, si ottengono dei sali. La stechiometria della reazione \u00e8 del tipo:\nHx-M1Oy + x M2OH \u2192 M2xM1Oy + x H2O\ndove M2 \u00e8 un metallo e M1 il non metallo.\nNomenclatura tradizionale.\nI nomi degli ossiacidi si rifanno alle anidridi; ad esempio l'ossiacido che si ottiene dall'anidride carbonica \u00e8 chiamato acido carbonico, mentre l'ossiacido che si ottiene dall'anidride perclorica \u00e8 chiamato acido perclorico.&lt;br&gt;\nIn particolare, al posto di \"anidride\" si mette \"acido\" e i prefissi -ipo -per e i suffissi -oso -ico se presenti nelle anidridi rimangono anche negli acidi.\nPi\u00f9 precisamente, i prefissi ipo- e per- ed i suffissi -oso e -ico sono utilizzati per indicare la valenza impegnata dal non-metallo presente. Cos\u00ec, ad esempio, gli acidi del cloro si chiameranno (secondo la nomenclatura tradizionale):"}
{"id": "22989", "revid": "14", "url": "https://it.wikipedia.org/wiki?curid=22989", "title": "Caradriiformi", "text": ""}
{"id": "22991", "revid": "287204", "url": "https://it.wikipedia.org/wiki?curid=22991", "title": "Maieutica", "text": ""}
{"id": "22992", "revid": "640277", "url": "https://it.wikipedia.org/wiki?curid=22992", "title": "Charadriiformes", "text": "I Caradriiformi (Charadriiformes ) sono un ordine a cui fanno capo molte famiglie di uccelli di mare quali i gabbiani (Laridae) e le alche (Alcidae).\nSistematica.\nLa suddivisione classica in tre sottordini (Charadrii, Lari e Alcae) \u00e8 stata rivista su base filogenetica nei primi anni del XXI secolo alla luce delle analisi del DNA mitocondriale che hanno coinvolto le diverse specie.\nL'arrangiamento tassonomico attualmente pi\u00f9 seguito comprende 6 sottordini e 19 famiglie.Secondo questa classificazione la famiglia Laridae comprende anche le specie in precedenza attribuite a Sternidae e Rynchopidae.\nOrdine Charadriiformes"}
{"id": "22998", "revid": "399", "url": "https://it.wikipedia.org/wiki?curid=22998", "title": "Elettroscopio", "text": "Lelettroscopio \u00e8 un apparecchio che permette di stabilire se un corpo \u00e8 carico elettricamente. A differenza dell'elettrometro, non pu\u00f2 quantificare la carica elettrica. Si tratta quindi di un rilevatore di carica.\nL'apparecchio fu messo a punto da Alessandro Volta (anche se \u00e8 invece stato recentemente riconosciuto il diritto d'invenzione a Tiberio Cavallo) verso il 1780.\nFunzionamento.\nL'elettroscopio \u00e8 costituito da un pomello conduttore collegato a due sottili lamine metalliche chiamate \"foglioline\" (solitamente d'oro) che sono racchiuse in un recipiente di vetro per isolarle. Avvicinando al pomello metallico un corpo caricato elettricamente, ad esempio una bacchetta di plastica strofinata con un panno di lana, si vedranno le due lamine divergere. La vicinanza del corpo elettricamente carico produce un fenomeno fisico detto induzione elettrostatica. Le due lamine diventeranno pertanto cariche dello stesso segno e si respingeranno. Allontanando il corpo carico, detto anche corpo induttore, le due lamine tornano ad avvicinarsi. Questo fenomeno pu\u00f2 essere ripetuto nel tempo e se si tocca con il dito il pomello le foglioline rimangono cariche e restano separate, se poi si tocca nuovamente si scaricano e ritornano neutre."}
{"id": "22999", "revid": "916580", "url": "https://it.wikipedia.org/wiki?curid=22999", "title": "Circuito elettronico", "text": "Un circuito elettronico, in elettronica, \u00e8 un circuito elettrico composto in massima parte da componenti elettronici, dedicati all'elaborazione di segnali informativi di natura elettromagnetica. Sono quindi una sottotipologia di circuiti elettrici, studiati invece dall'elettrotecnica, che in generale sono progettati prevalentemente per il trasporto e la conversione dell'energia elettrica.\nClassificazione.\nLa tipologia dei segnali trattati e la loro modalit\u00e0 di trattamento consente di raggruppare i circuiti elettronici in varie categorie:\nAnalisi e sintesi.\nNell'analisi dei circuiti elettronici analogici si fa uso soprattutto di alcuni metodi dell'elettrotecnica come le leggi di Kirchhoff, la legge di Ohm, l'analisi ai nodi e alle maglie e concetti di teoria dei sistemi. Nell'analisi dei circuiti digitali si fa spesso riferimento all'Algebra di Boole.\nNella progettazione si usano anche qui concetti della teoria dei sistemi e tecniche del controllo automatico da essa derivate come il concetto di retroazione. In particolare qualunque circuito elettronico analogico lineare e tempo invariante (LTI) di cui non si conosce il comportamento ingresso-uscita pu\u00f2 essere visto come un sistema a scatola nera per cui \u00e8 lecito definire una funzione di trasferimento ingresso-uscita ed una corrispettiva risposta in frequenza."}
{"id": "23000", "revid": "1516566", "url": "https://it.wikipedia.org/wiki?curid=23000", "title": "Basaluzzo", "text": "Basaluzzo (\"Basaluss\" in piemontese) \u00e8 un comune italiano di abitanti della provincia di Alessandria, in Piemonte.\n\u00c8 situato al margine della pianura alessandrina, alle porte di Novi Ligure, a circa 20 chilometri a sud dal capoluogo di provincia. Basaluzzo, in passato prevalentemente agricolo, sta assumendo le dimensioni di un centro industriale. Sorge in un'area appena ondulata, sulla destra del torrente Lemme, in prossimit\u00e0 della sua confluenza nell'Orba, sui pendii nord-occidentali che separano le valli dei torrenti Lemme e Scrivia.\nOrigini del nome.\nIl nome del paese, probabilmente deriva da \"Basiligutia\", ad indicare nei pressi l'esistenza di una basilica. Secondo altri, il nome andrebbe ricondotto a \"Bis lucum\", \"tra i boschi\".\nStoria.\nMenzionato in un diploma risalente al 981, con il quale l'imperatore Ottone II lo concedeva in feudo al Monastero di San Salvatore di Pavia. Appare ancora citata in altri due documenti: uno del 1000 e un altro del 1002, firmati da Ottone III e da Arduino d'Ivrea, con i quali si conferma la precedente cessione.\nNel 1249 Basaluzzo venne acquistato dal comune di Alessandria. Per un lungo periodo di tempo pass\u00f2 sotto il dominio del Ducato di Milano. Nel 1634 Basaluzzo venne infeudato ad Agapito Grillo Duca di Mondragone. Nel 1653 fu occupato dagli spagnoli. Nel 1706 entr\u00f2 a far parte dei domini sabaudi. Nel 1799 fu teatro di uno scontro sanguinoso tra i francesi capitanati dal generale Jean Victor Marie Moreau e gli austro-russi del comandante Aleksandr Vasil'evi\u010d Suvorov.\nSociet\u00e0.\nDelitto di Basaluzzo\nUna donna di 63 anni, Ana Fernando Nhare, ha ucciso a coltellate il marito, Walter Corradini, di 69 anni. Almeno 8 i fendenti sferrati dalla donna al volto, al petto e sulla schiena dell\u2019uomo, trovato riverso in bagno in una pozza di sangue.\nEconomia.\nEconomia prevalentemente agricola, con coltivazioni di frumento, mais e vite, mentre la produzione del foraggio favorisce l'allevamento del bestiame. Agli inizi degli anni '90 \u00e8 stata avviata una forte industrializzazione che ha dato vita ad impianti per la produzione del saccarosio, di piastrelle e altri prodotti del settore edile. Successivamente sono state create aziende di costruzioni meccaniche, oreficeria, lavorazione dell'alluminio e del vetro; infine impianti per la depurazione delle acque. Curiosamente, pur essendo lontano dal mare, a Basaluzzo ha sede la \"Lloyd Sardegna\", una compagnia di navigazione marittima.\nInfrastrutture e trasporti.\nBasaluzzo \u00e8 servita da corse dell'autolinea 63 Alessandria - Bosco Marengo - Novi esercita dalla societ\u00e0 ARFEA.\nCome tradito dalla presenza del toponimo \"Via della stazione\", in passato la citt\u00e0 \u00e8 stata sede di un impianto ferroviario. Esso rappresentava localit\u00e0 di diramazione fra la ferrovia Frugarolo - Basaluzzo e la tranvia Novi Ligure - Ovada, entrambe esercite dalla Ferrovia della Valle d'Orba (FVO). La prima fu soppressa nel 1948, mentre le corse Ovada - Novi cessarono nel 1953.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "23002", "revid": "834", "url": "https://it.wikipedia.org/wiki?curid=23002", "title": "Prefisso Telefonico Internazionale", "text": ""}
{"id": "23025", "revid": "1543377", "url": "https://it.wikipedia.org/wiki?curid=23025", "title": "Florian\u00f3polis", "text": "Florian\u00f3polis \u00e8 una citt\u00e0 del Brasile, capitale dello Stato di Santa Catarina, parte della mesoregione della Grande Florian\u00f3polis e della microregione di Florian\u00f3polis.\nSi trova nella parte orientale dello Stato ed \u00e8 bagnata dall'Oceano Atlantico.\nFondata nel 1726 col nome di \"Nossa Senhora do Desterro\", in italiano \"Nostra Signora degli Emigranti\" (letteralmente: \"dell'esilio\"), la citt\u00e0 venne rinominata nel 1894 in onore di Floriano Peixoto, capo del governo che pose fine alla Rivoluzione Federalista.\nLa citt\u00e0 \u00e8 comunemente conosciuta con il nomignolo di Floripa e vanta il riconoscimento statistico di capitale brasiliana con la migliore qualit\u00e0 della vita e indice di sviluppo umano (0,955 nel 2001).\nL'isola sulla quale sorge vanta circa cento spiagge di vario tipo.\nLe attivit\u00e0 principali sono turismo, servizi, universit\u00e0, informatica.\nGeografia fisica.\nTerritorio.\nFlorian\u00f3polis \u00e8 una delle tre capitali di stato brasiliane che sorgono su un'isola (le altre sono Vit\u00f3ria e S\u00e3o Lu\u00eds).\nIl territorio del comune, che comprende, oltre all'isola di Santa Catarina, una parte continentale, \u00e8 suddiviso in 12 distretti.\nL'isola ha forma allungata e stretta, parallela al continente da cui \u00e8 separata da un canale largo circa 500\u00a0m, ed \u00e8 lunga circa 54\u00a0km per una larghezza di 18\u00a0km.\nSull'isola sono presenti rilievi montuosi che arrivano fino ai 532\u00a0m del Morro do Ribeir\u00e3o e alcune lagune, la pi\u00f9 grande delle quali \u00e8 la Lagoa da Concei\u00e7\u00e3o.\nLa costa orientale, che si affaccia sull'Atlantico, \u00e8 molto esposta al vento, per questo \u00e8 ricca di dune e rinomata dai surfisti.\nClima.\nFlorian\u00f3polis presenta il tipico clima del litorale sud-brasiliano, da un punto di vista climatico si pu\u00f2 individuare un periodo caldo e uno mite.\nNel mese pi\u00f9 caldo (dicembre) la temperatura media \u00e8 di 25\u00a0\u00b0C e in quello pi\u00f9 freddo (agosto) di 16\u00a0\u00b0C, con una temperatura media annua (tra le minime e le massime giornaliere) intorno ai 20,5 \u00a0\u00b0C.\nLa temperatura pi\u00f9 bassa registrata in citt\u00e0 \u00e8 stata di +0.7\u00a0\u00b0C nel 1975 e quella massima di 39\u00a0\u00b0C.\nData la vicinanza al mare l'umidit\u00e0 relativa dell'aria \u00e8 in media dell'82%.\nLe precipitazioni sono abbondanti e ben distribuite durante l'anno e non esiste una stagione secca,\nanche se l'estate (gennaio-marzo) presenta una probabilit\u00e0 di piogge pi\u00f9 elevata (160\u00a0mm al mese) rispetto al periodo aprile-dicembre (100\u00a0mm al mese).\nSpiagge.\nFlorian\u00f3polis era considerata la citt\u00e0 delle 42 spiagge, come recitava uno slogan del municipio, ma in seguito all'istituzione, nel 1977,\ndel catasto municipale (Instituto de Planejamento Urbano de Florian\u00f3polis), se ne catalogarono oltre 100.\nAttualmente non tutte le spiagge sono balneabili.\nIsole.\nIl comune di Florian\u00f3polis, oltre a Santa Catarina, comprende altre 39 isole.\nStoria.\nEpoca precolombiana.\nLe tracce pi\u00f9 antiche della presenza umana riguardano il cosiddetto Uomo di Sambaqu\u00ec, di cui si hanno ritrovamenti\nrisalenti al 4800 a.C. Numerose sono le incisioni rupestri e sono state ritrovate cave per la costruzione di strumenti in pietra.\nGli abitanti della regione, all'epoca dello sbarco degli esploratori europei, erano gli indios carij\u00f3s, di origine tupi-guaran\u00ed, che praticavano l'agricoltura, la pesca e la raccolta di molluschi.\nEssi chiamavano l'isola \"Meiembipe\" \"la montagna lungo il mare\",\nmentre lo stretto che la separa dal continente era chiamato \"Y-Jurer\u00ea-Mirim\", \"piccola bocca d'acqua\".\nSecoli XVI e XVII.\nGi\u00e0 all'inizio del secolo XVI, le imbarcazioni dirette al Bacino del Prata attraccavano sull'Isola di Santa Catarina\nper rifornirsi di acqua e viveri.\nNel 1673 il Bandeirante Francisco Dias Velho, proveniente dalla zona di San Paolo, invi\u00f2 il fratello Jos\u00e9 Dias Velho con oltre cento indios sull'isola per\npoi raggiungerlo due anni dopo e costruire una chiesa dedicata alla \"Nossa Senhora do Desterro\", in italiano la Madonna degli Emigranti, nel sito\ndove oggi sorge la Cattedrale.\nIl sito fa parte dell'insediamento di Laguna, il pi\u00f9 antico dell'isola.\nNel 1678 Francisco Dias Velho fa domanda alla capitania di San Paolo per ottenere le terre circostanti.\nNel 1687, Dias Velho cattur\u00f2 una nave pirata che aveva cercato riparo nell'isola, confiscandone il carico d'argento a nome della \"Fazenda Real\". Due anni dopo, i pirati, che erano stati lasciati liberi, si vendicarono attaccando\ndi sorpresa, nella notte, i circa 400 abitanti e provocando la morte di Dias Velho.\nIl sito venne quasi del tutto abbandonato.\nSecolo XVIII.\nIn un rapporto del 1720, l'ouvidor, magistrato reale, Rafael Pires Pardinho trov\u00f2 solamente 27 case sull'isola e sulla parte continentale.\nIl 23 marzo 1726, \"Nossa Senhora do Desterro\" o semplicemente \"Desterro\" diventa un villaggio indipendente da Laguna.\nNel 1738 il territorio catarinense diventa una Capitania a s\u00e9, separandosi da quella di San Paolo e l'isola, strategica per la sua posizione di avanguardia dei domini portoghesi nel Brasile meridionale,\nviene trasformata in presidio militare e fortificata sotto la supervisione del governatore Jos\u00e9 da Silva che inizi\u00f2 la costruzione della Casa del Governo, della Cattedrale, dove sorgeva la prima chiesa, e di quattro fortificazioni a difesa della citt\u00e0.\nA partire dal 1748 cominciano ad arrivare sull'isola un gran numero di migranti dalle Azzorre, incentivati a raggiungere il Brasile dalla Corona Portoghese par alleviare il sovraffollamento delle isole e popolare le colonie dell'America del sud.\nNel 1777, l'isola fu presa dagli spagnoli per poi essere restituita alla Corona Portoghese l'anno seguente in base al trattato di Santo Ildefonso.\nCon l'arrivo di nuova manodopera prosperano l'agricoltura e l'industria manifatturiera di cotone e lino, rimanendo ancora oggi tracce di questo passato nella preparazione artigianale della farina di manioca e nella \"renda de bilro\" (merletto a fuselli).\nNello stesso periodo, a met\u00e0 del secolo XVIII, fiorisce la caccia alla balena con la costruzione delle \"arma\u00e7\u00f5es\", le fabbriche per lavorarne la carne, con l'Arma\u00e7\u00e3o da Piedade (nel comune di Governador Celso Ramos) e l'Arma\u00e7\u00e3o do P\u00e2ntano do Sul (in \"Florian\u00f3polis\").\nL'olio di balena era commercializzato per conto della Corona fuori da Santa Catarina, non portando benefici economici alla regione.\nSecolo XIX.\nNel secolo XIX, \"Desterro\" fu elevata al rango di citt\u00e0; diventa capitale della provincia di Santa Catarina nel 1823, inaugurando un periodo di prosperit\u00e0, grazie all'investimento di risorse federali.\nSi progett\u00f2 il miglioramento del porto, la costruzione di edifici pubblici e altre opere pubbliche.\nLa modernizzazione politica e l'organizzazione di attivit\u00e0 culturali furono messe in evidenza in particolare in seguito ai preparativi per la visita dell'Imperatore Pietro II (1845),\nil quale, nell'ottobre dello stesso anno, ancor\u00f2 l'imbarcazione imperiale nei pressi dell'isola e rimase nel catarinense per circa un mese.\nIn questo periodo, l'Imperatore visit\u00f2 varie volte la chiesa locale, l'odierna Cattedrale Arcidiocesana, passando per le vie della citt\u00e0 e, nella \"Casa del Governo\", concedeva il \"bacia mano\".\nNel 1891, quando il maresciallo Deodoro da Fonseca, in seguito alla Rivolta dell'Armada, si dimise dalla presidenza della neonata Repubblica Brasiliana, il vicepresidente Floriano Peixoto assunse il potere, senza per\u00f2 convocare le elezioni, come prescritto dalla Costituzione appena entrata in vigore.\nLa conseguenza fu due rivolte: la 2\u00aa Rivolta dell'Armada e la Rivoluzione Federalista (patrocinata dai Gaucho del sud del Brasile).\nLe due insurrezioni si propagarono anche a Desterro, appoggiate dai catarinensi, tra cui Elesb\u00e3o Pinto da Luz ma Floriano Peixoto\nne mise in prigione i capi, lasciando il dominio della citt\u00e0 ai simpatizzanti del presidente,\nche, in suo onore, daranno alla capitale il nome di Florian\u00f3polis, ossia, \"citt\u00e0 di Floriano\".\nI rivoltosi, in seguito, verranno fucilati nella fortezza di Santa Cruz di Anhatomirim, un'isoletta nei pressi di Santa Caterina.\nSecolo XX.\nLa citt\u00e0, all'inizio del secolo XX, sub\u00ec profonde trasformazioni.\nFu costruita la rete elettrica, l'acquedotto, la rete fognaria e il ponte Herc\u00edlio Luz, per il collegamento con il continente.\nInoltre, nel 1943 fu annesso al comune una parte continentale, precedentemente appartenente alla vicina S\u00e3o Jos\u00e9.\nNel 1960 fu creata l'Universidade de Santa Catarina, che riuniva istituti e facolt\u00e0 isolati gi\u00e0 presenti sul territorio. Nel 1969 essa assunse la denominazione attuale di Universit\u00e0 federale di Santa Catarina. Situata nel quartiere Trindade, \u00e8 una delle migliori del paese. Ha attualmente quasi trentamila studenti e undici facolt\u00e0 (Centros), offrendo 62 corsi di baccalaureato (Gradua\u00e7\u00e3o), 48 di laurea specialistica (Mestrado) e 33 di dottorato.\nAlla fine del secolo XX \u2014 principalmente negli ultimi trent'anni \u2014 l'isola ha sperimentato l'affluenza di nuova manodopera,\niniziata con il trasferimento della sede della compagnia elettrica Eletrosul da Rio de Janeiro al centro dell'isola, con sede nel quartiere Pantanal.\nVerranno costruiti due nuovi ponti con il continente: il ponte Colombo Salles e il ponte Pedro Ivo Campos.\nAnche i quartieri pi\u00f9 lontani dal centro saranno oggetto di intensa urbanizzazione e ne sorgeranno di nuovi, come il Jurer\u00ea Internacional, abitato dai cittadini pi\u00f9 facoltosi.\nSociet\u00e0.\nEvoluzione demografica.\nFlorian\u00f3polis conta 409.000 abitanti (dato IBGE 2006), la maggioranza dei quali sono discendenti dei colonizzatori europei,\nsoprattutto portoghesi dalle Azzorre (giunti nel XVIII secolo) e poi tedeschi e italiani (giunti nel XIX secolo).\nDurante il periodo estivo (dicembre-febbraio) la popolazione triplica, grazie all'arrivo di turisti.\nIl distretto pi\u00f9 popoloso \u00e8 il distretto sede con 215.000 abitanti (2001). Etnicamente, il 90% della popolazione \u00e8 bianca caucasica, il 9% \u00e8 meticcia, lo 0.9% \u00e8 nera mentre il restante 0.1% \u00e8 costituito da altre varie etnie quali amerindi e asiatici: si registra nella citt\u00e0 una sempre pi\u00f9 crescente immigrazione dalle zone nordorientali del paese e da altri stati dell'America Meridionale.\nL'economia \u00e8 basata principalmente su commercio, servizi pubblici, industria di trasformazione e turismo.\nUltimamente stanno avendo grande sviluppo anche i settori immobiliare, dell'abbigliamento e dell'informatica.\nLo sviluppo economico sta portando un incremento dell'edilizia civile, in particolare nel nord dell'isola,\nnei distretti di Jurer\u00ea, Jurer\u00ea Internacional, Canasvieiras e Ingleses.\nIl PIL della citt\u00e0 \u00e8 stato nel 2005 di R$ 8.259.393,\ncon un reddito procapite di R$ 69.776.\nTurismo.\nIl turismo \u00e8 cresciuto in modo significativo negli ultimi 10 anni con l'incremento di visitatori dalle principali citt\u00e0\nbrasiliane, come Porto Alegre, Curitiba, San Paolo e Rio de Janeiro, e dal resto del sud America, in particolare dall'Argentina, grazie a voli diretti giornalieri da Buenos Aires.\nDa qualche anno cominciano ad arrivare anche turisti dagli Stati Uniti e dall'Europa.\nMonumenti e luoghi d'interesse.\nOltre alle numerose spiagge, la citt\u00e0 offre attrazioni storico-culturali, come le iscrizioni rupestri pre-colombiane (costa \"do Santinho\" e isola \"do Campeche\") o i luoghi delle prime colonizzazioni azzoriane (Ribeir\u00e3o da Ilha, Lagoa da Concei\u00e7\u00e3o, Santo Ant\u00f4nio de Lisboa ed il centro con la piazza XV Novembre).\nCultura.\nIl tratto culturale dominante \u00e8 quello portato dagli immigrati dalle Azzorre nel XVIII, osservabile negli edifici, nell'artigianato, nel folclore, nella cucina e nelle tradizioni religiose.\nSport.\nUna delle squadre di calcio pi\u00f9 popolari \u00e8 il Figueirense, che nel 2007 partecipa al Campeonato Brasileiro S\u00e9rie A. Altra squadra di calcio \u00e8 l'Ava\u00ed FC, che dal 2009 partecipa alla S\u00e9rie A.\nUno dei pi\u00f9 grandi tennisti della storia, Gustavo Kuerten, ex numero uno del \"ranking\" mondiale e campione del Roland Garros per tre anni nel 1997, 2000, 2001 ha avuto i suoi natali proprio in questa ridente citt\u00e0. Dal 2013 si tiene qui anche un torneo tennistico importante per il Wta"}
{"id": "23026", "revid": "115475930", "url": "https://it.wikipedia.org/wiki?curid=23026", "title": "Programmazione orientata agli oggetti", "text": "In informatica, la programmazione orientata agli oggetti (in inglese \"object-oriented programming\", in acronimo OOP) \u00e8 un paradigma di programmazione che permette di definire oggetti software in grado di interagire gli uni con gli altri attraverso lo scambio di messaggi. Particolarmente adatta nei contesti in cui si possono definire delle relazioni di interdipendenza tra i concetti da modellare (contenimento, uso, specializzazione), un ambito che pi\u00f9 di altri riesce a sfruttare i vantaggi della programmazione ad oggetti \u00e8 quello delle interfacce grafiche.\nTra gli altri vantaggi della programmazione orientata agli oggetti:\nStoria.\nIl concetto di \"classe\" pu\u00f2 essere considerato l'erede del tipo di dato astratto, un concetto sviluppatosi inizialmente all'interno del paradigma della programmazione procedurale, che prevede la definizione di tipi di dato con cui si pu\u00f2 interagire solo attraverso una interfaccia ben definita, nascondendo all'utilizzatore i dettagli dell'implementazione.\nI costrutti sintattici che permettono di definire una classe, nei linguaggi a oggetti, possono essere visti come un supporto strutturato per realizzare i dati astratti.\nIl primo linguaggio di programmazione orientato agli oggetti fu il Simula (1967), seguito negli anni settanta da Smalltalk e da varie estensioni del Lisp. Negli anni ottanta sono state create estensioni orientate ad oggetti del linguaggio C (C++, Objective-C, e altri), e di altri linguaggi (Object Pascal). Negli anni novanta \u00e8 diventato il paradigma dominante, per cui gran parte dei linguaggi di programmazione erano o nativamente orientati agli oggetti o avevano una estensione in tal senso.\nLinguaggi che supportano solo il paradigma di programmazione orientata agli oggetti sono Smalltalk ed Eiffel.\nPi\u00f9 spesso si incontra una realizzazione non esclusiva del paradigma di programmazione orientata agli oggetti, come in C++, Java, Delphi, Python, C#, Visual Basic .NET, Perl, PHP (a partire dalla versione 4).\nDescrizione.\nLa programmazione ad oggetti prevede di raggruppare in una zona circoscritta del codice sorgente (chiamata \"classe\"), la dichiarazione delle strutture dati e delle procedure che operano su di esse. Le classi, quindi, costituiscono dei modelli astratti, che a tempo di esecuzione vengono invocate per istanziare o creare oggetti software relativi alla classe invocata. Questi ultimi sono dotati di \"attributi\" (dati) e \"metodi\" (procedure) secondo quanto definito/dichiarato dalle rispettive classi.\nLa parte del programma che fa uso di un oggetto si chiama \"client\".\nUn linguaggio di programmazione \u00e8 definito \"ad oggetti\" quando permette di implementare tre meccanismi usando la sintassi nativa del linguaggio:\nL'incapsulamento consiste nella separazione della cosiddetta interfaccia di una classe dalla corrispondente implementazione, in modo che i client di un oggetto di quella classe possano utilizzare la prima, ma non la seconda.\nL'ereditariet\u00e0 permette essenzialmente di definire delle classi a partire da altre gi\u00e0 definite.\nIl polimorfismo permette di scrivere un client che pu\u00f2 servirsi di oggetti di classi diverse, ma dotati di una stessa interfaccia comune; al tempo di esecuzione, quel client attiver\u00e0 comportamenti diversi senza conoscere a priori il tipo specifico dell'oggetto che gli viene passato.\nClassi.\nLe classi definiscono dei tipi di dato e permettono la creazione degli oggetti secondo le caratteristiche definite nella classe stessa. Grazie alle relazioni di ereditariet\u00e0, \u00e8 possibile creare nuove classi a partire da quelle esistenti, estendendole con caratteristiche aggiuntive.\nLa classe \u00e8 composta da:\nUn paragone (impreciso) con la matematica \u00e8 il seguente: si pu\u00f2 pensare che una classe definisca un insieme in modo intensivo, ovvero indicandone le caratteristiche invece che elencandone gli elementi, e che gli oggetti siano gli elementi di quell'insieme. Tuttavia, in matematica, il numero degli elementi \u00e8 una caratteristica intrinseca dell'insieme stesso, e risulta definito nel momento in cui si definisce l'insieme, mentre in programmazione \u00e8 possibile istanziare una classe un numero di volte arbitrario (teoricamente, da zero ad infinito; in pratica, da zero fino a esaurimento della memoria del calcolatore) e che dipende dall'esecuzione del programma. Per questo motivo, \u00e8 preferibile considerare la classe come un modello astratto istanziabile.\nIn altri termini, una classe \u00e8 paragonabile al progetto di un'infrastruttura che pu\u00f2 poi essere messa in opera/esercizio ovvero realizzata o meno con l'istanziazione dei suoi oggetti tutti con le medesime caratteristiche, ovvero gli attributi (con valori diversi), su cui opereranno i metodi o funzioni.\nOggetti.\nUn oggetto \u00e8 una istanza di una classe. Esso \u00e8 dotato di tutti gli attributi e i metodi definiti dalla classe, ed agisce come un fornitore di \"messaggi\" (i metodi) che il codice eseguibile del programma (procedure o altri oggetti) pu\u00f2 attivare su richiesta.\nInviare un messaggio ad un oggetto significa, in gergo, invocare un metodo su quell'oggetto. Il metodo riceve come parametro (spesso implicito) l'oggetto su cui \u00e8 stato invocato, che pu\u00f2 essere referenziato tramite una parola-chiave o una sintassi apposita, anche se \u00e8 passato come parametro implicito; per esempio, in C++, in Java, e in C# si usa la parola-chiave codice_1 (codice_2 in PHP), mentre in Smalltalk, in Objective-C, Python e in Ruby si usa la parola-chiave codice_3.\nDal punto di vista del calcolatore, ogni oggetto \u00e8 identificato da una certa zona di memoria, nella quale sono memorizzati gli \"attributi\", e il valore di questi ultimi determina lo stato interno dell'oggetto. \"Istanziare\" un oggetto vuol dire allocare memoria ed eventualmente inizializzarla secondo le specifiche definite dalla classe. Molti linguaggi forniscono un supporto per l'inizializzazione automatica di un oggetto, con uno o pi\u00f9 metodi speciali, detti \"costruttori\". Analogamente, la fine della vita di un oggetto pu\u00f2 essere gestita con un metodo detto \"distruttore\".\nIl codice eseguibile del programma accede a tale zona di memoria sempre e solo secondo le modalit\u00e0 definite dalla classe.\nSecondo il principio noto come \"information hiding\", l'accesso ai campi di un oggetto deve essere permesso solo tramite metodi invocati su quello stesso oggetto. Il vantaggio principale \u00e8 che il controllo completo sullo stato interno viene assegnato ad una zona ristretta del codice eseguibile del programma (la classe), perch\u00e9 il codice esterno non \u00e8 autorizzato a modificarlo. In tal caso, risulta possibile imporre dei vincoli sui possibili valori che la tupla degli attributi pu\u00f2 o non pu\u00f2 assumere, e anche sulle possibili transizioni tra questi stati. Un oggetto quindi pu\u00f2 essere visto come una macchina a stati finiti.\nIncapsulamento.\nL'\"incapsulamento\" \u00e8 la propriet\u00e0 per cui i dati che definiscono lo stato interno di un oggetto e i metodi che ne definiscono la logica sono accessibili ai metodi dell'oggetto stesso, mentre non sono visibili ai client. Per alterare lo stato interno dell'oggetto, \u00e8 necessario invocarne i metodi pubblici, ed \u00e8 questo lo scopo principale dell'incapsulamento. Infatti, se gestito opportunamente, esso permette di vedere l'oggetto come una \"black-box\", cio\u00e8 una \"scatola nera\" con la quale l'interazione avviene solo e solamente tramite i metodi definiti dall'interfaccia. Il punto \u00e8 dare delle funzionalit\u00e0 agli utenti nascondendo i dettagli legati alla loro implementazione. Un esempio potrebbe essere un oggetto \"matematica\" che tra le tante operazioni che fornisce ce n'\u00e8 una che moltiplica due numeri. Per esempio moltiplica(2,3) restituisce 6. Adesso l'algoritmo di moltiplicazione pu\u00f2 essere uno dei tanti algoritmi che esistono per\u00f2 questo per chi chiama il metodo moltiplica() non fa nessuna differenza. L'importante \u00e8 che il risultato non sia errato.\nEreditariet\u00e0.\nIl meccanismo dell'\"ereditariet\u00e0\" \u00e8 utilizzato in fase di strutturazione/definizione/pianificazione del software o in successive estensioni e permette di derivare nuove classi a partire da quelle gi\u00e0 definite realizzando una gerarchia di classi. Una classe derivata attraverso l'ereditariet\u00e0 (\"sottoclasse\" o classe figlia), mantiene i metodi e gli attributi delle classi da cui deriva (\"classi base\", \"superclassi\" o classi madre); inoltre, pu\u00f2 definire i propri metodi o attributi, e ridefinire il codice di alcuni dei metodi ereditati tramite un meccanismo chiamato \"overriding\".\nQuando una classe eredita da una sola superclasse si parla di eredit\u00e0 singola; viceversa, si parla di eredit\u00e0 multipla. Alcuni linguaggi (tra gli altri, Java, Smalltalk) forniscono supporto esclusivo all'ereditariet\u00e0 singola. Altri (C++, Python) prevedono anche l'ereditariet\u00e0 multipla.\nAlcuni linguaggi tipizzati (Java, C#) prevedono l'ereditariet\u00e0 delle interfacce, oltre che delle classi.\nL'ereditariet\u00e0 pu\u00f2 essere usata come meccanismo per ottenere l'estensibilit\u00e0 e il riuso del codice, e risulta particolarmente vantaggiosa quando viene usata per definire sottotipi, sfruttando le relazioni \"is-a\" esistenti nella realt\u00e0 di cui la struttura delle classi \u00e8 una modellizzazione. Oltre all'evidente riuso del codice della superclasse, l'ereditariet\u00e0 permette la definizione di codice generico attraverso il meccanismo del polimorfismo.\nSe nel programma esiste gi\u00e0 una classe MezzoDiTrasporto che ha come propriet\u00e0 i dati di posizione, velocit\u00e0, destinazione e carico utile, e occorre una nuova classe Aereo, \u00e8 possibile crearla direttamente dall'oggetto MezzoDiTrasporto dichiarando una classe di tipo Aereo che eredita da MezzoDiTrasporto e aggiungendovi anche l'attributo che identifica la quota di crociera, con il vantaggio che la nuova classe acquisir\u00e0 tutti i membri definiti in MezzoDiTrasporto per il fatto stesso di esserne sottoclasse.\nSottotipizzazione.\nSebbene concettualmente esistano delle differenze ben marcate, il meccanismo di eredit\u00e0 fra classi (\"subclassing\"), attraverso il meccanismo del polimorfismo per inclusione, permette nei linguaggi ad oggetti di modellare l'eredit\u00e0 fra tipi (\"subtyping\").\nSecondo il principio di sostituzione di Liskov, un tipo S \u00e8 un \"sottotipo\" di T quando \u00e8 possibile sostituire tutte le istanze di T con delle istanze di S mantenendo intatto il funzionamento del programma.\nCon gli opportuni accorgimenti \u00e8 possibile creare una relazione di classe-sottoclasse che rispetti anche i vincoli della relazione tipo-sottotipo. Da un punto di vista sintattico, ci\u00f2 richiede che tutti i metodi della superclasse siano presenti nella sottoclasse, e che le rispettive \"signature\" siano compatibili. Di conseguenza, una sottoclasse che voglia definire un sottotipo pu\u00f2 ridefinire i metodi della superclasse, ma non pu\u00f2 eliminarli. La \"signature\" dei metodi pu\u00f2 essere solo parzialmente modificata, rispettando dei vincoli sulla variazione dei parametri rispetto alla catena di eredit\u00e0.\nTuttavia, il rispetto delle restrizioni sintattiche non \u00e8 sufficiente, da solo, ad assicurare il rispetto della condizione di Liskov: la ridefinizione dei metodi o la , infatti, potrebbe compromettere la compatibilit\u00e0 in tempo di esecuzione.\nIn molti linguaggi, nella definizione di una sottoclasse, si pu\u00f2 decidere di eliminare o cambiare le propriet\u00e0 di accesso a un metodo ereditato. In tal caso, l'operazione di \"subclassing\" non corrisponde a quella di \"subtyping\". Alcuni linguaggi a oggetti, in particolare Sather, dividono esplicitamente a livello sintattico subclassing e subtyping.\nIn linguaggi con tipizzazione statica ed esplicita, la sottotipizzazione viene supportata attraverso il polimorfismo per inclusione delle sottoclassi: una stessa variabile pu\u00f2 fare riferimento ad un oggetto del tipo per cui \u00e8 stata dichiarata, o di tipi da esso derivati. Il tipo dell'oggetto individuato dalla variabile, quindi, viene definito a runtime (binding dinamico), e pu\u00f2 essere modificato durante l'esecuzione del programma.\nPolimorfismo.\nNella programmazione ad oggetti, con il nome di polimorfismo per inclusione, si indica il fatto che lo stesso codice eseguibile pu\u00f2 essere utilizzato con istanze di classi diverse, aventi una \"superclasse\" comune.\nBinding dinamico o polimorfismo orizzontale.\nIl polimorfismo \u00e8 particolarmente utile quando la versione del metodo da eseguire viene scelta sulla base del tipo di oggetto effettivamente contenuto in una variabile a \"runtime\" (invece che al momento della compilazione). Questa funzionalit\u00e0 \u00e8 detta \"binding dinamico\" (o late-binding), ed \u00e8 supportato dai pi\u00f9 diffusi linguaggi di programmazione ad oggetti.\nSe una variabile di tipo A ha due sottotipi (sottoclassi) B e C, che ridefiniscono entrambe il metodo m(), l'oggetto contenuto nella variabile potr\u00e0 essere di tipo A, B o C, e quando sulla variabile viene invocato il metodo m() viene eseguita la versione appropriata per il tipo di oggetto contenuto nella variabile in quel momento.\nPer ritornare all'esempio precedente, si suppone che un Aereo debba affrontare procedure per l'arrivo e la partenza molto pi\u00f9 complesse di quelle di un normale camion, come in effetti \u00e8: allora le procedure arrivo() e partenza() devono essere cambiate rispetto a quelle della classe base MezzoDiTrasporto. Si provvede quindi a ridefinirle nella classe Aereo in modo da ottenere il comportamento necessario (polimorfismo): a questo punto, dalla lista di mezzi \u00e8 possibile prendere qualsiasi mezzo e chiamare arrivo() o partenza() senza pi\u00f9 doversi preoccupare di che cos'\u00e8 l'oggetto che si sta maneggiando: che sia un mezzo normale o un aereo, si comporter\u00e0 rispondendo alla stessa chiamata sempre nel modo giusto.\nIl supporto al \"binding dinamico\" non \u00e8 necessariamente automatico in tutti i linguaggi di programmazione ad oggetti. Ad esempio in Java, Smalltalk, Python, Ruby, il \"binding dinamico\" \u00e8 implicitamente usato come comportamento di default nelle classi polimorfe, mentre in C++ viene abilitato inserendo la keyword \"virtual\" nella signature del metodo interessato.\nIl supporto runtime di una chiamata di metodo polimorfa richiede che a una variabile polimorfa venga associato un metadato implicito che contiene il tipo del dato contenuto nella variabile in un dato momento, oppure la tabella delle funzioni polimorfe.\nEsempio - Binding dinamico.\nSi supponga di avere il seguente pseudo codice in Java dove Classe2 \u00e8 una sottoclasse di Classe1:\nvoid metodo(int input) {\n Classe1 c;\n if (input &gt; 0)\n c = new Classe1();\n else\n c = new Classe2();\n c.faiQualcosaDiImportante();\nSi noti che faiQualcosaDiImportante \u00e8 un metodo definito da Classe1 ma potrebbe essere stato ridefinito in Classe2 (perch\u00e9 magari deve essere stampato in maniera diversa). Il compilatore non pu\u00f2 sapere a tempo di compilazione se c \u00e8 un oggetto associato alla classe Classe1 o Classe2. Tramite il binding dinamico la scelta su quale metodo effettivamente \"linkare\" sar\u00e0 effettuata durante l'esecuzione (\"runtime\"), quando il metodo viene effettivamente chiamato.\nPolimorfismo verticale.\nCon l'espressione polimorfismo verticale si intende la possibilit\u00e0 di ridefinire o riutilizzare metodi anche in classi derivate.\nProblemi dei linguaggi OOP.\nAlcuni meccanismi inclusi nella gestione degli oggetti causano un overhead in termini di tempo e memoria, che in determinate situazioni pu\u00f2 portare a problemi di efficienza.\nAlcuni linguaggi come Java e C++ preferiscono un approccio ibrido rispetto all'OOP \"puro\", ad esempio del linguaggio Smalltalk, prevedendo che alcuni tipi di dati primitivi non siano considerati come oggetti. I vantaggi di quest'approccio sono particolarmente evidenti in presenza di computazioni numeriche; di contro, ogni volta che \u00e8 necessario un oggetto in luogo di un tipo primitivo \u00e8 necessario ricorrere ad un apposito \"wrapper\", e questo pu\u00f2 portare a cali prestazionali.\nTale wrapper pu\u00f2 anche essere dato automaticamente dal linguaggio stesso, come nel caso del Java o del C#, tramite una conversione automatica chiamata \"autoboxing\" (inscatolamento automatico). Essa permette di mettere valori di tipi primitivi (es. interi, caratteri) all'interno di oggetti, quindi di richiamare parti di codice che vorrebbero oggetti senza scrivere esplicitamente l'istruzione di creazione dell'oggetto che racchiude il valore. Tale inscatolamento risolve il problema di scrivere un wrapper a mano, ma ovviamente il calo di prestazioni rimane.\nAltre critiche all'OOP riguardano la maggiore complessit\u00e0 strutturale rispetto ai linguaggi procedurali, a fronte delle limitazioni introdotte per seguire il paradigma a oggetti. Esistono inoltre alcune carenze concettuali (in particolare riguardo alla sottotipizzazione), che aggiunte alle diverse implementazioni nei linguaggi possono causare problemi al programmatore. Ad esempio il funzionamento in contesti polimorfi non \u00e8 garantito quando i metodi vengano ridefiniti in una catena di eredit\u00e0. Inoltre cambiare le definizioni nelle classi base pu\u00f2 portare a introdurre errori in cascata nelle sottoclassi (problema della classe base fragile)."}
{"id": "23027", "revid": "438678", "url": "https://it.wikipedia.org/wiki?curid=23027", "title": "Backtracking", "text": "Il backtracking (in italiano, si pu\u00f2 definire \"monitoraggio a ritroso\") \u00e8 una tecnica per trovare soluzioni a problemi in cui devono essere soddisfatti dei vincoli. Questa tecnica enumera tutte le possibili soluzioni e scarta quelle che non soddisfano i vincoli.\nUna tecnica classica consiste nell'esplorazione di strutture ad albero e tenere traccia di tutti i nodi e i rami visitati in precedenza, in modo da poter tornare indietro al pi\u00f9 vicino nodo che conteneva un cammino ancora inesplorato nel caso che la ricerca nel ramo attuale non abbia successo. I nodi a profondit\u00e0 uguale rappresentano i possibili valori di una variabile.\nUna applicazione del \"backtracking\" \u00e8 nei programmi per giocare a scacchi, che generano tutte le mosse possibili per una profondit\u00e0 di \"N\" mosse a partire da quella attuale e poi esaminano con il backtracking le varie alternative, selezionando alla fine quella migliore.\nIl \"backtracking\" ha una complessit\u00e0 esponenziale, quindi \u00e8 poco efficiente nell'affrontare problemi che non siano NP-completi. In generale, comunque, l'algoritmo integra euristiche che permettono di diminuirne la complessit\u00e0.\nQuesta tecnica \u00e8 alla base del linguaggio di programmazione Prolog.\nTipi di backtracking.\nI possibili tipi di backtracking sono molti, con funzionamento diverso, caratteristiche diverse e vantaggi diversi. I pi\u00f9 conosciuti sono:\nI primi quattro algoritmi vengono definiti algoritmi fondamentali, in quanto rappresentano diverse \u201cfilosofie\u201d di base e diversi metodi per mettere in pratica il backtracking; mentre l'ultimo \u00e8 invece un noto esempio di algoritmo ibrido, cio\u00e8 un algoritmo che pu\u00f2 essere considerato una variazione degli algoritmi fondamentali, ma che proprio per la sua differenza dagli algoritmi da cui deriva pu\u00f2 portare numerosi vantaggi.\nEsempi.\nUn problema risolvibile con questo metodo \u00e8 quello della soddisfacibilit\u00e0 booleana di una proposizione in logica del primo ordine (K-SAT). L'algoritmo procede impostando il valore di ogni variabile, finch\u00e9 la formula non \u00e8 soddisfatta (supponiamo che sia soddisfacibile).\nPer semplicit\u00e0 prendiamo la formula formula_1, la tecnica procede nel seguente modo:\nL'esempio in forma di codice Python (il codice non si ferma quando trova il risultato):\ndef prop(x, y):\n return \"SI\" if x and y else \"NO\"\nvals = [False, True]\nprint(\"x\\ty\")\nfor x in vals:\n for y in vals:\n print(\"%s\\t%s\\t%s\" % (x, y, prop(x,y)))\nProduce come risultato:"}
{"id": "23028", "revid": "209113", "url": "https://it.wikipedia.org/wiki?curid=23028", "title": "Interfaccia a riga di comando", "text": "In informatica un'interfaccia a riga di comando (dall'inglese \"command line interface\", in acronimo CLI) o anche console, a volte detta semplicemente riga di comando o prompt dei comandi, \u00e8 un tipo di interfaccia utente caratterizzata da un'interazione testuale tra utente ed elaboratore (vedi shell): l'utente impartisce comandi testuali in input mediante tastiera alfanumerica e riceve risposte testuali in output dall'elaboratore mediante display o stampante alfanumerici. Nei sistemi operativi moderni usati nei personal computer, al posto della CLI, in buona parte, c'\u00e8 l'interfaccia grafica con caratteristiche tipicamente \"user friendly\".\nDescrizione.\nQuesto tipo di approccio deriva dalla modalit\u00e0 di interazione con calcolatori di generazioni precedenti a quelli odierni, che avveniva attraverso terminali testuali non in grado di compiere alcuna elaborazione e connessi ad un elaboratore centrale (sistema mainframe). Attualmente un'interfaccia di tipo CLI si ottiene per mezzo di un programma che permette all'utente di interagire digitando opportuni comandi su un emulatore di terminale testuale: esempio tipico sono le shell, ma anche altri programmi utilizzano questo approccio.\nSpesso in sistemi con duplice possibilit\u00e0 di interazione (grafica e testuale) esiste una stretta correlazione tra interfaccia grafica e interfaccia testuale: tipicamente tutto ci\u00f2 che pu\u00f2 essere fatto tramite interfaccia grafica pu\u00f2 essere svolto tramite interfaccia testuale a riga di comando con gli opportuni comandi/istruzioni e viceversa. In molti casi anzi le operazioni su interfaccia grafica sono mappate (o tradotte) direttamente sui comandi dell'interfaccia testuale, che rappresenta dunque il vero motore o cuore del sistema, con la parte grafica che assume dunque a tutti gli effetti il significato di semplice interfaccia uomo-macchina \"user-friendly\".\nL'interfaccia a riga di comando \u00e8 ancora molto diffusa per il controllo e la configurazione di dispositivi specializzati, come router, switch, server e stampanti di rete, ma anche per connettersi remotamente ad altri elaboratori in una rete di calcolatori, dotati di un opportuno interprete di comandi (come bash o CSH): in tal caso, vengono impiegati protocolli come Telnet o SSH.\nFunzionamento.\nIl programma tipicamente non esegue alcunch\u00e9 fino a quando non riceve dall'utente un comando di input. Il cursore lampeggiante o evidenziato, detto \"prompt\", indica la posizione nella schermata dove verr\u00e0 eventualmente scritto il comando impartito dall'utente.\nI comandi devono essere impartiti in forma di righe di testo rispettando una precisa sintassi. Spesso un comando presenta delle cosiddette \"opzioni\", da inserire dopo il comando stesso, che specificano una funzionalit\u00e0 specifica o aggiuntiva del comando stesso. Dopo aver composto una riga di comando bisogna digitare il tasto \"Invio\" o \"Enter\". \nA questo punto, il programma analizza (o meglio, interpreta) la riga di comando, e se questa \u00e8 stata composta in modo sintatticamente corretto la esegue, altrimenti questi non esegue il comando restituendo all'utente una segnalazione del primo errore incontrato nella lettura e ripartendo dal \"prompt\". Come effetto dell'esecuzione di un comando, si pu\u00f2 ottenere la scrittura di un testo di risposta da parte del programma sul terminale o su un diverso dispositivo di \"output\".\nCLI su alcuni sistemi operativi.\nIn ambiente Windows NT la CLI \u00e8 ottenuta tramite il programma \"Prompt dei comandi\" (cmd.exe), che richiama nella grafica l'interfaccia del sistema operativo MS-DOS, Command.com. Una shell pi\u00f9 avanzata in ambiente Windows \u00e8 PowerShell.\nIn Unix, Linux e sistemi analoghi si parla di \"terminale\", perch\u00e9 l'interfaccia visuale \u00e8 la stessa; la shell \u00e8 il programma con interfaccia a riga di comando, che viene eseguito all'interno di un terminale testuale per impartire comandi al sistema. Possono esistere ed essere utilizzate contemporaneamente differenti \"shell\" (Bash, Korn shell, C shell)."}
{"id": "23029", "revid": "399", "url": "https://it.wikipedia.org/wiki?curid=23029", "title": "Hardware abstraction layer", "text": "Hardware Abstraction Layer (HAL) o strato di astrazione dall'hardware \u00e8 un insieme di funzioni di I/O il pi\u00f9 possibile generiche e semplici, il cui compito \u00e8 di tenere conto di tutte le differenze fra dispositivi fisici diversi al posto del programma che lo user\u00e0, nascondendogli la vera identit\u00e0 e natura di essi: per esempio il programma, invece di aprire personalmente un file chieder\u00e0 all'HAL di farlo per lui e l'HAL, appena esaudita la richiesta, gli passer\u00e0 un riferimento al file per la lettura (o lo legger\u00e0 per lui).\nDotando un programma di un HAL se ne migliora la portabilit\u00e0 su altri tipi di computer/sistemi operativi e la funzionalit\u00e0 con dispositivi diversi, perch\u00e9 eventuali modifiche e adattamenti vanno fatti solamente nell'HAL senza toccare il codice del programma stesso; inoltre \u00e8 relativamente facile aggiungere, all'occorrenza, una sezione all'HAL per gestire un dispositivo che non era stato inizialmente previsto.\nI moderni sistemi operativi sono dotati di uno o pi\u00f9 livelli di HAL. La HAL viene utilizzata normalmente per separare i programmi dai sistemi di comunicazione. Quindi i programmi non accedono mai alla memoria della scheda grafica quando devono modificare l'immagine mostrata sullo schermo. I programmi comunicano al sistema operativo le operazioni da compiere e il sistema operativo provvede a effettuare le modifiche necessarie. Questo consente di modificare l'hardware preposto alla visualizzazione senza dover modificare tutti i programmi. Basta modificare lo strato che accede all'hardware, questo comunemente viene chiamato driver. \nLa HAL pu\u00f2 essere utilizzata per emulare componenti non presenti nel sistema operativo o nell'hardware. Per esempio le moderne schede grafiche non gestiscono nativamente le modalit\u00e0 CGA, EGA o VGA. Queste modalit\u00e0 vengono emulate dall'HAL che provvede a tradurre le istruzioni che gestiscono queste modalit\u00e0 in comandi comprensibili dalla scheda grafica. L'emulazione utilizzando una HAL viene utilizzata in molti sistemi per consentire la retro compatibilit\u00e0 con applicazioni arcaiche."}
{"id": "23031", "revid": "124692964", "url": "https://it.wikipedia.org/wiki?curid=23031", "title": "Nuovi Paesi Bassi", "text": "I Nuovi Paesi Bassi, comunemente indicati anche come Nuova Olanda (in olandese \"Nieuw Nederland\", in latino: \"Nova Belgica\", \"Novum Belgium\") furono un territorio posto sulla costa orientale del Nord America e reclamato dalle Province Unite nel XVII secolo. I Nuovi Paesi Bassi erano parte della colonizzazione olandese delle Americhe.\nDescrizione.\nLa costa era stata esplorata nel 1524 da Giovanni da Verrazzano, la cui spedizione era stata finanziata dai cittadini di Lione, sotto gli auspici di re Francesco I. Nonostante ci\u00f2, l'area venne sostanzialmente ignorata dagli europei per un lungo periodo a seguire.\nNel 1609, Henry Hudson salp\u00f2 per un viaggio di esplorazione commissionato dalla Compagnia olandese delle Indie orientali, sulla nave \"Halve Maen\" (Mezza Luna), per trovare un Passaggio a nord-ovest verso l'Asia orientale. Comunque egli trov\u00f2 la sua rotta prevista, a nord della Norvegia, bloccata dal ghiaccio e gir\u00f2 verso ovest, esplorando la costa del Nordamerica e risalendo il fiume Hudson fino alla futura Albany.\nHudson si impegn\u00f2 in piccoli baratti con gli indiani Lenape e Mohicani che incontr\u00f2 in quella zona, scambiando perline e oggetti in metallo con pellicce di castoro. All'epoca, il commercio delle pellicce, principalmente dalle regioni del Mar Baltico e della Russia, era molto remunerativo in Europa. Nel 1610, la prospettiva di sfruttare questa nuova risorsa spron\u00f2 un gruppo di \"particuliere kooplieden\" (mercanti privati) a inviare un'ulteriore spedizione per esplorare il fiume Hudson. Un turbine di viaggi commerciali verso la regione segu\u00ec negli anni successivi sotto il comando di capitani come Henrick Chistiaensen, Adriaen Block, e Cornelius Jacobsen May, da cui prende il nome Capo May.\nNel 1613 Block part\u00ec per il suo quarto viaggio in quello che oggi viene chiamato fiume Hudson, a bordo della nave \"Tyger\". Mentre era ancorato sull'Hudson nella parte bassa di Manhattan, un incendio distrusse la nave, costringendo lui e i suoi uomini a passare l'inverno a Manhattan. Durante l'inverno, questi, con l'aiuto dei Lenape, costruirono una nuova nave, la \"Onrust\" (\"Irrequieta\"), sulla quale esplorarono l'East River e il Long Island Sound nella primavera del 1614. Ritornando in Europa, si lasciarono indietro Jan Rodrigues, un mulatto di San Domingo, per organizzare il commercio con gli indiani fino all'arrivo della spedizione successiva.\nLa mappa di Block, del suo viaggio del 1613-1614, fu la prima ad usare il nome \"Nuovi Paesi Bassi\", che applic\u00f2 al territorio tra la Nuova Francia e la Virginia Inglese. Fu anche il primo a disegnare Long Island come un'isola.\nLa Repubblica delle Sette Province Unite reclam\u00f2 l'area compresa tra i 40 e i 45 gradi nord, e diverse compagnie commerciali di Amsterdam fondarono postazioni commerciali in competizione per i traffici con gli abitanti nativi. Fort Nassau venne fondata nel 1614 vicino alla futura Albany e venne abbandonato nel 1618. Nel 1621 la Compagnia olandese delle Indie occidentali venne formata con un monopolio sul commercio, e nel 1624 costru\u00ec Fort Orange sul luogo dove oggi sorge Albany.\nLa colonizzazione inizi\u00f2 nel 1626, quando 30 famiglie olandesi e valloni si insediarono sull'isola di Manhattan e nell'area del fiume Delaware. Il primo acquisto di terra dai nativi fu proprio Manhattan, comprata da Peter Minuit. La politica olandese era quella di richiedere l'acquisto formale di tutte le terre che colonizzavano, anche se il principio della propriet\u00e0 della terra non era qualcosa che gli abitanti preesistenti riconoscessero, il che provoc\u00f2 delle incomprensioni. Ad esempio, la gente da cui Minuit \"compr\u00f2\" Manhattan non viveva sull'isola, e probabilmente questa gli vendette una quota dei diritti di caccia.\nNel 1664 una flotta britannica entr\u00f2 nel porto e cattur\u00f2 la colonia. I britannici incontrarono una resistenza minima, forse a causa dell'impopolarit\u00e0 del governatore coloniale, Peter Stuyvesant. La sua impopolarit\u00e0 verso i residenti era in parte dovuta al fatto che cerc\u00f2 di restringere la libert\u00e0 religiosa: la protesta di Flushing del 1660 obiett\u00f2 alla messa al bando dei Quaccheri come a una violazione dei residenti in quanto cristiani e cittadini olandesi.\nDopo la seconda e la Terza guerra anglo-olandese, in cui gli insediamenti cambiarono di mano alcune volte, questi vennero infine ceduti all'Inghilterra come previsto dal Trattato di Westminster del 10 novembre 1674."}
{"id": "23032", "revid": "2043126", "url": "https://it.wikipedia.org/wiki?curid=23032", "title": "Santo Domingo (disambigua)", "text": ""}
{"id": "23034", "revid": "159980", "url": "https://it.wikipedia.org/wiki?curid=23034", "title": "Gabbiani", "text": ""}
{"id": "23035", "revid": "124999524", "url": "https://it.wikipedia.org/wiki?curid=23035", "title": "Laridae", "text": "Gabbiani, sterne e becchi a cesoia (Laridae ) formano una famiglia di uccelli marini\ndell'ordine dei Caradriiformi. Pur essendo uccelli di mare, diverse colonie vivono su grandi laghi, come il lago di Garda, o si cibano nell'entroterra.\nTassonomia.\nLa tassonomia dei Laridi \u00e8 stata rivista di recente. Fino a poco tempo fa sterne e becchi a cesoia erano classificati in famiglie separate (Sternidae e Rynchopidae, rispettivamente), ma a seguito di studi filogenetici queste famiglie sono riconfluite nei Laridi. Attualmente la famiglia viene suddivisa in due sottofamiglie: Sterninae, ovvero le sterne propriamente dette, e Larinae, ovvero i gabbiani. Alcune specie sono considerate Laridi basali e non hanno ancora una sistemazione certa. La famiglia comprende i seguenti generi:\nLaridae basali:\nSottofamiglia Larinae:\nSottofamiglia Sterninae:\nEvoluzione.\nI pi\u00f9 antichi fossili appartenenti alla famiglia Laridae risalgono all'oligocene inferiore, risalendo ad un periodo compreso tra i 33 e i 30 milioni di anni fa. Un gabbiano fossile del tardo miocene \u00e8 stato ritrovato nella Contea di Cherry, Nebraska, USA, ed \u00e8 stato inserito nel genere preistorico \"Gaviota\", mentre tutti gli altri fossili sono provvisoriamente assegnati al moderno genere Larus. Il \"\"Larus\" elegans\" e il \"\"Larus\" totanoides\" del sud-est della Francia, risalenti al Chattiano, sono stati separati nella famiglia dei \"Laricola\"."}
{"id": "23041", "revid": "2207", "url": "https://it.wikipedia.org/wiki?curid=23041", "title": "Commercio Equo-Solidale", "text": ""}
{"id": "23042", "revid": "648716", "url": "https://it.wikipedia.org/wiki?curid=23042", "title": "Ross 154", "text": "Ross 154 \u00e8 una stella della costellazione del Sagittario. Posta a una distanza di poco meno di 10 anni luce dalla Terra, \u00e8 il settimo sistema stellare pi\u00f9 vicino al Sole. Si tratta di un debole nana rossa di magnitudine 10,5 non visibile quindi ad occhio nudo.\nBasandosi sulla velocit\u00e0 relativa rispetto al Sole, \u00e8 stato calcolato che la stella avr\u00e0 il suo massimo avvicinamento al sistema solare tra circa anni, quando si trover\u00e0 a 6,39 anni luce di distanza dalla Terra.\nOsservazione.\nSi trova nella parte est della costellazione del Sagittario, a nord di e , in prossimit\u00e0 dell'eclittica. Data la sua magnitudine Ross 154 \u00e8 troppo debole per essere osservata ad occhio nudo, ed \u00e8 necessario almeno un telescopio da 6,5\u00a0cm di apertura per la sua individuazione.\nStoria delle osservazioni.\nFu scoperta nel 1925 da Frank Elmore Ross che la catalog\u00f2 nel suo quarto elenco delle nuove stelle variabili. Nel 1926, dopo aver confrontato la sua posizione con lastre fotografiche prese in precedenza dal collega astronomo statunitense E. E. Barnard. L'anno seguente Ross la aggiunse al suo secondo elenco di stelle che mostrano un moto proprio misurabile. Una parallasse di 0,362 \u00b1 0,006 secondi d'arco venne misurata nel 1937 da Walter O'Connell usando lastre fotografiche del telescopio Yale a Johannesburg, in Sudafrica. In quel momento la stella si trovava al sesto posto delle allora stelle vicine note.\nCaratteristiche fisiche.\nQuesta nana rossa, di tipo spettrale M3.5 Ve, ha circa il 16% della massa solare, il 18% del suo raggio e lo 0,4% della sua luminosit\u00e0. Come molte altre nane rosse mostra una variabilit\u00e0 di tipo UV Ceti o a \"brillamento\", con un periodo medio tra un flare e un altro di circa 2 giorni. Il primo brillamento registrato \u00e8 avvenuto nel 1951 in Australia, quando si registr\u00f2 un aumento di 0,4 magnitudini. La stella \u00e8 anche stata osservata ai raggi X; in particolare tramite un'osservazione con Chandra durante un flare la stella ha emesso in questa banda dello spettro un'energia pari a . Oltre che stella a flare Ross 154 \u00e8 anche una variabile BY Draconis, con variazioni di 0,03 magnitudini nell'arco di 2,87 giorni. La stella ha una metallicit\u00e0 piuttosto bassa, il 56% del Sole, mentre la sua velocit\u00e0 di rotazione \u00e8 moderatamente elevata, pari a , il che fa supporre che sia una stella piuttosto giovane, con un'et\u00e0 inferiore al miliardo di anni.\nRicerche sull'esistenza di pianeti gioviani attorno a Ross 154 non hanno prodotto risultati, tuttavia gli astronomi non scartano l'ipotesi di scoperte future di compagni sub-stellari in orbita attorno alla stella.\nLa stella pi\u00f9 vicina a Ross 154 \u00e8 la stella di Barnard che si trova a di distanza; a si trova AX Microscopii, e dopo un'altra debole nana rossa, a Alfa Centauri. Il Sole \u00e8 la dodicesima stella pi\u00f9 vicina a Ross 154, situata poco pi\u00f9 lontana di Epsilon Indi e 70 Ophiuchi. Come per la maggior parte delle nane rosse di questo tipo, Ross 154 non \u00e8 una candidata ideale per ospitare pianeti adatti a forme di vita cos\u00ec come noi le conosciamo; la zona abitabile sarebbe posta molto vicina alla stella, ed un eventuale pianeta sarebbe probabilmente in rotazione sincrona; inoltre, i brillamenti tipici di questo tipo di stelle sarebbero letali per eventuali forme di vita.\nRoss 154 nella fantascienza.\nNel videogioco (1993) e seguiti, di David Braben, Ross 154 \u00e8 il principale punto di partenza per il giocatore. Si tratta di un sistema stellare di tre pianeti. Il secondo pianeta, Aster, \u00e8 un gigante gassoso simile a Urano; la sua prima luna, Merlin, \u00e8 un mondo abitabile con un clima di tipo artico ed ospita una piccola colonia della Federazione galattica. L'economia del sistema si basa sul turismo e sulla pesca."}
{"id": "23043", "revid": "2108263", "url": "https://it.wikipedia.org/wiki?curid=23043", "title": "Saint-Domingue", "text": "Saint-Domingue fu colonia francese dal 1697 al 1804. Oggi \u00e8 lo Stato indipendente di Haiti.\n\"Saint-Domingue\" \u00e8 la forma francese del nome dell'isola di Hispaniola o \"Espanol\" o Santo Domingo. La Spagna dal 1503 (anno dell'eliminazione dell'ultima resistenza taino-arawak) alla met\u00e0 del Diciassettesimo secolo ebbe il controllo assoluto dell'isola.\nDalla scoperta di Colombo alla provincia spagnola.\nL'isola Hispaniola, Caraibi, con le isole pi\u00f9 piccole circostanti, tra cui la Tortuga, \u00e8 divisa in due parti. Haiti ne occupa il terzo occidentale; il resto appartiene alla Repubblica Dominicana, la Santo Domingo dell'immaginario paradisiaco collettivo. L\u00e0 si sono alternati colonizzatori europei e, seppure in forma diversa, americani. Le radici africane della popolazione sono rimaste, nello scorrere del tempo e degli eventi, sempre ben salde; hanno per\u00f2 assorbito ed elaborato influenze animiste e cristiane con le quali il vud\u00f9 si \u00e8 mischiato, sintetizzando la cultura con pi\u00f9 carattere spirituale tra quelle degli altri paesi caraibici.\nDopo essere stata il pi\u00f9 ricco possedimento francese nel XVIII secolo, \u00e8 ora il paese pi\u00f9 povero dell'America Latina, con fortissime diseguaglianze sociali al suo interno, sempre pi\u00f9 vincolato agli aiuti esteri per la mancanza di un reale processo di sviluppo. \n\u00abLa Hispaniola \u00e8 una meraviglia: le catene di monti, le montagne, i terreni coltivabili, le campagne e le terre cos\u00ec belle ed ampie [\u2026]. I porti del mare di qui sono incredibili se non si vedono e i fiumi sono molto grandi, buone le acque e la maggior parte di essi porta oro [\u2026] ci sono molte spezie e grandi miniere d'oro e di altri metalli\u00bb. Con queste parole Colombo, di fronte alla corte di Madrid, descrisse la sua recente scoperta: Hispaniola, l'attuale Haiti e Repubblica Dominicana. Egli era convinto di aver raggiunto l'Asia e di parlare di un'isola al largo delle coste cinesi. Uno dei legni con cui aveva attraversato l'Atlantico, la Santa Mar\u00eca, si era andato a incagliare vicino alla costa settentrionale di quest'isola e proprio col materiale di recupero dalla demolizione della nave, Colombo fece costruire il primo forte europeo nelle Americhe. Lo chiam\u00f2 \"Navidad\" e vi lasci\u00f2 trentanove uomini dell'equipaggio col compito di scovare eventuali ricchezze, mentre egli sarebbe rientrato in Europa per annunciare la grande scoperta. L'isola che aveva trovato era abitata da gruppi amerindi (arawak, ciboney, taino, caribi) per un totale stimato in circa 60\u00a0000 individui.\nI primi colonizzatori spagnoli che vennero dopo il Navigatore, introdussero lo sfruttamento delle risorse minerarie del territorio, apparse immediatamente rilevanti. Utilizzarono per questo scopo, con sistemi di tipo schiavista, i soli individui maschi adulti tra gli indigeni. In seguito anche le donne e i bambini furono asserviti, questa volta per il lavoro nelle aree coltivabili. Portavano con s\u00e9 nell'isola anche malattie per le quali gli indigeni non avevano anticorpi. In pochi decenni questi fattori, aggiunti alla pratica della separazione degli uomini dalle donne, portarono alla scomparsa pressoch\u00e9 totale della popolazione originaria. La maggior parte dei pochi sopravvissuti s'integr\u00f2 con i colonizzatori e cos\u00ec in pochi anni scomparvero completamente trib\u00f9 antichissime.\nLa tratta degli africani ebbe inizio nel 1503, anche se le prime navi ne portarono sull'isola solo un centinaio. Fin dal primo decennio del XVI secolo, il numero degli schiavi era aumentato in modo significativo, tanto da essere sufficiente per le necessit\u00e0 dei lavori in miniera dell'odierna area di Cap-Ha\u00eftien, che fu la prima a essere sfruttata, rendendo un grande profitto ai colonizzatori. Gi\u00e0 nella met\u00e0 del XVI secolo, le risorse minerarie incominciarono a esaurirsi. Siccome sull'isola continuavano a sbarcare quattromila deportati africani ogni anno, Haiti vantava il maggior numero di schiavi dell'area caraibica.\nCon l'esaurirsi anche dell'oro, questa mano d'opera fu utilizzata per un lavoro alternativo. Infatti, i colonizzatori, prendendo atto della ricchezza del suolo haitiano, trasformarono tutto il territorio delle pianure in piantagioni di canna da zucchero. Gli schiavi dovevano eseguire tutto il lavoro pesante, sotto il controllo degli spagnoli. Questi uomini erano riuniti in piccoli villaggi intorno ai campi di canna da zucchero, simili agli odierni Batey nella Repubblica Dominicana. L'attivit\u00e0 nelle piantagioni era assai dura, tanto che molti schiavi ne rimanevano letteralmente uccisi in breve tempo, mentre i sopravvissuti riuscivano a operare al massimo per 10 anni. Nonostante ci\u00f2, alla Spagna rimaneva pur sempre un numero molto elevato di schiavi, tanto da rendere l'isola la pi\u00f9 prospera di tutte le Americhe.\nDa provincia spagnola a provincia francese.\nSaint-Domingue non esportava soltanto canna da zucchero, bens\u00ec anche caff\u00e8, cacao, spezie varie e altri prodotti che cominciavano a essere richiesti dagli europei. Dunque, l'economia dell'isola era particolarmente redditizia, tanto da diventare molto ambita da parte delle altre potenze coloniali europee, in particolar modo dai francesi. Questi s'insediarono nella vicina isola Tortuga, a nord-ovest, nel 1630. Fu l'inizio; da qui si mossero per procedere verso una vera e propria occupazione della parte occidentale dell'isola, precisamente di quel terzo che divenne in seguito Haiti.\nDopo essersi espansi con lotte e sotterfugi all'interno di Saint-Domingue, i francesi ottennero ufficialmente dal Trattato di Rijswijk nel 1697, il terzo occidentale dell'isola.\nAppena i francesi presero possesso dell'odierna Haiti, ne incominciarono uno sfruttamento economico massiccio, introducendo schiavi ogni anno. Montagne e pianure si ricoprirono ben presto di piantagioni, i cui prodotti alimentarono il commercio con la madrepatria. Le principali coltivazioni erano: zucchero, caff\u00e8, cuoio, indaco, ratafi\u00e0, sciroppo e legname. Lo zucchero di canna divenne il principale prodotto d'esportazione della regione, trasformandola nel pi\u00f9 importante possedimento francese del XVII secolo. Un commercio talmente florido che a fine Settecento procurava alla Francia il 70 per cento della ricchezza ch'essa traeva dalle colonie americane; alimentava pi\u00f9 di un terzo del suo commercio con l'estero; forniva tre quarti della produzione mondiale di zucchero; costituiva, direttamente o indirettamente, la fonte del reddito di un francese su otto. Un secolo dopo gli schiavi africani erano , i mulatti e i \"colored\" liberi erano , mentre i proprietari terrieri europei erano solo .\nNon ci volle molto per definire Saint-Domingue, l'odiena Haiti, \"La perla delle Antille\", tanto per le sue risorse economiche quanto per le sue bellezze naturali. Una perla che andava per\u00f2 dimostrandosi sempre pi\u00f9 misteriosa, generando una complessa cultura nella quale si amalgamavano le suggestioni del vud\u00f9, portate dall'Africa, con quelle originarie sciamaniche e con elementi cristiani. Dietro questo si andava formando un complicato e ambiguo entroterra sociale radicato su una forte discriminazione razziale ed economica fra i tre gruppi sociali ormai presenti sull'isola: bianchi, mulatti e schiavi. A tutto questo incominci\u00f2 ad aggiungersi il crescente desiderio di libert\u00e0 e d'indipendenza dalla madrepatria da parte di una larga fascia della popolazione di colore.\nPrimo stato nero indipendente al mondo.\nUna serie di eventi e fattori di portata internazionale, tra cui lo sviluppo illuminista, il diffondersi dello spirito che animava la Rivoluzione francese e delle nuove idee rivolte a un pensiero di bene per l'umanit\u00e0, fecero vacillare definitivamente il gi\u00e0 precario equilibrio sociale dell'isola. Il 23 agosto 1791 un gran numero di schiavi dell'isola di Saint Domingue, acceso dalle ingiustizie subite per anni e sostenuto dalla fede negli dei vud\u00f9, diede principio a un'insurrezione che si sarebbe trasformata in una vera e propria rivoluzione su scala nazionale.\nInizialmente si tratt\u00f2 del solo scontro tra la popolazione mulatta e la minoranza di coloni bianchi. Poi divent\u00f2 una rivolta generale, che fu guidata dall'ex schiavo Toussaint Louverture e che dur\u00f2 dodici anni, dal 1791 al 1803. Questi promise libert\u00e0 generale per tutti. Riun\u00ec gli schiavi ribelli (\"marrons\" e \"quilombos\") dell'isola di Saint Domingue e li trasform\u00f2 in un esercito disciplinato. Riusc\u00ec a ottenere dalla Convenzione nazionale francese l'abolizione della schiavit\u00f9 nel 1794. A seguito di quest'ultimo evento, venne a crearsi un periodo transitorio di rappacificazione e l'esercito rivoluzionario si un\u00ec a quello coloniale, con Louverture quale generale. La nuova armata sconfisse i tentativi d'invasione da parte dei britannici e degli spagnoli. Tuttavia, come conseguenza di una spedizione ordinata dall'Imperatore Napoleone Bonaparte, l'insurrezione riprese vigore, divenendo generale e Toussaint Louverture riusc\u00ec a portare il paese verso l'indipendenza. Non gli fu concesso per\u00f2 di vederla e di goderla, poich\u00e9 fu catturato e deportato in Francia, dove mor\u00ec nel 1803.\nDal 1\u00ba gennaio 1804 Haiti divenne il secondo stato indipendente dell'America e il primo stato nero al mondo, cio\u00e8 dal giorno della proclamazione dell'indipendenza da parte di Jean Jacques Dessalines.\nL'occupazione americana.\nL'aria di festa per l'indipendenza dur\u00f2 poco; il giovane stato si ritrov\u00f2 presto in una situazione internazionale ed economica molto sfavorevole. Infatti, subito dopo la dichiarazione d'indipendenza, Haiti dovette fronteggiare sotto il profilo estero un atteggiamento ostile, arrivando a essere identificata come \"un'ombra scura\" e una minaccia per molte nazioni, prima tra tutte gli Stati Uniti.\nI presidenti americani che assistettero agli eventi che accaddero nell'isola di Saint Domingue \u2013 George Washington (1789-1797), John Adams (1797-1801) e Thomas Jefferson (1801-1809) \u2013 oscillarono tra una poco celata ambiguit\u00e0 di pensiero e di azione e un'aperta ostilit\u00e0. Infatti, il popolo statunitense si trov\u00f2 letteralmente travolto dall'eco dell'inaspettata rivoluzione antischiavista, giunto in un paese autoproclamatosi paladino della libert\u00e0, ma ancora completamente dipendente dal ben radicato sistema schiavista.\nQuegli stessi eventi furono, al contempo, oggetto di grande preoccupazione tra i proprietari terrieri del Sud degli Stati Uniti, che temevano che la Rivoluzione Haitiana si replicasse tra gli schiavi delle loro piantagioni e che potesse essere fonte d'ispirazione sia per gli antischiavisti del Nord del paese sia per le migliaia di afroamericani ancora in catene. Saint Domingue venne, quindi, a incarnare una minaccia per la quiete occidentale, che si basava sull'equilibrio\u00a0\u2013 seppure precario\u00a0\u2013 della sottomissione dell'etnia nera a quella bianca. Infatti, la rivolta degli schiavi africani rischi\u00f2 pi\u00f9 volte di espandersi nel continente americano. Gli afroamericani vennero fattivamente influenzati dagli esiti della rivoluzione, tanto da autoconvincersi che l'unico modo possibile per arrivare all'abolizione della schiavit\u00f9 fosse di organizzarsi in massa contro i padroni schiavisti e di lottare proprio com'era accaduto nell'isola caraibica\nOrmai Haiti era considerata dagli Stati Uniti una concreta congiura rivoluzionaria, in grado di rovesciare il potere bianco anche presso di loro; per questo fu osteggiata in ogni modo. La prima mossa da parte del Governo degli Stati Uniti fu l'embargo politico ed economico verso l'isola, nella speranza che, sbarrando quei confini, potesse essere tenuta lontana anche la minaccia ideologica. A questa sanzione si somm\u00f2 presto una legislazione severa mirante a una maggiore sottomissione degli schiavi afroamericani. Tutto ci\u00f2 non ferm\u00f2 i numerosissimi emigrati haitiani che giunsero sulle coste statunitensi all'indomani della rivoluzione e che diedero inizio al rapporto stretto e indissolubile nel tempo tra le due nazioni, contribuendo successivamente in modo decisivo alla formazione di una cultura tipicamente creola in alcuni degli stati del Sud. Il dibattito sulla questione della schiavit\u00f9 si fece pi\u00f9 acceso tra il Sud e il Nord degli Stati Uniti, portando infine al conflitto civile americano, considerato da molti storici la conseguenza indiretta delle ideologie antischiaviste haitiane. In un certo senso, la guerra di secessione americana potrebbe essere considerata la continuazione della Rivoluzione haitiana.\nAll'indomani della rivoluzione, sotto l'aspetto sociale, politico ed economico, la situazione dell'isola caraibica era disastrosa. Quella che era stata la colonia pi\u00f9 ricca delle Americhe si trovava in uno stato di rovina. Infatti, incendi e atti vandalici avevano devastato l'isola, la sua economia e soprattutto la sua popolazione. Gli haitiani erano liberi, ma non possedevano pi\u00f9 nulla. Con la promulgazione della Costituzione, veniva vietato qualsiasi acquisto di propriet\u00e0 da parte degli stranieri. I coloni francesi furono costretti a lasciare l'isola per salvarsi dall'ira degli schiavi liberi e tutti i terreni che erano stati di loro propriet\u00e0 vennero suddivisi in piccoli appezzamenti e distribuiti alla popolazione. Questi appezzamenti risultarono solo di sussistenza per le famiglie, non avendo dimensioni tali da renderli utilizzabili per una coltivazione intensiva che potesse rappresentare anche una possibile fonte di esportazione di merci locali. Questo significava il blocco della crescita di una produzione che potesse mantenere in piedi l'ormai debole economia haitiana.\nCrisi economica.\nFu l'inizio della lunga crisi economica e di quello stato \"vegetativo\" in cui la prima Repubblica nera al mondo si trovava ancora al momento del terremoto del gennaio 2010. La Francia riconobbe l'indipendenza di Haiti solo nel 1824, ma unicamente a fronte di un forte indennizzo finanziario. Questo rese ancora pi\u00f9 difficile la gi\u00e0 grave situazione economica del paese. Nonostante ci\u00f2, l'esercito risultava forte e ben organizzato. Secondo il pensiero dominante nella popolazione haitiana, l'isola di Saint Domingue doveva tornare a essere unita: cos\u00ec dal 1822 e fino al 1844, le truppe haitiane occuparono anche la parte orientale dell'isola, l'odierna Repubblica Dominicana. Come conseguenza derivarono gli scontri ideologici e le tensioni ancora presenti oggi tra i due stati. D'altronde, ormai vi era una divisione culturale evidente: la parte orientale dell'isola era formata da persone di prevalente formazione e lingua spagnola, mentre la parte occidentale era di cultura e lingua creola - francese.\nDal ritiro dalla parte orientale dell'isola e fino agli inizi del XX secolo, si susseguirono in Haiti brigantaggi, insurrezioni, scontri, colpi di stato militari con presidenti uccisi o esiliati. Per questo motivo tale periodo fu chiamato da molti storici \"il tempo delle baionette\", essendo state le armi l'unico mezzo per la conquista del potere."}
{"id": "23046", "revid": "1543377", "url": "https://it.wikipedia.org/wiki?curid=23046", "title": "Kiki - Consegne a domicilio", "text": " \u00e8 un film d'animazione del 1989 diretto da Hayao Miyazaki.\nLa pellicola, sceneggiata dallo stesso Miyazaki che ne ha anche curato la produzione con lo Studio Ghibli, \u00e8 stata distribuita in Giappone dalla Toei.\nTratto dall'omonimo romanzo di Eiko Kadono del 1985, pubblicato in Italia nel 2002 da Kappa Edizioni, il film parla di Kiki, una strega di tredici anni che, seguendo la tradizione, lascia la casa della famiglia, assieme al proprio gatto Jiji, per trovare una citt\u00e0 dove stabilirsi.\nTrama.\nKiki \u00e8 una giovane strega che come da tradizione, compiuti i 13 anni parte da casa sulla sua scopa in compagnia soltanto di Jiji, il suo gatto nero, per l'anno di noviziato da svolgere in un'altra citt\u00e0. Dopo aver superato una tempesta ed aver incontrato un'altra giovane strega ormai al termine del suo tirocinio, Kiki raggiunge una caratteristica cittadina di mare, meta prefissata nell'immaginario della ragazzina fin dalla sua partenza.\nLe prime esperienze in citt\u00e0, per lei, che dopotutto \u00e8 una ragazza di campagna, non sono per\u00f2 positive e Kiki, scossa dall'accoglienza piuttosto fredda e deludente del luogo, si rende conto che forse aveva fin troppo idealizzato quell'avventura tanto attesa da piccola e che probabilmente quella citt\u00e0 non era il posto giusto in cui fermarsi. Fortunatamente si imbatte nella gentile Osono, una giovane fornaia che in cambio di un aiuto nel suo negozio le offre un alloggio in cui abitare. Kiki pu\u00f2 finalmente mettere a frutto l'unica arte magica che possiede, quella di saper volare sulla scopa, e apre una piccola attivit\u00e0 di consegne volanti di pacchi.\nKiki comincia quindi ad inserirsi nel tessuto della cittadina e impara lentamente a distinguere il lato buono che in fondo c'\u00e8 in tutte le persone. Durante questa sua lenta maturazione, Kiki \u00e8 talvolta euforica e talvolta depressa con repentini sbalzi di umore, e ne fa le spese il povero Tombo, un ragazzo di citt\u00e0 affascinato dal volo, suo coetaneo e suo primo vero amico, che non sempre riesce a capire il carattere difficile della ragazza.\nUn giorno per\u00f2 accade un evento apparentemente inspiegabile: la capacit\u00e0 di volare, che Kiki possedeva fin da bambina, sembra svanita. Kiki \u00e8 disperata e solo allora comincia a rendersi conto di cosa veramente rappresenti l'anno di noviziato: riuscire a trasformare le proprie attitudini e il proprio talento di bambina nell'attivit\u00e0 da svolgere da adulti. Qualora avesse fallito, lei non avrebbe avuto pi\u00f9 alcun valore. Con l'aiuto di Ursula, una sua amica pittrice conosciuta durante una consegna, capisce per\u00f2 che la perdita dell'ispirazione o la paura di non essere in grado di svolgere il proprio compito \u00e8 una cosa naturale e che solo riuscendo a superare questi momenti di sconforto si pu\u00f2 crescere e maturare.\nImprovvisamente per televisione viene trasmesso un servizio in diretta: un dirigibile ancorato presso la cittadina ha rotto gli ormeggi a causa del forte vento ed \u00e8 in balia della tempesta. Kiki si rende conto che il suo amico Tombo era salito proprio su quel dirigibile e ora era rimasto aggrappato ad una fune fuoribordo. Mentre il dirigibile viaggia senza controllo sui tetti della citt\u00e0, Kiki riesce a superare il blocco psicologico che non le permetteva pi\u00f9 di volare e a cavallo di uno spazzolone finalmente si libra nell'aria per salvare il suo amico. Dopo il salvataggio, Kiki riacquista la fiducia in se stessa, riprende a fare le consegne a domicilio e scrive una lettera ai suoi genitori, informandoli che lei e Jiji sono felici.\nPersonaggi.\nLa protagonista della storia. \u00c8 una piccola strega che a 13 anni parte per il tradizionale anno di noviziato delle streghe, durante il quale vivr\u00e0 in una citt\u00e0 lontana da casa, facendo affidamento soltanto sulle sue capacit\u00e0 e tentando di trasformare i giochi e le passioni di bambina nella professione che dovr\u00e0 svolgere da adulta.\nIl gatto nero parlante di Kiki (ma solo lei riesce a capirlo) e il suo miglior amico. A volte irriverente e sarcastico, aiuta la ragazzina nella citt\u00e0 finch\u00e9 non si innamora di una gattina bianca.\nUn ragazzo di citt\u00e0 che si affeziona a Kiki, nonostante lei inizialmente dimostri avversione nei suoi confronti. Il volo \u00e8 il suo sogno, ma a causa di ci\u00f2 vivr\u00e0 una brutta avventura e verr\u00e0 salvato da Kiki.\nUna giovane donna molto amichevole che gestisce una panetteria. Offre a Kiki un luogo in cui stare, un lavoro e l'affetto materno che la ragazzina lontana da casa non aveva pi\u00f9.\nUna giovane pittrice che durante l'estate vive in una casetta nel bosco vicino alla citt\u00e0. Diventa una grande amica di Kiki e rappresenta in fondo la personalit\u00e0 di Kiki da adulta: anche lei da piccola aveva una passione (la pittura, nel suo caso) che ha tentato di trasformare nella sua attivit\u00e0 di adulta, andando incontro come Kiki alle crisi dovute alla crescita e alla difficolt\u00e0 di fare evolvere le attitudini ed i sogni di bambina nell'attivit\u00e0 della propria vita. Per ribadire il concetto della \"doppia personalit\u00e0\", nell'edizione giapponese (e nelle due edizioni italiane) Kiki ed Ursula condividono la medesima doppiatrice.\nProduzione.\nOsservando il comportamento delle ragazze con i poteri magici protagoniste delle numerose serie televisive giapponesi, Hayao Miyazaki ha notato che \u00abla stregoneria \u00e8 sempre l'unico mezzo per soddisfare i sogni di queste giovani, che diventano ogni volta degli idoli senza alcuna difficolt\u00e0.\u00bb Perci\u00f2, per contrasto, egli ha dato vita a Kiki, una streghetta che non pu\u00f2 usare le sue doti soprannaturali per levarsi dagli impicci e coronare ogni sua ambizione.\nInizialmente Eiko Kadono, l'autrice del romanzo, non fu molto contenta del modo in cui la protagonista era stata rappresentata. Inoltre le irritavano molto i vari cambiamenti attuati dal regista alla sua storia, ma col tempo ne rimase abbastanza soddisfatta. Nel romanzo la ragazzina supera molte prove basate sul \"suo buon cuore\" riuscendo di conseguenza ad espandere la sua cerchia di amici e affronta senza particolari traumi o crisi gli eventi episodicamente organizzati della sua vita nella nuova citt\u00e0.\nNell'anime invece, al fine di illustrare pi\u00f9 chiaramente il tema della lotta per l'indipendenza e la crescita, in particolare contro le coetanee, Kiki deve vincere sfide ben pi\u00f9 ardue (come la perdita della capacit\u00e0 di volare sulla scopa, che nel libro viene liquidata come un disguido da niente che viene in breve tempo risolto senza fatica) e a cercare di non essere schiacciata dalla solitudine che la opprime. Miyazaki disse che l'atto in cui Kiki decide di doversi trasferire in un nuovo posto per dimostrare agli altri di essere vera e propria strega \u00e8 simile a quando egli, per diventare un aspirante disegnatore, dovette andare ad abitare in una grande citt\u00e0 come Tokyo.\nColonna sonora.\nLa colonna sonora venne realizzata da Joe Hisaishi, con Yumi Arai che si occup\u00f2 dell'interpretazione delle canzoni di apertura e di chiusura, ovvero e , ispirate alla musica pop e rock del decennio 1960-1970.\nDistribuzione.\nData di uscita.\nLe date di uscita internazionali sono state:\nEdizioni estere.\nEdizione statunitense.\nLa prima edizione americana venne distribuita da Buena Vista il 1 settembre 1998 in videocassetta \"pan and scan\", mentre il 22 e il 29 settembre dello stesso anno venne distribuita in versione laserdisc e in vhs widescreen. A causa dell'adattamento, il film ha subito profonde modifiche rispetto all'originale. A parte il rifacimento della colonna sonora, sono stati effettuati numerosi adattamenti culturali tramite riscrittura dei dialoghi, tali da rendere il film pi\u00f9 adatto, nell'intenzione dei distributori, ai bambini americani. Ad esempio durante la scena nella quale Osono offre da bere a Kiki, nella versione distribuita dalla Disney non viene offerto caff\u00e8 come nella versione giapponese, bens\u00ec cioccolato caldo, perch\u00e9 venne ritenuto che bere caff\u00e8 fosse inappropriato per una ragazzina di 13 anni.\nAltra scena riadattata \u00e8 stata quella dell'autostop di Ursula e Kiki. Nell'edizione americana le due ragazze sono redarguite dagli automobilisti e viene loro dato un passaggio soltanto da una persona che conosce bene Ursula. Nell'edizione originale e nelle due edizioni italiane nessuno rimarca la negativit\u00e0 di fare l'autostop e alle due ragazze viene dato un passaggio da un automobilista cordiale ma sconosciuto.\nUna chiave di lettura del film \u00e8 fornita dal \"doppio personaggio\" di Ursula e Kiki, che rappresentano l'una la personalit\u00e0 adulta dell'altra. Per ribadire il concetto, nell'edizione giapponese e nelle due edizioni italiane i due personaggi condividono la stessa doppiatrice. Nell'edizione americana non si \u00e8 ritenuto di dover evidenziare quest'idea e ai due personaggi sono state assegnate due doppiatrici distinte: Kirsten Dunst per Kiki e Janeane Garofalo per Ursula.\nNel 2010 venne distribuita una nuova edizione, in cui parte delle battute aggiunte nel primo adattamento e le canzoni di Sydney Forest vennero rimosse.\nEdizione italiana.\n\"Kiki - Consegne a domicilio\" ebbe una prima edizione italiana nel 2002, per la distribuzione home video da parte di Buena Vista International. Il doppiaggio fu realizzato dalla Cast Doppiaggio e diretto da Carlo Valli con Gualtiero Cannarsi ai dialoghi. Mentre il copione si basava sui dialoghi originali giapponesi, la colonna sonora rimase quella dell'edizione statunitense Disney, frutto di un remixaggio di quella internazionale giapponese con sostituzioni o aggiunte di musiche e di effetti sonori. Anche le canzoni \"Volare in alto\" e \"Voglio volare via\" eseguite da Gabriella Scalise sono traduzioni di \"Soaring\" e \"I'm Gonna Fly\" di Sydney Forest, appositamente composte per l'edizione statunitense in sostituzione di quelle originali. Il film fu poi distribuito col nome \"Kiki's Delivery Service \u2013 Kiki, consegne a domicilio\".\nNel 2010 il film \u00e8 stato presentato in versione sottotitolata con un nuovo adattamento all'interno del Festival Internazionale del Film di Roma 2010 col titolo \"Il servizio consegne della strega\" per rendere con maggiore fedelt\u00e0 l'originale.\nIl film \u00e8 stato ridoppiato nel 2013 su commissione della Lucky Red una volta acquisiti i diritti di distribuzione. Il nuovo doppiaggio \u00e8 stato eseguito dalla Technicolor. In esso \u00e8 stata ripristinata interamente la colonna sonora internazionale giapponese; le canzoni italiane sono state quindi sostituite dalle originali e , cantate da Yumi Matsutoya. Nel cast furono riconfermati nei loro ruoli Ilaria Stagni, Gi\u00f2 Gi\u00f2 Rapattoni e Maria Pia Di Meo. Il trailer \u00e8 stato presentato il 15 marzo 2013, mentre la nuova edizione \u00e8 stata proiettata nei cinema italiani dal 24 aprile 2013. Dal 1\u00ba febbraio 2020 questa versione \u00e8 disponibile su Netflix.\nEdizioni home video.\nL'edizione DVD italiana di \"Kiki - Consegne a domicilio\" \u00e8 stata resa disponibile per il noleggio a partire dal 29 luglio 2002, mentre \u00e8 stata pubblicata in commercio dal 13 novembre 2002. I sottotitoli italiani inclusi nel DVD sono una traduzione del doppiaggio inglese, con dialoghi nei momenti di silenzio e incongruenze rispetto al doppiaggio italiano. L'edizione Lucky Red \u00e8 stata distribuita in formato DVD e Blu-ray Disc per il mercato home video il 23 ottobre 2013.\nAccoglienza.\nIncassi.\n\"Kiki \u2013 consegne a domicilio\" esord\u00ec nelle sale giapponesi, su 138 schermi, il 29 luglio 1989. Il film, in 77 giorni di programmazione, incass\u00f2 4.300.000.000 yen con un ricavo di distribuzione di 2.150.000.000 yen, rivelandosi, in Giappone, il film d\u2019animazione di maggior successo del 1989 e il quarto incasso dell\u2019anno, dietro solo a \"Ritorno al futuro - Parte II\", ad \"Indiana Jones e l\u2019ultima crociata\" e a \"Rain Man \u2013 l\u2019uomo della pioggia\". Ad Hong Kong, dove il film rimase in sala per 27 giorni, incass\u00f2 circa 4.040.000 HK$.\nCritica.\nIl film venne accolto positivamente dalla critica giapponese. Mark Schilling di \"The Japan Times\" elogi\u00f2 la capacit\u00e0 della pellicola di trasporre il realismo fisico e psicologico, definendola \u201cuna sorprendente celebrazione in movimento dell\u2019arte dell\u2019animatore.\u201d Animage dedic\u00f2 al film due articoli ed una copertina.\nTematiche ed analisi.\nMolti sono gli aspetti del carattere di Kiki che hanno suscitato l'interesse della maggior parte dei critici cinematografici e scrittori. Quello pi\u00f9 presente in tutto il film d'animazione \u00e8 il radicale passaggio nell'et\u00e0 adulta, che viene messo in relazione alla vita dinamica delle famiglie giapponesi, e tutte le complicazioni che esso comporta. Infatti, pur essendo cresciuta da genitori che farebbero di tutto per renderla felice, la giovane si ritrova comunque triste e abbattuta a causa delle fatidiche domande comuni che si pongono gli adolescenti come lei: come si fa a trovare un lavoro, a farsi accettare dagli altri e ad essere in grado di prendersi cura da solo? Da tali questioni nasce il concetto di vulnerabilit\u00e0, che costituisce uno degli elementi chiave di tutto il film. Il critico Mark Schilling si \u00e8 soffermato soprattutto sulla sequenza che illustra la prima notte che la ragazzina passa lontano da casa: a casa dei fornai, Kiki esce furtivamente dalla sua stanza per andare al bagno ma appena si sporge si accorge del marito di Osono che la osserva e si gonfia i muscoli. Allora si richiude dentro la camera sbattendo la porta e boccheggiando. \u00abLa scena non \u00e8 assolutamente necessaria per far sviluppare la trama e l'umorismo che contiene \u00e8 basso [...] ma... senza parole - ed eloquentemente - esprime la giovinezza di Kiki, la sua vulnerabilit\u00e0 e il suo isolamento.\u00bb\nUn altro tema esaminato nel lungometraggio \u00e8 il divario tra la cultura tradizionale e quella contemporanea, che Kiki riesce a bilanciare in modo eccellente: se da un lato si veste con un classico abito da strega (una lunga veste nera, delle ballerine rosse e un fiocco in testa), vola su una scopa di saggina ed ha come accompagnatore un gatto nero, dall'altro si ritrova a vivere in un mondo pieno zeppo di elementi tipicamente \"moderni\". Un esempio \u00e8 il forno a microonde, visibile nella scena in cui un'anziana cliente di Kiki cuoce una torta di pesce.\nAnche la perdita improvvisa della capacit\u00e0 di volare di Kiki \u00e8 stata oggetto di discussione da parte dei critici, che la considerano come la crisi peggiore e pi\u00f9 profonda che la ragazzina affronta nella storia. Come gi\u00e0 accennato, questa crisi \u00e8 causata dalle insicurezze di Kiki che vengono costantemente alimentate dalla sua tristezza.\nTuttavia, questa \"caduta\" si rivela essere, con l'evoluzione degli eventi, essenziale per il futuro della streghetta, in quanto le impartisce una lezione importantissima, ovvero che la vulnerabilit\u00e0 non arreca soltanto danno ma anzi pu\u00f2 aiutare a comprendere meglio se stessi. L'incapacit\u00e0 di sollevarsi in aria \u00e8 inoltre resa ancor pi\u00f9 forte dal fatto che Kiki non deve affrontare nessun nemico \"reale e tangibile\" (come prevedrebbe il clich\u00e9 narrativo) anche se molti sostengono che questo possa essere in realt\u00e0 il dirigibile. Un altro potere che Kiki perde \u00e8 l'abilit\u00e0 di parlare col gatto Jiji, che purtroppo rimane permanente. Questo perch\u00e9 si compie definitivamente il passaggio verso la maturit\u00e0 e la rottura di tutto ci\u00f2 che rappresenta il passato e la spensierata giovinezza. Ci\u00f2 fa capire inoltre che l'animale sia stato muto per tutto il film e che la sua \"eloquenza\" sia stata in verit\u00e0 solo il frutto dell'immaginazione di Kiki. Questo messaggio traspare di meno nella versione inglese dell'anime, nella quale il gatto ricomincia a parlare sul finale.\nIn relazione alla rappresentazione di Kiki come una strega, alcuni hanno messo a confronto fonti e rappresentazioni sulla stregoneria o sulle streghe di diverse epoche. Il film in s\u00e9 incorpora alcune convenzioni delle fiabe come il gatto nero, la ramazza volante e il vestito nero ma al di fuori di queste somiglianze esterne, sono totalmente assenti gli stereotipi negativi sulle streghe, come il fatto che esse siano seducenti e malvagie o che possano rappresentare una minaccia per la popolazione.\nInfine Kiki \u00e8 stata paragonata ad altri personaggi delle opere di Miyazaki. Con San di \"Princess Mononoke\", sebbene tra lei e Kiki ci siano grandi differenze (poich\u00e9 San \u00e8 motivata da una rabbia animalesca e un forte desiderio di combattere l'intera razza umana), si \u00e8 potuto comunque rilevare la stessa salda volont\u00e0 di controllare le proprie scelte e la propria vita, una tematica che si pu\u00f2 ritrovare anche nei primi lavori del regista, come in Nausica\u00e4 di \"Nausica\u00e4 della Valle del vento\". A confronto con Chihiro de \"La citt\u00e0 incantata\" \u00e8 apparso invece il comune desiderio di indipendenza e individualit\u00e0 che richiede grandi sacrifici, come il doversi separare dai propri genitori. Entrambe coronano quest'ambizione grazie all'aiuto dei loro amici che da un lato spingono Kiki a trasferirsi a Koriko e dall'altro sollecitano Chihiro ad andarsene dalle terme.\nRiconoscimenti.\nNel maggio 1990 venne premiato come migliore film all\u2019Anime Gran Prix, arrivando primo in classifica con 3014 voti."}
{"id": "23047", "revid": "113045887", "url": "https://it.wikipedia.org/wiki?curid=23047", "title": "Stretto di Juan de Fuca", "text": "Lo stretto di Juan de Fuca \u00e8 uno stretto che collega lo stretto di Puget all'Oceano Pacifico. Venne battezzato cos\u00ec nel 1788 dal capitano inglese John Meares della nave \"Felice\" in onore del marinaio greco Juan de Fuca, che sosteneva di aver viaggiato con gli esploratori spagnoli, nel 1592, alla ricerca del leggendario \"Passaggio a nord-ovest\".\nLo \"United States Geological Survey\" definisce lo stretto come un canale. Si estende verso est, dall'Oceano Pacifico, tra l'Isola di Vancouver (Canada), e la penisola Olimpica (stato di Washington), verso lo stretto di Haro, il Canale San Juan, lo stretto di Rosario, e lo stretto di Puget. Il suo confine sul Pacifico \u00e8 formato da una linea che corre tra Capo Flattery e l'Isola Tatoosh nello Stato di Washington, e Carmanah Point (Isola Vancouver), nella Columbia Britannica. Il confine settentrionale segue la costa dell'Isola Vancouver a Gonzales Point, quindi segue una linea continua ad est di Seabird Point (Isola Discovery, Columbia Britannica), Cattle Point (Isole San Juan, Washington), Iceberg Point (Isola Lopez), Point Colville (Isola Lopez), e quindi oltre Rosario Head (Isola Fidalgo). Il confine orientale \u00e8 una linea continua che si estende a sud da Rosario Head lungo l'Isola Whidbey a Point Partridge e a sud di Point Wilson (Penisola di Quimper). Lo Stato di Washington forma il confine sud dello stretto.\nE costituisce parte del confine tra Stati Uniti e Canada. L'esatta individuazione dei confini marini dello stretto sono oggetto di contesa tra lo Stato canadese della Colombia Britannica e gli USA.\nContee degli USA lungo lo Stretto di Juan de Fuca:\nDistretti regionali canadesi lungo lo Stretto di Juan de Fuca:"}
{"id": "23048", "revid": "198326", "url": "https://it.wikipedia.org/wiki?curid=23048", "title": "Stretto di Anian", "text": ""}
{"id": "23049", "revid": "1522738", "url": "https://it.wikipedia.org/wiki?curid=23049", "title": "Unione Sudafricana", "text": "L'Unione Sudafricana fu prima una colonia dell'Impero britannico (dal 1910 al 1931) e poi un \"dominion\" (fino al 1961) costituitosi il 31 maggio 1910 dalla fusione di quattro diverse colonie britanniche:\nStoria.\nL'entit\u00e0 politica, corrispondente all'attuale Sudafrica, fu creata a seguito della seconda guerra boera. Nel 1909 il parlamento britannico aveva promulgato il \"South Africa Act\" che sanciva l'autonomia legislativa, esecutiva e giudiziaria di tale Unione. Nel 1919 la Societ\u00e0 delle Nazioni affid\u00f2 all'Unione Sudafricana l'amministrazione dell'Africa Tedesca del Sud-Ovest.\nA seguito del referendum del 5 ottobre 1960, nel quale i bianchi votarono in favore della repubblica, l'Unione Sudafricana divenne la Repubblica del Sudafrica il 31 maggio 1961 ed usc\u00ec dal Commonwealth a causa della sua politica di apartheid, condannata dagli altri stati aderenti a tale comunit\u00e0. Con l'istituzione della repubblica il nuovo parlamento approv\u00f2 una nuova Costituzione che abrogava il \"South Africa Act\".\nL'Unione rimase sotto la Corona Britannica, rappresentata in Sudafrica da un governatore generale, mentre il potere effettivo era esercitato dal Primo ministro. Louis Botha, in precedenza un generale boero, fu il primo ad essere nominato Primo Ministro dell'Unione, guidando una coalizione che rappresentava i bianchi Afrikaner e le comunit\u00e0 di lingua inglese.\nDescrizione.\nContrariamente al Canada e all'Australia, l'Unione era uno Stato unitario, piuttosto che una vera e propria federazione, in cui ogni parlamento coloniale venne rimpiazzato con consigli provinciali. Esisteva un Parlamento bicamerale, consistente di una \"Camera dell'Assemblea\" e di un \"Senato\", eletti dalla minoranza bianca della nazione.\nA causa di disaccordi su quale dovesse essere la capitale dell'Unione, venne raggiunto un compromesso in base al quale la sede del governo sarebbe stata Pretoria, nel Transvaal, la sede del parlamento sarebbe stata Citt\u00e0 del Capo, nella Provincia del Capo, e l'autorit\u00e0 giudiziaria sarebbe stata a Bloemfontein, nello Stato Libero di Orange. A Pietermaritzburg, la capitale del Natal, venne dato un indennizzo. Questo arrangiamento continua nel ventunesimo secolo, con i ministri del governo, i funzionari civili e i diplomatici che ogni anno si spostano da Pretoria a Citt\u00e0 del Capo, quando il parlamento \u00e8 in seduta."}
{"id": "23050", "revid": "1516566", "url": "https://it.wikipedia.org/wiki?curid=23050", "title": "Pasturana", "text": "Pasturana (\"Pastir\u00e0una\" in piemontese, \"Pastor\u00e0nn-a\" in ligure) \u00e8 un comune italiano di abitanti della provincia di Alessandria, in Piemonte. \u00c8 situato sulle estreme propaggini collinari dell'Appennino ligure.\nStoria.\nPossedimento del monastero di San Salvatore di Pavia dal 969, pass\u00f2 sotto il dominio dei marchesi di Gavi nel XII secolo) e successivamente della Repubblica di Genova. Nel 1336 entr\u00f2 nell'orbita del Marchesato del Monferrato. Divenne successivamente feudo degli Spinola e infine della famiglia Trotti.\nSimboli.\nLo stemma e il gonfalone del comune di Pasturana sono stati concessi con decreto del presidente della Repubblica del 3 gennaio 1989.\nCultura.\nEventi.\nIl comune di Pasturana \u00e8 noto localmente per alcuni eventi che ne caratterizzano la storia recente.\nGli eventi sono solitamente organizzati dalla Proloco di Pasturana (organizzazione no-profit).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "23052", "revid": "1154737", "url": "https://it.wikipedia.org/wiki?curid=23052", "title": "Picciolo", "text": "Picciolo, o picciuolo, \u00e8 un termine relativo alla botanica, derivante dal latino \"peti\u014flus\". Costituisce la struttura che sostiene la foglia.\nLa sua funzione \u00e8 duplice: meccanica, in quanto permette il movimento della foglia che viene mossa dal soffiare del vento; e da collegamento, perch\u00e9 unisce la foglia al fusto permettendo la connessione dei fasci vascolari che, diramandosi, formano la sua nervatura.\nIl picciuolo ha forma pi\u00f9 o meno cilindrica che si allarga alla base e pu\u00f2 essere pi\u00f9 o meno lungo a seconda del tipo di pianta; a volte \u00e8 di diversa lunghezza anche nella stessa pianta: in tal caso si presenta pi\u00f9 lungo nella parte inferiore - in modo da dare pi\u00f9 luminosit\u00e0 al tessuto fogliare - e pi\u00f9 corto nella sua parte superiore.\nL'anatomia del picciolo \u00e8 piuttosto semplice, dall'esterno si trovano i seguenti tessuti: \nIl picciolo presenta inoltre elementi di tessuto meccanico, principalmente collenchima.\nIn alcuni tipi di piante il picciuolo subisce delle trasformazioni, ad esempio:"}
{"id": "23058", "revid": "1543377", "url": "https://it.wikipedia.org/wiki?curid=23058", "title": "OS/2", "text": "OS/2 \u00e8 una famiglia di sistemi operativi sviluppati da IBM sui propri personal computer.\nStoria.\nLo sviluppo.\nL'inizio dello sviluppo del sistema operativo OS/2 risale al 1984 con l'arrivo sul mercato del primo PC IBM AT. Tale modello era il primo personal computer dotato di processore 80286, il quale permetteva il supporto della modalit\u00e0 protetta, una tecnologia che consentiva al sistema operativo di rimanere stabile in caso di crash o malfunzionamenti delle applicazioni. Il progetto fu avviato dall'IBM, alla quale si affianc\u00f2 la Microsoft e in seguito sviluppato esclusivamente da IBM.\nLa prima versione.\nNel 1987 usc\u00ec la prima versione di OS/2, denominata CP/DOS. Non possedeva interfaccia grafica ma solo una modalit\u00e0 testo: multitasking, ma con visibile una sola applicazione alla volta, mentre le altre operavano in background. Introdusse anche un nuovo formato di file eseguibile, il \"NE\", o New Executable, basato su sezioni distinte per codice e dati.\nGli anni 2000.\nNel 2000 la \"Serenity System\" strinse un accordo con IBM per distribuire un nuovo sistema operativo basato sul kernel dell'ultima versione messa in commercio di OS/2 Warp: questo nuovo sistema operativo, o nuova versione di OS/2, prese il nome di eComStation.\nLo sviluppo di IBM OS/2 venne congelato e il supporto tecnico cess\u00f2 il 31 dicembre 2006. La versione pi\u00f9 aggiornata disponibile di OS/2 era del 2002, la versione 4.52, nota anche come \"OS/2 Convenience Pack 2\". Tuttavia IBM, nel corso degli anni, continu\u00f2 ad aggiornare OS/2, aggiungendo supporto a nuove tecnologie: Java 1.4, USB 2.0, Journaled File System (JFS) e le schede video NVidia, ATI e Matrox.\nIl 28 agosto 2009 la versione concepita in accordo con \"Serenity Systems\" venne messa in commercio la eComStation 2.0 Silver Release.\nDescrizione.\nDotato di ottima stabilit\u00e0, ebbe una scarsa diffusione in quanto le prime versioni richiedevano considerevoli risorse di memoria, inoltre fu storicamente carente di applicazioni. Non riusc\u00ec mai a recuperare lo svantaggio rispetto ai sistemi operativi concorrenti presso gli utenti finali, nemmeno quando IBM, con una mossa promozionale, prov\u00f2 a distribuire gratis le versioni 3.0 e 4.0, molto migliorate. OS/2 si ricav\u00f2 comunque una nicchia nel settore bancario, dove per anni conserv\u00f2 una certa base.\nVersioni.\nVersione 1.1, Trimaran.\nLa versione 1.1, nome in codice Trimaran, venne messa in commercio nel 1988: questa volta comprendeva una interfaccia grafica, il \"Presentation Manager\", disponibile in due versioni: la Standard Edition e l'Extended Edition (SE ed EE); la versione EE comprendeva in pi\u00f9 un database manager ed un \"communications manager\".\nVersione 1.2, Sloop.\nNel 1989 venne messa in commercio la versione 1.2, nome in codice Sloop, con un Program Manager migliorato: nella versione Extend Edition comparvero un nuovo file system HPFS e il linguaggio di programmazione, REXX. Nello stesso periodo si stavano affermando i processori 80386, cos\u00ec IBM mise in produzione la versione 2.0 dell'OS/2, interamente a 32 bit e solo per processori 80386, abbandonando i vecchi 286. Ma l'alleanza con la Microsoft fu messa a dura prova a causa dei tempi lunghi che l'IBM impose e che ritard\u00f2 l'adozione definitiva di una interfaccia grafica per il nuovo sistema operativo.\nPoco dopo Microsoft decise di staccarsi dal progetto per sviluppare una propria versione di OS/2, pi\u00f9 tardi ribattezzata Windows NT. Dalla fine del 1990 in poi IBM si fece carico da sola dello sviluppo di OS/2.\nVersione 1.3.\nNel 1991 IBM mise in commercio la prima versione interamente sviluppata in casa. Vi erano ancora molte parti di codice in comune con Microsoft, ma con alcune modifiche; tutte le nuove aggiunte sono \"made in IBM\": OS/2 1.3 era pi\u00f9 veloce, pi\u00f9 stabile e pi\u00f9 compatto del precedente, grazie anche a un nuovo algoritmo di swap. Vi erano molti driver nuovi, l'installazione era pi\u00f9 semplice, i font di sistema furono ridisegnati, mentre il driver video supportava risoluzioni fino a 1024 x 768. Inoltre il REXX era incluso anche nella versione Standard Edition.\nVersione 2.0, Emulazione DOS.\nOS/2 2.0 venne messo in commercio nel 1992. Fu il primo vero sistema operativo a 32-bit per il PC. Era fornito di emulazione DOS tramite macchine DOS virtuali (VDM) per far credere ai programmi DOS di essere eseguiti in un PC a loro tutto dedicato. Inoltre incorporava una versione di Windows munita di licenza, chiamata Win-OS2, attraverso la quale \u00e8 possibile eseguire anche programmi per Windows 3.0/3.1. Venne introdotta la WorkPlace Shell (WPS), una interfaccia utente orientata agli oggetti, che integrata nel Presentation Manager di OS/2 costituiva uno dei punti di forza di questo sistema operativo. Alcuni spunti della WPS provenivano dal mondo Amiga, grazie ad un accordo fra IBM e Commodore che prevedeva, tra le altre cose, una speciale licenza del linguaggio REXX per il mondo Amiga: AREXX.\nVersione 2.1, Presentation Manager.\nL'anno successivo usc\u00ec la versione 2.1, che introdusse una grossa novit\u00e0: un Presentation Manager evoluto con capacit\u00e0 multimediali, ridenominato Multimedia Presentation Manager/2 (MMPM/2). Inoltre furono introdotti il supporto allo standard di risparmio energetico APM, l'interfaccia PCMCIA, il supporto TrueType di Win-OS/2, mentre tutto il codice venne rivisto ed ottimizzato.\nVersioni 2.11 e 2.11, SMP.\nSuccessivamente uscirono le versioni 2.11 e 2.11 SMP. Quest'ultima aggiunse il supporto al multiprocessing simmetrico fino a 16 processori ed ulteriori ottimizzazioni, sebbene OS/2 continuasse a chiedere almeno 8 MB di RAM per funzionare adeguatamente, in un periodo in cui la RAM aveva un costo elevato e i PC erano equipaggiati tipicamente con al massimo 4 MB. Resasi conto di questo ostacolo commerciale, IBM indirizz\u00f2 lo sviluppo del sistema operativo verso versioni con un utilizzo della memoria ottimizzato, in grado di poter offrire prestazioni accettabili anche in PC dotati di poca RAM.\nVersione 3.0, Warp.\nNel 1994 usc\u00ec OS/2 3.0 in grado di funzionare egregiamente anche con solo 4 MB di RAM. Questa nuova versione comprendeva una WPS molto migliorata e il supporto nativo al protocollo TCP/IP nonch\u00e9 a internet. Inoltre, insieme al sistema operativo, venne distribuito un CD di applicazioni per OS/2, il Bonus Pack.\nVersione 3.0, Connect e Server.\nSuccessivamente uscirono altre due versioni di OS/2 3.0 denominate Connect e Server, che integravano una serie di strumenti di rete IBM che sfuttavano la ottima stabilit\u00e0 raggiunta da OS/2, che ne faceva una buona piattaforma per server di rete.\nVersione 4.0, Merlin.\nNel 1996 usc\u00ec l'ultima versione completa di OS/2, la Warp 4.0 (nome in codice \"Merlin\").Warp 4 sfoggiava una nuova veste grafica, integrava i tool di rete della precedente versione Connect e in pi\u00f9 offriva un client di rete universale, capace di connettersi praticamente a ogni tipo di rete e di protocollo esistente (la lista era molto vasta). Possedeva inoltre il supporto per la sincronizzazione dei file e la gestione remota dell'accesso che permetteva di collegarsi alla propria macchina da una qualsiasi stazione in rete. Tuttavia, il destino commerciale di OS/2 era segnato. Nel 1997 IBM decise di smettere di investire sullo sviluppo di versioni successive.\nVersione 4.5, Aurora.\nNel 1999 IBM sment\u00ec le voci di una versione 5.0 di OS/2, ma in cambio lo aggiorn\u00f2 un'ultima volta e pubblic\u00f2 Warp Server for eBusiness, nome in codice Aurora: versione 4.5, la quale integrava una serie di nuove tecnologie: JDK 1.1.6, JFS, LVM o \"Logical Volume Manager\", che rimpiazzava l'ormai obsoleto FDisk, stack TCP/IP ottimizzato, architettura I2O per l'I/O, amministrazione trasparente di server NT, supporto SMP fino a 64 processori, prestazioni ottimali con 8, nuovo kernel. Nel 2000 IBM mise in commercio il Convenience Pack, nel quale vennero cumulati tutti i fixpack precedenti, contenendo in pratica una nuova versione del Warp Server for eBusiness e di Warp 4: per quest'ultimo \u00e8 previsto un nuovo kernel basato su quello di WSeB messo in commercio l'anno precedente, nel 2002 il Convenience Pack 2.\nIn un comunicato datato 12 luglio 2005, IBM annunci\u00f2 ufficialmente di voler terminare la commercializzazione ed il supporto per i suoi prodotti OS/2 Warp V4 e OS/2 Warp Server for eBusiness, fissando al 23 dicembre 2005 il loro ritiro dal mercato e al 31 dicembre 2006 la data ultima del supporto standard. "}
{"id": "23066", "revid": "466539", "url": "https://it.wikipedia.org/wiki?curid=23066", "title": "Santo Domingo", "text": "Santo Domingo (in francese \"Saint-Domingue\", in creolo haitiano \"Sen Domeng\", ribattezzata \"Ciudad Trujillo\" dal 1936 al 1961) \u00e8 la capitale della Repubblica Dominicana. Il centro della citt\u00e0, ufficialmente \"Santo Domingo de Guzm\u00e1n\", corrisponde al \"Distrito Nacional\", territorio speciale indipendente dalle province, conta una popolazione di abitanti (censimento del 2010) e si affaccia sul mar dei Caraibi, alla foce del fiume Ozama. L'area metropolitana ha una popolazione di abitanti (2010) e si estende anche sulla provincia di Santo Domingo.\n\u00c8 l'insediamento abitato europeo nelle Americhe di pi\u00f9 antica data, ed \u00e8 stata la prima colonia spagnola nel Nuovo Mondo.\nGeografia fisica.\nTerritorio.\nLa citt\u00e0 si trova al centro della costa meridionale dominicana, affacciata sul mar dei Caraibi. Il mare che bagna le coste della capitale \u00e8 altamente inquinato, e quindi vige il divieto di balneazione lungo la costa cittadina. Il primo sito balneare accessibile \u00e8 la spiaggia di Boca Chica: con un litorale colmo di bar, ristoranti e alberghi, \u00e8 una delle spiagge pi\u00f9 visitate da dominicani e turisti, anche per la tranquillit\u00e0 delle acque protette dalla lunghissima barriera corallina. Altri paradisi balneari si trovano allontanandosi dalla capitale in direzione Juan Dolio, e procedendo verso Punta Cana.\nOrigini del nome.\nBartolomeo Colombo chiam\u00f2 cos\u00ec Santo Domingo perch\u00e9 la citt\u00e0 era stata creata nel giorno dedicato all'omonimo santo, patrono, tra l'altro, di Domenico Colombo, padre di Cristoforo e Bartolomeo. Nel 1930, dopo che la citt\u00e0 fu gravemente danneggiata da un forte uragano che distrusse gran parte delle zone abitate (ma non la zona coloniale), l'allora presidente, Rafael Le\u00f3nidas Trujillo, dopo aver ricostruito le aree devastate, rinomin\u00f2 Santo Domingo con il nome di Ciudad Trujillo. Dopo la fine del suo trentennale regime in seguito al suo assassinio, avvenuto nel 1961, la citt\u00e0 riacquist\u00f2 il vecchio nome di Santo Domingo.\nIl nome Santo Domingo \u00e8 usato, in maniera impropria, anche per riferirsi all'intera isola di Hispaniola.\nStoria.\nIl primo insediamento nella zona risale al 1496, quando Bartolomeo Colombo, fratello del pi\u00f9 noto Cristoforo, esplorava la zona della foce del fiume Ozama per conto dell'esercito spagnolo. La fondazione ufficiale, tuttavia, risale a due anni pi\u00f9 tardi, il 5 agosto 1498, nell'area orientale rispetto al fiume. Nel 1502 la citt\u00e0 venne trasferita nella sua posizione attuale da Nicol\u00e1s de Ovando. La citt\u00e0 di Santo Domingo \u00e8 comunque il pi\u00f9 antico nucleo fondato dagli europei nel nuovo mondo ancora esistente. Il disegno originale della citt\u00e0 oggi \u00e8 visibile nella Zona Coloniale, dichiarata Patrimonio dell'umanit\u00e0 dall'UNESCO; vi sono ancora edifici del sedicesimo secolo, tra i pi\u00f9 antichi delle Americhe, tra cui i primi uffici amministrativi e la prima cattedrale del Nuovo Mondo.\nNel suo primo secolo di vita Santo Domingo \u00e8 stato il punto di partenza di molte esplorazioni nel nuovo mondo. Nel corso dei successivi secoli, diverse traversie hanno gradualmente ridotto l'importanza di questo scalo a favore di altri porti caraibici.\nNel 1586 il pirata inglese Francis Drake invase l'intera isola Hispaniola, radendo al suolo la citt\u00e0 e liberandola solo dopo il pagamento di un riscatto.\nNel 1655 i francesi invasero il sud-ovest di Hispaniola, cosicch\u00e9 la parte dell'isola controllata dagli spagnoli si ridusse di pi\u00f9 della met\u00e0.\nNel 1822 gli haitiani, sotto la guida di Jean Pierre Boyer, invasero l'isola e la conquistarono interamente, ma 22 anni pi\u00f9 tardi, dopo dure lotte, i dominicani riuscirono a riconquistare l'indipendenza: infatti fu proprio un gruppo di patrioti comandato da Juan Pablo Duarte, Francisco S\u00e1nchez e Ram\u00f3n Mella a entrare trionfalmente nella citt\u00e0 attraverso la Puerta del Conde il 27 febbraio 1844, proclamando l'indipendenza da Haiti.\nIn occasione del quinto centenario della scoperta dell'America, il governo dominicano fece innalzare nella parte orientale della citt\u00e0 un faro dedicato a Cristoforo Colombo.\nSociet\u00e0.\nEvoluzione demografica.\nSanto Domingo ha una popolazione vicina al milione di abitanti, mentre la sua intera area metropolitana, chiamata \"Gran Santo Domingo\", ha una popolazione tre volte superiore, di circa 2,6 milioni di abitanti.\nEtnie e minoranze straniere.\nI dati demografici di Santo Domingo sono simili a quelli delle altre aree metropolitane del Paese, tranne la popolazione di immigrati clandestini (principalmente haitiani), pi\u00f9 alta a causa della relativa facilit\u00e0 nella ricerca di un lavoro e per il dinamismo economico superiore rispetto ad altre province. Santo Domingo, come la maggior parte del paese, \u00e8 costituita da persone fusesi con i nativi dominicani, anche se ci sono un gran numero di afro-dominicani e soprattutto euro-dominicani. Oltre il 20% della popolazione della citt\u00e0 \u00e8 costituita da immigrati. Gli immigrati provengono da Europa, Asia, e altri paesi latinoamericani; in particolare Santo Domingo ha una comunit\u00e0 significativa di asiatici (soprattutto cinesi), arabi (per lo pi\u00f9 libanesi), ed europei (soprattutto spagnoli e italiani). Ci sono anche un numero significativo di brasiliani e portoricani, in citt\u00e0, cos\u00ec come dominicani nati negli Stati Uniti che ritornano al paese d'origine dei genitori. Il quadrante nord-est della citt\u00e0 \u00e8 il pi\u00f9 povero, mentre il sud-ovest \u00e8 pi\u00f9 ricco.\nCultura.\nIstruzione.\nSanto Domingo ha il pi\u00f9 alto numero di universit\u00e0 (compresi campus) di tutto il paese. Questo rende Santo Domingo uno dei pi\u00f9 grandi centri di istruzione di tutte le Antille.\nL'universit\u00e0 autonoma di Santo Domingo.\nL'Universidad Aut\u00f3noma de Santo Domingo \u00e8 l'unica universit\u00e0 pubblica della Repubblica Dominicana e conta all'incirca 160.000 studenti. L'universit\u00e0 ha 11 sedi sparse per la repubblica e la principale si trova a Santo Domingo.\nMonumenti e luoghi d'interesse.\nParchi e aree di ricreazione.\nSanto Domingo ospita numerosi parchi, tre dei quali sono luoghi panoramici (\"mirador\") e si trovano a nord, est e sud della citt\u00e0. \nGeografia antropica.\nSuddivisioni amministrative.\nLa citt\u00e0 di Santo Domingo \u00e8 suddivisa in quattro comuni, appartenenti a due diverse province: la parte centrale della citt\u00e0 forma il Distrito Nacional, provincia a s\u00e9 stante nella quale sono presenti tutti gli edifici governativi e le ambasciate. Gli altri municipi cittadini sono situati nella provincia di Santo Domingo: Santo Domingo Este, situato a est del fiume Ozama e capoluogo della provincia stessa; Santo Domingo Norte e Santo Domingo Oeste.\nEconomia.\nL'economia di Santo Domingo produce un PIL (PPP) di 30 miliardi di dollari (39% del totale nazionale), ed \u00e8 sostenuta principalmente dai servizi e dall'industria. La crescita economica della citt\u00e0 \u00e8 molto evidente: nell'ultimo decennio in particolare sono stati costruiti centri commerciali, grattacieli, autostrade, e altre infrastrutture sono ancora in costruzione. Importanti imprese multinazionali hanno punti vendita in tutta la citt\u00e0, come Carrefour, La Sirena, Plaza Lama, Pricesmart, Americana Appartamenti, Jumbo-CCN, Ikea. Anche il settore finanziario \u00e8 in espansione, e Santo Domingo \u00e8 il maggior centro finanziario del paese e uno dei pi\u00f9 importanti di tutte le Antille. In citt\u00e0 ci sono gli uffici di Banreservas, Citibank, Scotiabank, Banco Leon, Banco del Progresso, Banco Popular Dominicano, Banco BHDi. La citt\u00e0 ha una borsa valori stabilita alla fine degli anni novanta. Molto rilevante nell'ambito economico \u00e8 anche il settore turistico.\nInfrastrutture e trasporti.\nTrasporti pubblici.\nMetropolitana.\nLa metropolitana di Santo Domingo \u00e8 un servizio di trasporto pubblico inaugurato nel 2008, e fa parte di un progetto che prevede la creazione di cinque linee sotterranee che contribuiscano a ridurre il caotico traffico veicolare di superficie. La linea 1 attraversa in senso nord-sud la citt\u00e0, dal popoloso quartiere settentrionale di Villa Mella al Centro de los H\u00e9roes, quartiere degli uffici governativi dominicani, passando sotto la trafficata avenida M\u00e1ximo G\u00f3mez e servendo anche la zona universitaria. I cantieri della linea 2 sono gi\u00e0 stati avviati.\nAutobus.\nLa rete di autobus gestita dal governo (OMSA) funziona in maniera praticamente identica a quelle di altre citt\u00e0: le vetture viaggiano secondo percorsi e orari prestabiliti e le fermate sono possibili solo nei luoghi autorizzati. Il prezzo delle corse varia da 10 pesos per gli autobus senza aria condizionata ai 15 di quelli con climatizzatore. Quelli con climatizzatore percorrono generalmente le strade (avenidas) pi\u00f9 grandi e trafficate, come la Avenida 27 de Febrero e la Kennedy.\nAutobus privati (guaguas).\nLe \"guaguas\" hanno punti di inizio del servizio e fermate dove aspettano il sufficiente numero di passeggeri per partire, e generalmente sono vetture di dimensioni pi\u00f9 ridotte degli autobus. Il percorso \u00e8 indicato a voce dal \"cobrador\", cio\u00e8 il bigliettaio. Non esistono fermate prefissate, ma \u00e8 possibile salire e scendere pressoch\u00e9 in qualsiasi punto del percorso. Esistono guaguas che lavorano in citt\u00e0, e come il carro pubblico, costano 25 pesos, altre invece che effettuano il servizio trasporti fuori dalla citt\u00e0 (principalmente verso le spiagge) con costi a partire da 50 pesos per le ordinarie e 70 pesos per le linee espresse (senza fermate intermedie fino a destinazione).\nAuto pubbliche.\nI \"carro publico\" sono autovetture che percorrono un percorso predefinito lungo le principali vie della capitale (ad es. Av. Lincoln, Av. Indipendencia, Av. 27 de febrero) e che possono ospitare fino a sei passeggeri, pi\u00f9 il conducente. Sono riconoscibili da una piccola insegna sul tettuccio, simile a quella dei taxi, di colore giallo, verde o blu. Il prezzo della corsa \u00e8 di 25 pesos, leggermente pi\u00f9 caro di una corsa in autobus, ma molto pi\u00f9 economico di un normale taxi. Incominciano la corsa all'inizio della strada e raccolgono passeggeri lungo il percorso.\nTaxi.\nI taxi funzionano esattamente allo stesso modo degli altri taxi nel resto del mondo. Esistono diverse compagnie di taxi (la pi\u00f9 economica \u00e8 Taxi Nacional che prevede un costo minimo di 150 pesos a corsa), le quali ricevono le richieste telefonicamente e inviano la vettura presso il luogo richiesto dal cliente. Pi\u00f9 sicuri delle guaguas, i taxi sono il mezzo di trasporto pi\u00f9 caro tra tutte le modalit\u00e0 di trasporto pubblico.\nAeroporti.\nA Santo Domingo ci sono due aeroporti:\nPorti.\nA Santo Domingo ci sono 2 porti:\nStrade principali.\nEst-ovest.\nAvenida John F. Kennedy.\nLa Avenida John F. Kennedy attraversa il Distretto Nazionale (centro di Santo Domingo), dal termine dell'Autopista Duarte al Parque del Homenaje. La strada \u00e8 composta da tre a cinque corsie per ogni senso di marcia. Per ridurre l'intasamento del traffico nelle intersezioni pi\u00f9 critiche, sono stati costruiti diversi sovrappassi lungo la via, denominati Expreso J. F. Kennedy. All'inizio del 2010 \u00e8 una delle arterie pi\u00f9 difficili da affrontare nelle ore di punta, per via dei numerosi cantieri presenti, soprattutto quelli della metropolitana.\nAvenida 27 febbraio.\nQuesta strada attraversa la citt\u00e0 dall'Autopista Duarte, nei pressi del km 13, prosegue in direzione sud verso il quartiere di Manoguayabo, raggiunge Plaza de la Bandera, quindi prosegue in direzione est attraversando l'intera citt\u00e0 passando poche centinaia di metri a nord della Zona Coloniale. Dopo aver attraversato il fiume Ozama tramite i ponti Juan Bosch e Juan Pablo Duarte, cambia nome in Avenida Las Americas. Essa \u00e8 composta, nella parte in cui attraversa il centro, da cinque corsie per senso di marcia.\nAvenida Betancourt/Avenida Bolivar.\nL'Avenida Betancourt ha inizio nella zona industriale di Herrera, situata nella parte occidentale, e prosegue in direzione est, parallelamente alla 27 de Febrero e circa 400 metri a sud di essa, fino all'avenida Moya, grossa arteria commerciale. Da qui la strada cambia nome in Avenida Bolivar, e prosegue fino al Parco dell'Indipendenza. In tutto il suo tratto la Betancourt e la Bolivar hanno quattro corsie, due per ogni lato.\nMalec\u00f3n.\nIl Malec\u00f3n, la strada costiera, si estende lungo il litorale cittadino e assume diverse denominazioni lungo il suo percorso: Autopista 30 de Mayo dall'Av. Luperon (estremo ovest) all'Av. Lincoln; Avenida George Washington fino alla rotonda dell'Obelisco; Avenida Presidente Billini fino alla Fortezza Ozama; Avenida Francisco Caama\u00f1o, lungo le mura della fortezza stessa fino al ponte mobile lungo il fiume Ozama. Lungo il Malec\u00f3n sono presenti numerosi punti di ristoro all'ombra delle palme, con vista sul mare dei Caraibi, nonch\u00e9 numerosi locali notturni e casin\u00f2. Nella parte orientale del lungomare, di l\u00e0 dal fiume, \u00e8 situato l'acquario nazionale. La strada ha due o tre corsie per ogni senso di marcia.\nNord-sud.\nAvenida Winston Churchill.\nLa Churchill si estende dalla Kennedy alla strada 27 febbraio. Questa strada si distingue dalle altre per le sue palme da dattero, piantate sui loro marciapiedi. Nella sua interezza la strada \u00e8 composta da sei corsie (tre per parte) e un largo, \"mediana boschive\" popolarmente conosciuta come il \"Boulevard di Churchill\".\nAvenida Abraham Lincoln.\nLa strada Abraham Lincoln si estende dal lungomare e sale fino a raggiungere la strada Kennedy. Ha sei corsie, tre per lato, e in questa strada ci sono molti locali, ristoranti e negozi.\nAvenida Ortega e Gasset.\nLa Ortega e Gasset si estende dal Paseo de los Reyes Cat\u00f3licos fino al 27 febbraio. La pista \u00e8 a quattro corsie, due per ogni lato. In questo percorso si incontrano il \"centro olimpico\" e la \"Plaza de la Salud\".\nAvenida Tiradentes.\nLa strada \"Tiradentes\" si estende dal \"Mal\u00e9con\" a sud attraversando l'Universit\u00e0 Autonoma di Santo Domingo. Prosegue verso nord passando per la strada \" e la JFK e se continuiamo ad attraversarla superiamo lo stadio Quisqueya (stadio di baseball) e arriviamo allo zoo.\nAmministrazione.\nGemellaggi.\nLe citt\u00e0 gemellate (\"Ciudades hermanadas\") con Santo Domingo sono:"}
{"id": "23069", "revid": "2131184", "url": "https://it.wikipedia.org/wiki?curid=23069", "title": "Campo Grande (Mato Grosso do Sul)", "text": "Campo Grande \u00e8 una citt\u00e0 del Brasile, capitale dello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione di Campo Grande.\nAmministrazione.\nGemellaggi.\nCampo Grande \u00e8 gemellata con le seguenti citt\u00e0:"}
{"id": "23071", "revid": "1305772", "url": "https://it.wikipedia.org/wiki?curid=23071", "title": "Pelotas", "text": "Pelotas \u00e8 un comune del Brasile nello Stato del Rio Grande do Sul, parte della mesoregione del Sudeste Rio-Grandense e della microregione di Pelotas.\nSorge sul margine meridionale della Lagoa dos Patos (stagno delle anatre), e ha un porto sulle sponde del canale di S\u00e3o Gon\u00e7alo, corso fluviale che collega all'altro grande stagno dello Stato, la Lagoa Mirim che si trova pi\u00f9 a sud, proprio al confine con l'Uruguay."}
{"id": "23073", "revid": "394", "url": "https://it.wikipedia.org/wiki?curid=23073", "title": "Chiaramonti (Italia)", "text": "Chiaramonti (\"Tzaramonte\" in sardo, \"Chjaram\u00f2nti\" in gallurese), \u00e8 un comune italiano di abitanti della provincia di Sassari in Sardegna. Si trova nella regione storica dell'Anglona.\nStoria.\nIl territorio di Chiaramonti \u00e8 abitato dall'uomo sin dall'epoca prenuragica, nuragica e romana.\nNel medioevo fece parte del giudicato di Torres, inserito nella curatoria dell'Anglona. Alla caduta del giudicato (1259) pass\u00f2 ai Doria, che vi edificarono un castello dal quale furono cacciati nel 1348 dall'esercito aragonese guidato da Rambaldo di Corbera; due anni dopo per\u00f2 il paese, insieme ad altri centri dell'Anglona, venne confermato dal re di Aragona agli stessi Doria. Successivamente (1357) venne preso in possesso da Brancaleone Doria, marito di Eleonora d'Arborea, venendo cos\u00ec a far parte del Giudicato di Arborea insieme ad altri territori. Nel 1448 pass\u00f2 definitivamente agli aragonesi in seguito alla sconfitta di Nicol\u00f2 Doria, e divenne un feudo. Nel XVIII secolo venne incorporato nel principato di Anglona concesso ai Pimentel; da essi pass\u00f2 poi ai Tellez-Giron, ai quali fu riscattato nel 1839 con la soppressione del sistema feudale.\nMonumenti e luoghi d'interesse.\nSiti archeologici.\nDegni di nota la necropoli di Su Murrone e i numerosi nuraghi (sono oltre 100 quelli censiti), i circoli megalitici e le fortezze nuragiche di punta 'e S'Arroccu o Elighia.\nSociet\u00e0.\nLingue e dialetti.\nLa variante del sardo parlata a Chiaramonti \u00e8 quella logudorese settentrionale.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, finalizzata alla produzione di tappeti, realizzati con telai orizzontali e caratterizzati per la variet\u00e0 dei colori e per i temi geometrici."}
{"id": "23074", "revid": "110157", "url": "https://it.wikipedia.org/wiki?curid=23074", "title": "Aracaju", "text": "Aracaju \u00e8 una citt\u00e0 del Brasile, capitale dello Stato del Sergipe, parte della mesoregione del Leste Sergipano e della microregione di Aracaju.\nLa principale attivit\u00e0 economica \u00e8 l'estrazione petrolifera."}
{"id": "23078", "revid": "1632387", "url": "https://it.wikipedia.org/wiki?curid=23078", "title": "Menhir", "text": "I menhir (dal bretone \"men\" e \"hir\" \"pietra lunga\"; in italiano anche \"pietrafitta\") sono dei megaliti (dal greco \"grande pietra\") monolitici (da non confondere con i dolmen, polilitici e solitamente assemblati a portale), eretti solitamente durante il Neolitico, che potevano raggiungere anche pi\u00f9 di venti metri di altezza, come ad esempio il \"Grand Menhir\" rotto di Locmariaquer (nel Morbihan in Bretagna). \nPotevano essere eretti singolarmente o in gruppi, e con dimensioni che possono considerevolmente variare, anche se la loro forma \u00e8 generalmente squadrata, alcune volte assottigliandosi verso la cima. I menhir sono ampiamente distribuiti in Europa, Africa e Asia, ma sono pi\u00f9 numerosi nell'Europa Occidentale, in particolare in Bretagna e nelle isole britanniche. Sono stati eretti in molti periodi differenti, nel corso della preistoria, ed erano creati nel contesto della cosiddetta \"cultura megalitica\" che fior\u00ec in Europa e dintorni.\nFrancia.\nBretagna.\nIn Bretagna si trovano ampi campi (diversi chilometri), probabilmente una volta tra di loro collegati,\ncon \"allineamenti\" (diverse file di sassi, tra di loro parallele, con dimensioni dei sassi in ordine di grandezza).\nI menhir bretoni sono dei massi di granito.\nGli allineamenti di Carnac (nel Morbihan) coprono una distanza di 4\u00a0km,\ntra il sito di Kerlescan a est e Le M\u00e9nec a ovest.\nAltri menhir celebri sono il Grande menhir spezzato di Locmariaquer (Morbihan), il menhir di Champ-Dolent nei pressi di Dol-de-Bretagne (Ille-et-Vilaine) e il menhir di Saint-Uzec (C\u00f4tes-d'Armor).\nSi ritiene che l'erezione dei menhir sia avvenuta in Bretagna tra il 4500 e 2000 a.C.\n(non vennero dunque eretti n\u00e9 dai bretoni, n\u00e9 dai celti).\nVennero utilizzati in vario modo dalle popolazioni successive,\nspecialmente per riti religiosi. In era cristiana, per soppiantare i riti pagani,\ndiversi menhir vennero \"cristianizzati\" scolpendovi motivi cristiani o semplici croci (\u00e8 il caso, ad esempio, del menhir di Saint-Uzec).\nGli antichi Romani riutilizzarono i menhir come punti di riferimento sulle proprie strade, come veri e propri segnali stradali: infatti molti menhir si trovano a ridosso delle antiche strade romane o in prossimit\u00e0 degli incroci.\nIsole Ebridi.\nLa presenza elementi megalitici, quali menhir e dolmen, nelle Isole Ebridi ha spinto l'antropologo John Layard a cercare una riprova della sua antropologia psicoanalitica basata sulle teorie di Carl Gustav Jung. \nA Malekula egli analizz\u00f2 il rituale maki consistente in un rito per mezzo del quale, secondo la teoria indigena del posto, un uomo, sacrificando maiali maschi, si appropriava della \"forza\" della vittima e si metteva al riparo, dopo la morte, dalla distruzione ad opera di uno spirito preposto alla sua persona. I sacrifici erano ripetuti parecchie volte nel corso della vita di un individuo, fino al momento in cui quest'ultimo riusciva a conquistasi i defunti. \nIl ciclo rituale si componeva di due parti, ciascuna caratterizzata dall'erezione di un monumento in pietra:\nItalia.\nSardegna.\nIn Sardegna prendono il nome di \"perdas fittas\" o \"pedras fittas\", ossia \"pietre conficcate\". Presenti in varie zone dell'isola, se ne contano 740 e possono essere completamente lisci, rappresentando una simbologia fallica, oppure avere scolpito il simbolo femminile della fecondit\u00e0, le mammelle, segni inequivocabili della Dea Madre; alcuni hanno invece delle coppelle, come il menhir di Genna Prunas di Guspini, mentre l'originale stele di Boeli, meglio conosciuta come Sa Perda Pinta di Mamoiada, presenta una serie di spirali concentriche in quasi tutte le facce del monolito.\nA Laconi, in provincia di Oristano, sono stati rinvenuti nelle campagne circostanti, oltre 100 menhir sia di tipo protoantropomorfo, cio\u00e8 a faccia prospettica piana, sia antropomorfo, ossia con brevi stacchi somatici. Sono inoltre state ritrovate statue-menhir, o statue-stele, anch'esse caratterizzate dalla presenza di rilievi anatomici e tratteggi del viso pi\u00f9 o meno stilizzati. Sempre a Laconi, nel Museo della statuaria preistorica in Sardegna, ospitato negli spazi di palazzo Aymerich, sono presenti decine di menhir ritrovati, oltre che nel suo territorio, in tutto il Sarcidano e in altri centri vicini.\nA Villa Sant'Antonio, provincia di Oristano, si trova un'alta concentrazione di rari menhir protoantropomorfi e antropomorfi, tanto che l'area \u00e8 stata soprannominata valle dei Menhir. I megaliti furono realizzati tra il 3300 e il 2500 a.C., durante l'epoca caratterizzata dalla cultura di Ozieri. In questa localit\u00e0 si trova un menhir alto 5 metri e 75\u00a0cm, uno dei pi\u00f9 alti sull'Isola.\nA Goni, in provincia del Sud Sardegna, nel complesso archeologico di Pranu Muttedu, si trovano menhir allineati in lunghe file che fanno parte di un'area molto ricca di monumenti megalitici del Neolitico, comprese diverse \"domus de janas\", le \"case delle fate\". Nel territorio di Sorgono, in provincia di Nuoro, \u00e8 invece situato l'importante complesso di Biru 'e Concas.\nA Sant'Antioco, nella provincia del Sud Sardegna, oltre ai pi\u00f9 conosciuti quali \"Su Para e sa Mongia\" (il frate e la suora), \u00e8 possibile osservare, negli agglomerati urbanistici preistorici, parecchi menhir di genere maschile, di forma fallica, con sezione a pilastro, e altri, femminili, con sezione piano-convessa o concavo convessa.\nQuattro menhir si trovano tra i comuni di Tortol\u00ec e Barisardo, tra i quali uno \u00e8 stato distrutto da dei vandali sul finire degli anni novanta. Sempre a Guspini possiamo trovare is Perdas Longas, anch'essi un esempio di due menhir in coppia situati in un campo vicinissimo alla zona industriale del paese. Il comune di Mamoiada risulta essere circondato principalmente da menhir mentre poche sono le testimonianze di megaliti pi\u00f9 evoluti.\nPuglia.\nI menhir, insieme con i dolmen e le specchie (nati come fari neolitici utilizzati durante le battute di caccia e che si sono evoluti in veri e propri sistemi di comunicazione), si trovano anche in Puglia, e in particolare nel Salento. In provincia di Lecce, sono disseminati dappertutto. Ogni centro possiede almeno un menhir. Nel comune di Giurdignano, nei pressi di Otranto, se ne contano addirittura pi\u00f9 di 15 esemplari. A Martano, in provincia di Lecce, si ha la presenza di uno dei pi\u00f9 alti menhir d'Italia, il \"menhir de Santu Totaru\", che raggiunge i 4,70 metri d'altezza.\nI menhir del Salento furono, nel Medioevo, cristianizzati incidendo sulla pietra delle croci. Ancora oggi in alcuni paesi vi \u00e8 l'usanza, la Domenica delle Palme, di fare delle processioni che terminano nelle vicinanze dei menhir dove vengono benedetti i ramoscelli di olivo.\nA Modugno, in provincia di Bari ne sono presenti almeno due esemplari riconosciuti, tra cui vi \u00e8 uno detto \"Il Monaco\" (presente sulla strada tra Modugno e Bitonto) per la sua presunta somiglianza a un uomo imponente e isolato.\nA Terlizzi, in provincia di Bari, sono presenti almeno tre menhir allineati, il pi\u00f9 conosciuto \u00e8 il menhir della Via Appia (per informazioni webcommunityterlizzi.org). \nNella citt\u00e0 di Muro Leccese sono presenti diversi menhir. Ne sono ancora visibili 6.\nIn tutta la Puglia si contano 79 menhir.\nToscana.\nAll'isola d'Elba si trovano 4 menhir aniconici nel sito archeologico dei Sassi Ritti."}
{"id": "23079", "revid": "1522738", "url": "https://it.wikipedia.org/wiki?curid=23079", "title": "Lingua bretone", "text": "Il bretone (in bretone: \"brezhoneg\", pronunciato: o ) \u00e8 una lingua brittonica parlata da circa 207.000 persone nella regione della Bretagna. I suoi locutori sono definiti bretoni o brettoni.\nEssa appartiene al gruppo delle lingue celtiche brittoniche e legata alla lingua cornica e gallese, lingue parlate nel Regno Unito. \nSecondo un sondaggio realizzato dal giornalista bretone Fa\u00f1ch Broudig, il bretone annovera 172.000 locutori attivi all'interno dei cinque dipartimenti della Bretagna storica, i quali costituiscono il 5% della popolazione bretone (l'autore precisa come solamente 35.000 persone parlino il bretone quotidianamente). \nDopo un calo dagli oltre 1 milione di parlanti verso il 1950 ai circa 200.000 nel primo decennio del XXI secolo, il bretone \u00e8 stato classificato come \"seriamente a rischio\" dall'UNESCO nell'Atlante delle lingue del mondo in pericolo. Tuttavia, il numero di bambini educati in classi bilingui \u00e8 aumentato del 48% tra il 2005 e il 2013, passando da 10.397 (l'1,24% di tutti gli alunni della Bretagna) a 15.338 (l'1,70%).\nLa lingua bretone risulta essere maggiormente parlata nell'Ovest della penisola bretone e in un'area compresa tra Plouha (a nord) e Muzillac (a sud) intorno all'anno 1886. Si desume, inoltre, che il bretone costituisse la lingua tradizionale dell'area situata a venti chilometri da Rennes, nel X secolo. Questa regione, situata nel sud della penisola, \u00e8 definita Bassa Bretagna. Questa distinzione, tende per\u00f2 a perdersi intorno agli anni '50 del '900.\nLe scuole associative Diwan, che forniscono corsi di bretone, hanno favorito una maggiore diffusione della lingua insieme all'operato di associazioni quali \"Stourm ar Brezhoneg\", le quali hanno permesso la presenza del bilinguismo dei toponimi in Bretagna e nella Loira Atlantica.\nLa lingua risulta essere controllata e diffusa \"de facto\" dall'Ufficio pubblico della lingua bretone che la promuove tramite campagne come \"Ya d'ar brezhoneg\" (\"S\u00ec alla lingua bretone\").\nStoria.\nIl bretone \u00e8 una lingua celtica brittonica, la quale presenta similitudini con il gallese e la lingua cornica. La sua diffusione in Bretagna si ha a partire dalla storia antica e una maggiore diffusione \u00e8 constatata attorno al V secolo, in seguito alle migrazioni di popolazioni bretoni verso la penisola armoricana. \nIl bretone risulta essere distinto secondo le tre epoche storiche:\nLa lingua \u00e8 maggiormente parlata nel sud della penisola bretone, in un'area che si estende da Saint-Brieuc a Gu\u00e9rande.\nAntichit\u00e0.\nDurante il periodo imperiale romano, il brittonico, da cui deriver\u00e0 il bretone, era parlato nella provincia romana di Bretagna, a sud dei monti Pennini fino al corso del Clyde (fiume di Glasgow). In questa regione, il latino non aveva infatti sostituito la lingua vernacolare.\nIn questa fase del bretone, scrivono poeti quali Aneirin e Taliesin nei regni britannici situati a sud della Scozia attuale. Nel XIX secolo, in Francia, si definisce questa lingua \"brittonica\", al fine di distinguerla con il \"bretone armoricano\".\nIn seguito al declino dell'Impero Romano d'Occidente, alcune comunit\u00e0 romano-bretoni emigrarono verso la penisola Armoricana fino a giungere alla Bretagna insulare, l'attuale Gran Bretagna, soprattutto nelle zone del Devon e della Cornovaglia.\nAlcuni storici, come \"L\u00e9on Fleuriot\", nella sua opera \"Le origini della Bretagna: l'emigrazione\" (1980), basandosi sugli scritti di Cesare e di Tacito, sostiene la similitudine alla lingua gallese. Egli sostiene inoltre che ci\u00f2 spiegherebbe il motivo per cui il dialetto della zona di Vannes si differenzi dal bretone parlato in altre zone della penisola, in quanto presenta l'accento sulle ultime sillabe, anzich\u00e9 sulla penultima. \nPierre Le Roux, tramite la sua opera \"Atlas linguistique de basse-Bretagne\", illustra le principali differenze tra le lingue brittoniche:\nVeneti.\nI Veneti del Morbihan costituiscono un popolo gallo che, durante il I secolo a.C., si stanziarono nell'attuale dipartimento del Morbihan e diedero il proprio nome ad alcuni villaggi quali l'attuale Vannes (\"Gwened\" in bretone).\nDi Vannes, Cesare scrive nel \"De bello gallico\":\nInoltre, la palatalizzazione di /k/ e /g/ \u00e8 un fenomeno frequente del basso-latino del II e III secolo, fatto che conferma la vicinanza dei dialetti di Vannes e della Cornovaglia al latino degli oppressori. Questi dialetti si differenziavano, comunque, per il fatto che l'accento era di gusto tipicamente celtico; l'accentazione latina era, invece, pressoch\u00e9 parossitona.\nEt\u00e0 Medioevale.\nSuccessivamente alla battaglia di Jengland, avvenuta nel 851, ha ricevuto la concessione della Marca di Bretagna, la quale comprendeva le citt\u00e0 di Nantes e Rennes.\nQuesti villaggi di origine romana, hanno contribuito a una progressiva scomparsa del bretone all'interno dell'\u00e9lite della societ\u00e0: durante il Medioevo, il francese tende a sostituire il bretone. L'ultimo duca a parlare bretone \u00e8 stato Alano IV di Bretagna.\nIn quest'epoca, comunque, il bretone si consolida come lingua regionale della Bretagna armoricana.\nIl fenomeno \u00e8 stato studiato da L\u00e9on Fleuriot nella sua grammatica e nel suo dizionario del bretone antico. Egli sostiene, infatti, che si possa distinguere:\nLa fase moderna si fa iniziare convenzionalmente verso la met\u00e0 del XVII secolo, in coincidenza con l'assolutismo monarchico di Luigi XIV e con l'unificazione linguistica della Francia.\nLa letteratura in bretone medio annovera maggiormente opere di carattere teatrale e poetico a tema principalmente religioso.\nPer il lessico utilizzato in quest'epoca si fa riferimento alla Materia bretone e al Lai bretone di Maria di Francia.\nDistribuzione geografica.\nTra le lingue celtiche moderne il bretone \u00e8 l'unica parlata nell'Europa continentale. Nel 2007 contava 206.000 locutori.\n\u00c8 la lingua della regione storica della Bretagna, che \u00e8 pi\u00f9 ampia dell'omonima regione amministrativa, perch\u00e9 comprende anche il dipartimento della Loira Atlantica che amministrativamente appartiene alla regione dei Paesi della Loira.\nLa Bretagna \u00e8 composta storicamente da due aree linguistiche:\nIl gallo ed il bretone si sono molto influenzati l'uno con l'altro nel corso dei secoli.\nClassificazione.\nSecondo \"Ethnologue\", la classificazione della lingua bretone \u00e8 la seguente:\nStoria.\nLa storia della lingua bretone si divide in cinque (per alcuni studiosi solo quattro) periodi:\nIl dizionario trilingue (bretone, francese e latino) \"Catholicon\" di Jehan Lagadeuc, redatto nel 1464 e stampato la prima volta nel 1499, \u00e8 il primo dizionario conosciuto della lingua bretone (ma anche della lingua francese).\nCome molte lingue regionali in Francia, il bretone \u00e8 quasi scomparso a vantaggio del francese, soprattutto dalla fine del XIX secolo con la creazione della scuola obbligatoria per tutti i bambini, dove l'insegnamento era esclusivamente in francese.\nNell'ultimo conflitto mondiale, il bretone fu usato come linguaggio in codice per comunicazioni radiofoniche (un po' come le lingue navajo o apache furono usati dagli americani). In effetti furono pochissime le persone di questa lingua che passarono nel campo tedesco.\nMa il bretone si \u00e8 \"risvegliato\" dopo la seconda guerra mondiale con una progressione importante negli anni settanta e i difensori del \"gallo\" cominciarono a farsi sentire negli anni novanta.\nAll'Eurovision Song Contest 1996 la Francia port\u00f2 una canzone in bretone, \"Diwanit Bugale\".\nNel dicembre 2004, il consiglio regionale della Bretagna ha ufficialmente riconosciuto all'unanimit\u00e0 il gallo ed il bretone come \"lingue della Bretagna\" al fianco della lingua francese, nell'ambito di un piano a favore del bilinguismo in Bretagna per salvare le lingue regionali. Nel 2004 il fumetto \"Asterix\" \u00e8 stato tradotto in bretone e gallo.\nDal 2006, il gallo \u00e8 proposto come lingua facoltativa alla maturit\u00e0. Questa opzione \u00e8 effettiva solo nei dipartimenti bretoni.\nParentela con le altre lingue celtiche.\nIl bretone mostra ancora oggi un'evidente parentela col gallese e pi\u00f9 ancora col cornico: tuttavia, se il forte legame con quest'ultimo si vede ancora nel lessico fondamentale, nella grammatica il bretone se ne discosta, per cause che gli studiosi imputano soprattutto al contatto col francese. Ad esempio, l'aver costituito gi\u00e0 in fase medio-bretone l'indeterminativo ricavato dal numerale \"uno\" e forme verbali composte con \"essere\" e \"avere\" per esprimere l'aspetto perfettivo, fatti unici nelle lingue celtiche.\nUn'altra particolarit\u00e0 del bretone \u00e8 l'uso dei singolativi, ossia nomi che indicano persone, animali o cose come unit\u00e0 in contrapposizione ai collettivi, che invece designano l'insieme: per esempio, \"senatore\" \u00e8 un singolativo mentre \"Senato\" \u00e8 un collettivo\",\" cos\u00ec come \"insetto\" \u00e8 un singolativo mentre \"sciame\" \u00e8 un collettivo\".\" Il bretone forma il singolativo aggiungendo il suffisso \"-enn\" al collettivo: quindi, se \"blew\" significa \"capelli, blewenn\" significher\u00e0 \"capello; gwez\" (\"alberi\") diventer\u00e0 \"gwezenn\" (\"albero\")\", merien\" (\"formiche\") diventer\u00e0 \"merienenn\" (\"formica\") e cos\u00ec via.\nSistema di scrittura.\nIl bretone utilizza l'alfabeto latino.\nCollegamenti esterni.\n&lt;br&gt;\n&lt;br&gt;\n&lt;br&gt;"}
{"id": "23096", "revid": "15756", "url": "https://it.wikipedia.org/wiki?curid=23096", "title": "Vanilla planifolia", "text": "La vaniglia o vainiglia (\"Vanilla planifolia\" Jacks. ex Andrews, 1808) \u00e8 un'orchidea originaria del Messico. I suoi frutti, delle capsule, comunemente ed erroneamente chiamate baccelli, sono la spezia nota come vaniglia.\nEtimologia.\nEtimologicamente, il nome vaniglia deriva dallo spagnolo \"vaina\" che deriva a sua volta dal latino \"vagina\", che significa guaina, baccello.Nella maggior parte delle lingue, la vaniglia si identifica per dei nomi foneticamente molto simili: \"vaniglia\" in italiano, \"vanilla\" in inglese, \"wanilia\" in polacco, \"vanilj\" in svedese, \"vanille\" in francese.\nDescrizione.\nCome tutti i membri del genere la vaniglia \u00e8 una liana.\nFlessibile e poco ramificata, la liana rampicante di vaniglia, si sviluppa per crescita del germoglio e forma dei lunghi e sottili fusti che si arrampicano su supporti naturali (altri alberi) anche per pi\u00f9 di dieci metri. Se il fusto \u00e8 fratturato, i frammenti radicano facilmente, con lo stesso sistema, facendo una talea si ottiene la moltiplicazione della pianta, come avviene anche in natura.\nLe foglie sono alternate lungo i lati del fusto erbaceo; sono piatte, intere, ovali con la punta aguzza, all'incirca tre volte pi\u00f9 lunghe rispetto alla larghezza, e possono raggiungere la misura di quindici centimetri. Il gambo e le foglie sono verdi, carnose, contenenti un succo trasparente e irritante che provoca sulla pelle delle irritazioni e pruriti persistenti. Nelle vicinanze dell'attaccatura delle foglie ci sono spesso delle radici aeree che permettono alla pianta fissarsi al supporto e se necessario produrre radici.\nI fiori, in gruppi di otto o dieci, formano dei piccoli bouquet. Di colore bianco, verdastro o giallo pallido, hanno una struttura classica di un fiore d'orchidea malgrado un'apparenza alquanto regolare. La fecondazione necessita l'intervento d'un ausilio specializzato: in natura, nelle regioni d'origine \u00e8 effettuato grazie a degli insetti del genere \"Melipona\", un genere di api senza pungiglione. Dopo la fecondazione, l'ovario si trasforma nella capsula pendente lunga da 12 a 25 centimetri. I frutti freschi e ancora inodori hanno un diametro da 7 a 10 millimetri. Contengono migliaia di semi minuscoli che vengono liberati per apertura della capsula lungo i setti dei carpelli. La raccolta si fa a frutti immaturi (verdi).\nDistribuzione e habitat.\nLa vaniglia \u00e8 originaria delle foreste tropicali umide della costa orientale messicana dove vive nel sottobosco. Ma la vaniglia \u00e8 soprattutto conosciuta come pianta coltivata. La coltivazione di questa pianta, per la produzione della spezia, ha contribuito alla sua diffusione nella maggior parte delle regioni tropicali umide del mondo.\nStoria.\nIl monopolio messicano.\nPer pi\u00f9 di due secoli, nel XVII secolo e XVIII secolo, il Messico, e in particolare la regione di Veracruz, conserva il monopolio della vaniglia. I Totonachi (antica popolazione Amerinda) rimangono i primi produttori fino alla met\u00e0 del XIX secolo. Tutti i tentativi di far riprodurre questa orchidea al di fuori del proprio habitat naturale falliscono. Fino al XIX secolo infatti si ignorava che le api del genere Melipona giocano un ruolo fondamentale per la fecondazione e la formazione del frutto.La vaniglia provoca una vera e propria infatuazione in Europa. \u00c8 sempre pi\u00f9 apprezzata nella corte di Francia, dove Madame Montespan la adopera per profumare l'acqua del bagno. Re Luigi XIV, avendone sub\u00ecto lo charme, decide di tentare seriamente di introdurla sull'Isola Bourbon (oggi Riunione), ma i diversi tentativi non sono andati a buon fine.\nIl successo dell'isola Bourbon.\nLa prima impollinazione artificiale dei fiori di vaniglia fu effettuata nel 1836 nel Giardino Botanico di Liegi da parte del naturalista belga Charles Morren poi, nel 1837, da parte dell'ortocultore francese Joseph Henri Fran\u00e7ois Neumann.\nNon \u00e8 un caso se nel 1841 un giovane schiavo di Bourbon di dodici anni, Edmond, mise a punto il procedimento pratico tuttora utilizzato. Questo metodo d'impollinazione, la cui paternit\u00e0 viene ingiustamente rivendicata dal botanico francese Jean Michel Claude Richard, fa dell'isola di Bourbon il primo centro \"vanigliero\" del pianeta, qualche decennio dopo l'introduzione dell'orchidea sul suo suolo nel 1819. Con l'abolizione della schiavit\u00f9, nel 1848, a Edmond venne dato il patronimico \"d'Albius\", correlato al colore bianco del fiore di vaniglia.La vaniglia \u00e8 stata anche coltivata nella Guadalupa e nella Martinica, ma con la preferenza per la produzione agricola della canna da zucchero e della banana, \u00e8 praticamente scomparsa, come numerose altre specie sostituite dalle piante importate.\nLo sviluppo malgascio.\nSono i coltivatori della Riunione che nel 1880 introducono in Madagascar la coltura della vaniglia. Le prime piantagioni vengono create sull'isola di Nosy Be. Successivamente prendono piede anche nelle regioni orientali della grande isola, soprattutto in quelle di Antalaha e di Sambava con un clima umido favorevole. La produzione aumenta velocemente e supera le 1.000 tonnellate nel 1929, \u00e8 pi\u00f9 di dieci volte quella di Riunione. Il mercato tuttavia, senza alcun criterio di controllo, va incontro a cicliche crisi di sovrapproduzione, con relativo crollo dei prezzi.\nMalgrado la concorrenza di altri paesi tropicali come l'Indonesia e l'emergenza delle nuove produzioni, come quella indiana in Kerala, il Madagascar conserva ancora oggi il suo ruolo di primo esportatore mondiale.\nMetodi di coltivazione e lavorazione della spezia.\nColtivazione.\nPer crescere, la vaniglia ha bisogno di un clima caldo e umido, di un supporto d'ancoraggio e di una certa ombra. Sono utilizzate principalmente tre tecniche di coltivazione, dalla pi\u00f9 estensiva alla pi\u00f9 intensiva:\nI coltivatori praticano potature, controllano (o praticano) il fissaggio dei fusti, e provvedono in particolare a ripiegare le liane in modo che i baccelli si trovino ad altezza corretta (un metro e mezzo) per una facile raccolta.\nFecondazione.\nDev'essere sempre realizzata manualmente da fiore a fiore. La procedura usata \u00e8 sempre la stessa di colui che l'ha scoperta: Edmond Albius. Si esegue presto la mattina (i fiori hanno vita breve dell'ordine di qualche ora, all'inizio della giornata) e quando non c'\u00e8 umidit\u00e0 (la pioggia non permette la formazione dei fiori).Il fiore viene tenuto delicatamente con una mano, un dito serve da punto d'appoggio sotto la colonna (la parte centrale del fiore). Utilizzando uno strumento appuntito, ma non tagliente, ad esempio un aculeo, si strappa il cappuccio che protegge gli organi sessuali maschili.\nSempre con questo strumento, si raddrizza la linguetta (il rostello) che separa gli organi femminili dalla parte maschile e si avvicina con le dita lo stame, sul quale si trova il polline, verso lo stigma esercitando una leggera pressione per assicurare un buon contatto.\nPreparazione.\nLa trasformazione di frutti inodori in una spezia vellutata e gradevolmente profumata necessita una preparazione minuziosa e metodica i cui principi furono sviluppati in Messico molto tempo fa. Il metodo pi\u00f9 semplice, detto \"preparazione diretta\", consiste nel lasciar maturare il baccello alternandone l'esposizione all'ombra e al sole, ma i risultati sono mediocri. Si preferisce perci\u00f2 la preparazione indiretta che consiste nel provocare un trauma violento al baccello per arrestarne la vita vegetativa detto (\"killing\"), seguito da una serie di operazioni di trasformazione, di essiccazione e di smistamento che durano all'incirca dieci mesi prima di ottenere un bastoncino di vaniglia commercializzabile.\nPer \"uccidere\" il baccello questo viene passato dal forno al freddo, ai raggi infrarossi all'alcool, ecc. Il mezzo oggi certamente pi\u00f9 impiegato \u00e8 tuttavia il bagno del baccello in acqua calda. \u00c8 infatti cos\u00ec che comincia il metodo elaborato da Ernest Loupy nel 1851, seguendo le conoscenze messicane e largamente diffuso da David de Floris.\nProfilo aromatico.\nLa vaniglia naturale sviluppa un profumo complesso, formato da molteplici tipi di composti aromatici differenti. Tra questi, per\u00f2 \u00e8 la molecola di vanillina (4-idrossi-3-metossibenzaldeide) che forma e caratterizza l'aroma della vaniglia.\nProdotti commerciali.\nL'appellativo commerciale vaniglia si attribuisce ai baccelli che hanno una lunghezza almeno di 15 centimetri. I frutti pi\u00f9 belli, detti \"vanille m\u00e9nag\u00e8re\" (vaniglia casalinga) sono destinati alla vendita al dettaglio e non devono essere n\u00e9 spezzati, n\u00e9 avere cicatrici, n\u00e9 essere troppo secchi. Un baccello di qualit\u00e0 deve poter essere attorcigliato a un dito senza danneggiarsi.\nLa qualit\u00e0 migliore \u00e8 rappresentata dalla \"vanille givr\u00e9e\" (vaniglia brinata): la vanillina si \u00e8 cristallizzata in superficie in efflorescenze leggere. \u00c8 la vaniglia con la profumazione pi\u00f9 intensa e delicata.\nLe qualit\u00e0 meno pregiate sono destinate al commercio all'ingrosso, per il mercato alimentare industriale o sono utilizzate per la preparazione dell'estratto di vaniglia o la polvere di vaniglia. L'estratto di vaniglia \u00e8 ottenuto per macerazione di baccelli nell'alcool, la polvere mediante frantumazione dei baccelli.\nProduzione mondiale.\nCifre della produzione.\nIl mercato relativamente ristretto della vaniglia mira a soddisfare una domanda legata all'autenticit\u00e0 naturale, \u00e8 sottomesso ai rischi climatici e alla speculazione finanziaria. I cicloni che investono frequentemente la parte orientale di Madagascar possono effettivamente distruggere una parte importante delle piante o dei raccolti. Ma la vaniglia preparata pu\u00f2 essere conservata per molti anni, perci\u00f2 i produttori, i grossisti e i commercianti possono costituire degli stock per ammortizzare le variazioni dei prezzi o, d'altra parte, per approfittare di queste variazioni.\nPi\u00f9 spesso, i grandi gruppi agro-alimentari e i grandi commercianti internazionali, trattano direttamente e confidenzialmente con i coltivatori locali. In un contesto di opacit\u00e0, dove un annuncio sulle produzioni pu\u00f2 influire sul livello dei prezzi, \u00e8 molto difficile conoscere con sicurezza delle cifre esatte sulla produzione.\n\u00c8 comunque condiviso da tutti gli esperti del settore che la produzione mondiale annuale di vaniglia sintetica sia di circa 12.000 tonnellate.\nRegioni di produzione.\nLa coltura della vaniglia si \u00e8 sviluppata in diverse regioni tropicali umide del mondo. Due paesi, Madagascar e Indonesia, rappresentano i maggiori fornitori mondiali. Se durante gli anni novanta la produzione indonesiana era passata in testa, il Madagascar oggi ricopre la posizione dominante.\nIn Madagascar, nel 2004, la vaniglia dava da vivere a 80.000 coltivatori. Soprattutto \u00e8 coltivata nella regione di Sava, situata nella zona nord-orientale dell'isola dove si trovano 24.000 dei 29.500 ettari coltivati a vaniglia dell'isola. Le altre piantagioni attorno a Diego Suarez (1.500 ha), e nella regione di Toamasina (3.800 ha), che \u00e8 anche il porto dal quale partono le esportazioni di questa pregiata spezia. Inoltre altri paesi continuano ad alimentare il mercato mondiale, seppur in maniera pi\u00f9 modesta: Messico, Isole Comore, e in maniera ancora minore, la Riunione e Tahiti. Inoltre le isole Seychelles e Mauritius non ne producono pi\u00f9.\nI prodotti dell'area del sud-est dell'oceano indiano prendono il nome di Vaniglia Bourbon (Madagascar, Isole Comore e la Riunione). In questa regione, gli alisei impongono la coltura solo sulle coste orientali, che sono le pi\u00f9 umide. Sulla Riunione, la produzione \u00e8 concentrata tra Sainte-Suzanne e Bras-Panon. Nell'arcipelago delle Comore su Anjouan e Mayotte, dove la coltura della vaniglia \u00e8 una delle poche risorse assieme alla produzione di chiodi di garofano.\nInfine ci sono alcuni paesi che si sono lanciati, o rilanciati nella produzione della vaniglia: Uganda, lo stato di Kerala in India, la Papua Nuova Guinea, le Isole Tonga. Sempre alla ricerca di profitti e redditi agricoli. Si trovano tuttavia innanzi a un mercato molto fluttuante per un prodotto che richiede un monitoraggio preciso e rigoroso lungo la filiera per produrre una spezie di qualit\u00e0.\nLa Cina produce della vaniglia nella provincia di Yunnan.\nLa concorrenza degli aromi industriali.\nNel 1874, il chimico tedesco Willhelm Haarmann realizza la prima sintesi artificiale di vanillina o vaniglina, a partire da una sostanza estratta dalla resina dell'abete rosso. Ma anche altre sostanze possono servire come base per una sintesi della vanillina. \u00c8 utilizzando l'eugenolo (C10H12O2), estratto dai chiodi di garofano, che si sviluppa la produzione e il commercio della vanillina di sintesi.\nLa vanillina di sintesi prende sempre pi\u00f9 campo sia nell'industria alimentare sia nell'industria cosmetica. Grazie al suo basso costo di produzione, permette di rendere popolare l'aroma della vaniglia, ma imponendo alla vaniglia naturale un concorrente troppo forte. Si stima che attualmente la produzione mondiale di vanillina industriale sia intorno alle 12.000 tonnellate all'anno, mentre tutta la vanillina naturale che potrebbe essere estratta dalla produzione mondiale di vaniglia, ne produrrebbe soltanto 40 tonnellate all'anno.\nLa crisi degli anni 2000.\nNel 2000 il Madagascar (40% della produzione mondiale nel 1994) venne colpito dai cicloni Eline e Hudah, con il risultato che i prezzi della vaniglia naturale s'impennarono. Questa oscillazione dei prezzi fu mantenuta dalla crisi politica che scosse il paese e perturb\u00f2 il mercato quando nel 2002 il Presidente Didier Ratsiraka dovette lasciare il potere a Marc Ravalomanana (un industriale molto legato alla produzione dello yogurt e quindi personalmente interessato alla risoluzione della crisi).\nLa crisi ha fatto s\u00ec che paesi concorrenti come l'Indonesia, l'Uganda, la Papua Nuova Guinea e lo stesso Messico rilanciassero questa produzione altamente specializzata. D'altro canto, i prezzi raggiunti in quel periodo crearono una corsa alla produzione di vanillina industriale con i metodi pi\u00f9 svariati. Dopo il 2004 tuttavia i prezzi sono scesi da $500 a $25\u201370 (prezzo all'ingrosso per chilogrammo), $65\u201370 per la vaniglia Bourbon, $25\u201320 per le altre variet\u00e0. Malgrado questi nuovi prezzi storicamente molto bassi, gli acquirenti continuavano a evitare i baccelli di vaniglia naturale. Il Madagascar quindi ha dovuto abbassare la sua offerta globale dal 60% al 40% per rimettersi sul mercato.\nA Nizza nell'ottobre 2004 si \u00e8 tenuto il primo congresso internazionale dedicato alla spezie. \u00c8 stata creata anche la International Vanilla Association, prima struttura di questo genere avente lo scopo di meglio valutare i parametri del mercato.\nLe variet\u00e0.\nVaniglia Bourbon.\nI lunghi baccelli della vaniglia Bourbon dell'isola della Riunione sono di una qualit\u00e0 eccezionale. La tecnica di trasformazione della vaniglia Bourbon \u00e8 molto complessa; al fine di evitare la perdita dell'olio essenziale \u00e8 richiesta al produttore una lunga esperienza. La vaniglia Bourbon si sposa perfettamente con la cannella, l'anice, il chiodo di garofano, lo zenzero e il cardamomo.\nVaniglia Tahiti.\nIl baccello della vaniglia Tahiti \u00e8 di colore marrone scuro, molto carnoso e spesso. (I migliori lunghi 15\u201318\u00a0cm). Il profumo della vaniglia Tahiti \u00e8 delicato e caldo, zuccherato come un pan di spezie, nello stesso tempo sviluppa una nota fruttata alla prugna. Il prezzo della vaniglia Tahiti \u00e8 molto elevato, dovuto a una produzione mondiale molto limitata (15 t per anno).\nVaniglia Tahitensis.\nIl baccello della vaniglia Tahitensis \u00e8 di colore marrone scuro, carnoso e spesso. i migliori hanno una lunghezza di 18\u201319\u00a0cm. Il profumo della vaniglia Tahitensis \u00e8 speziato, caldo, con una nota di anice. La vaniglia Tahitensis prodotta in Papua Nuova Guinea \u00e8 considerata tra le migliori vaniglie al mondo.\nUtilizzo.\nCommercio e consumo.\nGli europei consumano pi\u00f9 volentieri la vaniglia naturale, in particolare Germania e Francia (75% della variet\u00e0 Bourbon), contro gli Stati Uniti che consumano pi\u00f9 gli estratti della vaniglia. \u00c8 un'impresa americana, la Zink &amp; Triest che nel 2003 \u00e8 diventata la numero uno del commercio internazionale di questo prodotto. Un altro importatore di rilievo \u00e8 McCormick &amp; Company, impresa fondata nel 1889 a Baltimora (USA).La domanda di vaniglia \u00e8 molto differenziata per:"}
{"id": "23101", "revid": "87874422", "url": "https://it.wikipedia.org/wiki?curid=23101", "title": "Vaniglia", "text": ""}
{"id": "23102", "revid": "228587", "url": "https://it.wikipedia.org/wiki?curid=23102", "title": "Carica-batterie", "text": ""}
{"id": "23106", "revid": "1305772", "url": "https://it.wikipedia.org/wiki?curid=23106", "title": "Boa Vista", "text": "Boa Vista \u00e8 una citt\u00e0 del Brasile, capitale dello Stato di Roraima, parte della mesoregione del Norte de Roraima e della microregione di Boa Vista.\nEtimologia.\nIl nome \"Boa Vista\" significa \"Bella/Buona Vista\". \nGeografia fisica.\nTerritorio.\n\u00c8 situata sul lato occidentale del Rio Branco, a 220\u00a0km dal confine con il Venezuela. \u00c8 l'unica capitale brasiliana situata al di sopra dell'equatore. \nClima.\nLa temperatura nella citt\u00e0 \u00e8 generalmente calda in tutto l'anno e varia di meno di 3\u00a0\u00b0C nei periodi pi\u00f9 freschi. Le precipitazioni superano i 2000\u00a0mm. \nFlora e fauna.\nIl clima \u00e8 ottimale per la crescita di una vegetazione molto varia e densa, parte della foresta pluviale.\nStoria.\nLa citt\u00e0 di Boa Vista fu la prima area urbana di Roraima.\nBoa Vista nacque il 9 luglio 1890 con il nome \"Boa Vista do Rio Branco\". Il fondatore fu Augusto Villeroy, governatore dello Stato di Amazonas. All'inizio i soli abitanti della regione di Boa Vista erano indigeni. Il primo sindaco fu Jo\u00e3o Capistrano da Silva Mota.\nNel mezzo della seconda guerra mondiale, nel 1943, Boa Vista divent\u00f2 la capitale del territorio fondato recentemente in quel periodo, \"Rio Branco\". Il territorio prosper\u00f2 grazie alle estrazioni minerarie della zona, e in seguito il territorio venne elevato al titolo di Stato e cambi\u00f2 il nome in Roraima. In seguito le attivit\u00e0 di estrazione mineraria vennero proibite perch\u00e9 danneggiavano il paesaggio, e l'economia della regione ne risent\u00ec profondamente.\nCultura.\nIstruzione.\nLa lingua inglese e la lingua spagnola sono insegnate a scuola.\nEventi.\nLa Festa Junina venne introdotta nel nord-est brasiliano dai portoghesi, per i quali il giorno di San Giovanni, il 24 giugno, \u00e8 una delle feste pi\u00f9 popolari e antiche. La festa inizia il 12 giugno e termina il 29, nel giorno di San Pietro. Nei quindici giorni si preparano fal\u00f2, fuochi d'artificio, e si ballano danze popolari nelle strade.\nGeografia antropica.\nUrbanistica.\nLa citt\u00e0 si distingue tra le altre della regione settentrionale del Brasile come una citt\u00e0 a piano radiale. Progettata dall'architetto Darci Aleixo Deregusson, lo stile \u00e8 molto simile a quello di Parigi, e venne costruita sotto le istruzioni del Capitano Ene Garcez, il primo governatore di Roraima.\nEconomia.\nGli affari si svolgono in gran parte con le citt\u00e0 di Manaus, capitale dello Stato di Amazonas, Santa Elena de Uair\u00e9n in Venezuela e Lethem, in Guyana.\nIl PIL della citt\u00e0 era di R$ 2.265.603.000 nel 2005.\nIl guadagno pro-capite per la citt\u00e0 ammontava a R$ 9.366 nel 2005.\nMonumenti e luoghi d'interesse.\nBoa Vista possiede diverse piazze e parchi.\nSociet\u00e0.\nBoa Vista \u00e8 la citt\u00e0 pi\u00f9 popolosa del Roraima: circa un terzo della popolazione totale vive in essa.\nEvoluzione demografica.\nNel 1950 Boa Vista contava 5200 abitanti, e nel 2006 ne contava circa 250.000.\nLa citt\u00e0 inizi\u00f2 ad avere una crescita maggiore rispetto a tutte le altre capitali negli anni settanta, con il 3% di aumento ogni anno. Ci\u00f2 che attrae immigranti \u00e8 l'impiego possibile generato dai servizi pubblici e dal commercio.\nLingue e dialetti.\nLa lingua ufficiale parlata \u00e8 il portoghese.\nSport.\nCalcio.\nCi sono diversi club calcistici:\nLo stadio pi\u00f9 importante della citt\u00e0 \u00e8 l'Est\u00e1dio Flamarion Vasconcelos, conosciuto anche come \"Canarinho\", situato nel quartiere che porta lo stesso nome, Canarinho, nella zona settentrionale, con una capacit\u00e0 massima di 10.000 persone. Un altro stadio, il \"Ribeir\u00e3o\", si trova nei sobborghi della citt\u00e0.\nInfrastrutture e trasporti.\nStrade.\nBoa Vista \u00e8 collegata a Bonfim da una strada.\nAeroporti.\nL'aeroporto di Boa Vista fornisce viaggi internazionali giornalieri a Paramaribo (Suriname), Georgetown (Guyana), Manaus, Brasilia, Rio de Janeiro e Vit\u00f3ria. L'aeroporto \u00e8 stato aperto il 19 febbraio 1973 ed \u00e8 stato ristrutturato e rimodellato nel 1998.\nPer spostarsi in qualsiasi altra citt\u00e0 brasiliana \u00e8 necessario un aeroplano."}
{"id": "23107", "revid": "125187169", "url": "https://it.wikipedia.org/wiki?curid=23107", "title": "Gordiano I", "text": "Biografia.\nOrigini.\nPoco si conosce delle origini familiari e dei primi anni di vita di Gordiano. Ci sono pochi riferimenti alla sua famiglia, che apparteneva all'ordine equestre ed era molto ricca; pare fosse imparentato con senatori di un certo rilievo.\nSecondo la \"Historia Augusta\" sua madre era una donna romana di nome Ulpia Gordiana, suo padre un senatore romano di nome Mecio Marullo; gli storici hanno per\u00f2 scartato come fasullo questo nome. I suoi \"praenomen\" e \"nomen\", \"Marcus Antonius\", suggeriscono che i suoi antenati ricevettero la cittadinanza romana sotto il triumviro Marco Antonio durante la tarda Repubblica romana; il nome \"Gordianus\" suggerisce invece un'origine anatolica, in Frigia, Galazia o Cappadocia, in quanto l\u00ec si trovava la citt\u00e0 di Gordio. Il nome \"Sempronianus\" potrebbe essere il collegamento con la madre o con la nonna; nella citt\u00e0 di Ankara (l'antica \"Ancira\") \u00e8 stata trovata un'iscrizione funebre che nomina una Sempronia Romana.\nSempre secondo la \"Historia Augusta\", la moglie di Gordiano sarebbe stata Fabia Orestilla, che l'autore vorrebbe discendente di Antonino Pio e Marco Aurelio attraverso il padre, Fulvio Antonino. Gli storici ritengono invece che la moglie di Gordiano fosse la nipote di Erode Attico; da lei Gordiano ebbe almeno due figli, Marco Antonio Gordiano (Gordiano II) ed Antonia Gordiana, la madre di Gordiano III.\nCarriera.\nLa carriera politica di Gordiano I inizi\u00f2 relativamente tardi nella sua vita e con ogni probabilit\u00e0 i suoi anni giovanili furono profusi negli studi di retorica e letteratura. Come militare, Gordiano comand\u00f2 la \"legio IIII Scythica\" quando questa era di guarnigione nella provincia di Siria. Ricopr\u00ec la carica di governatore in Britannia nel 216 e fu console suffetto sotto Eliogabalo. Il fatto che il suo nome sia stato cancellato da alcune iscrizioni in Britannia suggerisce che sia caduto in qualche modo in disgrazia.\nMentre egli guadagnava una grande popolarit\u00e0 con i magnifici giochi e spettacoli che produceva come edile, la sua prudente moglie si preoccupava di placare i sospetti di Caracalla, in cui onore egli stesso scrisse un lungo poema epico intitolato \"Gli Antoniniani\".\nGordiano certamente cur\u00f2 la sua salute e le relazioni politiche durante i caotici tempi della dinastia dei Severi, il che suggerisce il suo poco amore per gli intrighi. Durante il regno di Alessandro Severo a Gordiano (che aveva gi\u00e0 circa 80 anni) fu affidato il difficile ruolo di proconsole in Africa proconsolare. Durante il suo proconsolato Massimino Trace uccise nella Germania meridionale l'imperatore Alessandro Severo e sal\u00ec al trono.\nAscesa e caduta.\nMassimino era divenuto impopolare come imperatore, a causa del crescente malcontento generale dovuto ad un governo sempre pi\u00f9 oppressivo, che era culminato con la ribellione in Africa del marzo del 238. Gordiano, spinto dal clamore popolare, assunse la porpora controvoglia sotto la minaccia delle armi, ed il \"cognomen\" Africano, il 22 marzo. In considerazione della sua et\u00e0 avanzata, insistette che gli venisse associato suo figlio, Marco Antonio Gordiano (Gordiano II). Pochi giorni pi\u00f9 tardi Gordiano entr\u00f2 a Cartagine con il preponderante appoggio della popolazione e dei leader politici locali.\nPoi Gordiano si affrett\u00f2 ad inviare numerosi messaggi tramite ambasciatori (uno dei quali sembra fosse il futuro imperatore Valeriano), a tutti coloro che egli considerava fra i pi\u00f9 facoltosi cittadini di Roma, tra cui alcuni senatori amici o parenti, oltre allo stesso Senato e Popolo di Roma. Promise, quindi, grande clemenza per coloro che avessero collaborato. Ai soldati (guardia pretoriana e legio II Parthica), invece, promise un \"donativum\", come mai prima di allora era stato distribuito, oltre ad una distribuzione di denaro per il popolo di Roma. Prese poi le giuste precauzioni contro il prefetto del pretorio, Vitaliano, poich\u00e9 sapeva che era fedele a Massimino Trace. Invi\u00f2, pertanto, il suo questore, persona fidata, a portare questi importanti messaggi segreti. Giunto a Roma con una delegazione, si present\u00f2 allo stesso Vitaliano, il quale, colto alla spovvista, fu ucciso. da uomini legati ai due usurpatori; molti amici di Massimino furono messi a morte, come pure il \"praefectus urbi\" Sabino fu ucciso dalla folla in una sommossa; e la rivolta sembr\u00f2 aver successo. Questa fu invece la lettera che Gordiano invi\u00f2 al Senato di Roma, per ottenerne il favore:\nIl Senato conferm\u00f2 Gordiano nuovo imperatore insieme al figlio, ed al nipote Gordiano III fu promessa la pretura, il consolato ed il titolo di \"Cesare\", mentre Massimino ed il figlio furono proclamati \"nemici pubblici\", e la maggior parte delle province si schierarono con Gordiano I, tranne poche citt\u00e0 ancora fedeli a Massimino. Ecco come si espresse il Senato, secondo la Historia Augusta:\nL'opposizione venne dalla confinante provincia di Numidia e dal suo governatore, Capeliano, il quale era rimasto fedele a Massimino Trace. Quest'ultimo, infatti, invase poco dopo la provincia di Africa con adeguate e ben addestrate forze militari, tra cui la Legio III \"Augusta\", e si diresse su Cartagine. Gordiano II fu sconfitto e ucciso nella battaglia di Cartagine: in seguito alla morte del figlio, Gordiano I si suicid\u00f2, impiccandosi con una cinta. Avevano regnato per soli venti giorni.\nGordiano I deve la sua buona reputazione al suo carattere amichevole. Si dice che sia lui che il figlio avessero raggiunto una buona fama come letterati, pubblicando alcuni voluminosi lavori. Tuttavia essi non furono altrettanto validi come uomini di governo n\u00e9 ebbero la necessaria mano ferma. Avendo sostenuto la causa di Gordiano, il Senato fu costretto a continuare la lotta contro Massimino, e nomin\u00f2 Pupieno e Balbino coimperatori. Tuttavia per la fine del 238, l'unico imperatore riconosciuto fu Gordiano III, figlio di Antonia Gordiana."}
{"id": "23108", "revid": "729019", "url": "https://it.wikipedia.org/wiki?curid=23108", "title": "Brillamento", "text": "Il brillamento solare o anche eruzione solare o stellare in astronomia \u00e8 una violenta eruzione di materia che esplode dalla fotosfera di una stella, sprigionando una energia equivalente a varie decine di milioni di bombe atomiche. \u00c8 causato da un improvviso rilascio di energia in occasione di un fenomeno di riconnessione delle linee del campo magnetico.\nDescrizione.\nI brillamenti delle stelle creano delle spettacolari protuberanze solari ed emettono fasci di vento solare energetico; in particolare la radiazione emessa da questi fenomeni nel Sole pu\u00f2 rappresentare un pericolo per le navi spaziali al di fuori della magnetosfera terrestre, e che interferisce con le comunicazioni radio sulla Terra. I brillamenti sono spesso associati alle macchie solari e sono probabilmente causati dal rilascio di energia in occasione del fenomeno di riconnessione delle linee di campo magnetico.\nQuesti fenomeni furono osservati per la prima volta nel 1859 dall'astronomo britannico Richard Christopher Carrington, e recentemente sono anche stati osservati su varie altre stelle. La frequenza dei brillamenti varia: da molti al giorno quando il Sole \u00e8 particolarmente \"attivo\", a circa uno alla settimana quando invece \u00e8 \"quieto\". Essi impiegano molte ore o anche giorni per \"caricarsi\", ma l'eruzione solare vera e propria impiega pochi minuti per rilasciare la sua energia. Le onde d'urto risultanti viaggiano lateralmente attraverso la fotosfera e verso l'alto attraverso la cromosfera e la corona, a velocit\u00e0 dell'ordine di 5 000 000 chilometri all'ora (ovvero 1 389\u00a0km/s, contro i circa 300 000\u00a0km/s della velocit\u00e0 della luce).\nClassificazione.\nI brillamenti solari sono classificati in cinque classi di potenza a seconda della loro luminosit\u00e0 nei raggi X, misurata a Terra in W/m2 e nella banda tra 0,1 e 0,8 nm. In ordine crescente di potenza sono A, B, C, M e X. Ogni classe \u00e8 dieci volte pi\u00f9 potente di quella precedente, con la pi\u00f9 potente X pari a un flusso di 10\u22124 W/m2, ed \u00e8 ulteriormente suddivisa linearmente in 9 classi, numerate da 1 a 9.\nPer esempio un brillamento M5 \u00e8 la met\u00e0 di un brillamento M10, cio\u00e8 X1, a sua volta la met\u00e0 di un brillamento X2. Un brillamento X2 \u00e8 pertanto 4 volte pi\u00f9 potente di un M5 e 10 volte pi\u00f9 potente di un evento M2. Oltre la classe X9, la pi\u00f9 alta, la numerazione prosegue linearmente. Brillamenti di tale entit\u00e0 sono rari, come quelli del 16 agosto 1999 e del 2 aprile 2001, di potenza X20, cio\u00e8 due volte pi\u00f9 potenti di un X10, il fondoscala della classe X. Il record del pi\u00f9 potente flare mai registrato \u00e8 detenuto dall'evento del 4 novembre 2003, inizialmente stimato in X28 e successivamente corretto in X45..\nL'attivit\u00e0 solare di routine si trova compresa tra le classi A e C, mentre la classe M \u00e8 raggiunta solo in prossimit\u00e0 e durante il massimo del ciclo undecennale del Sole. I brillamenti X si concentrano quasi esclusivamente nei periodi di picco dell'attivit\u00e0 e sono quindi relativamente rari, poche decine per ogni ciclo solare. Brillamenti come quello del 4 novembre 2003 sono ancora pi\u00f9 rari, e avvengono solo poche volte per secolo, come l'evento di Carrington. La regione di macchie solari 486 che produsse il brillamento del 2003 era la pi\u00f9 turbolenta mai osservata.\nInfluenza al di fuori del Sole.\nLe particelle energetiche emesse da questi fenomeni solari sono le prime responsabili dell'aurora boreale e di quella australe.\nLa missione Hinode.\nLa navetta Hinode chiamata originariamente \"Solar B\", \u00e8 stata inviata nel settembre 2006 dalla Agenzia Spaziale Giapponese con lo scopo di osservare e studiare in maniera pi\u00f9 dettagliata le eruzioni del sole. La missione si \u00e8 concentrata soprattutto sulla osservazione dei potenti campi magnetici solari, individuati secondo la teoria pi\u00f9 accreditata come la fonte del fenomeno."}
{"id": "23111", "revid": "1305772", "url": "https://it.wikipedia.org/wiki?curid=23111", "title": "Atacama", "text": ""}
{"id": "23138", "revid": "466539", "url": "https://it.wikipedia.org/wiki?curid=23138", "title": "Belo Horizonte", "text": "Belo Horizonte \u00e8 una citt\u00e0 del Brasile, capitale dello Stato del Minas Gerais dal 1897, anno in cui venne ultimata la sua costruzione, su progetto dell'ingegnere Aar\u00e3o Reis. Circa il 30% dei cittadini di Belo Horizonte sono oriundi italiani. La citt\u00e0 si sviluppa sulla sponda sinistra del Rio das Velhas. Statisticamente fa parte della mesoregione Metropolitana di Belo Horizonte e della microregione di Belo Horizonte.\n\u00c8 la prima citt\u00e0 brasiliana costruita su progetto, anche se nelle idee originarie non avrebbe dovuto superare i abitanti. Al 2010 Belo Horizonte aveva abitanti, raggiungendo i abitanti nell'intera regione metropolitana.\nLa citt\u00e0 \u00e8 un importante centro economico, industriale, commerciale e culturale: molte aziende brasiliane e multinazionali hanno i loro uffici a Belo Horizonte, come Google e Denso. La FIAT ha fabbriche nei sobborghi vicini (FIASA-Auto a Betim, Iveco a Sete Lagoas, CNH-trattori a Contagem, Magneti Marelli) e il suo quartier generale \"FIAT do Brasil\" in Nova Lima, nelle immediate vicinanze della citt\u00e0. L'area metropolitana di Belo Horizonte \u00e8 sede di una scuola italiana, la \"Funda\u00e7ao Torino.\"\nZone e quartieri.\nBelo Horizonte \u00e8 divisa in 9 zone:\n- Zona Centro-Sul (Dentro questa zona ci sono quasi 50 quartieri divisi in 5 territori)\nTerritorio n\u00ba 1: Barro Preto, Boa Viagem, Carlos Prates, Centro, Floresta, Funcion\u00e1rios, Lourdes, Santa Efig\u00eania, Santo Agostinho e Savassi.\nTerritorio n\u00ba 2: Anchieta, Belvedere, Carmo, Comiteco, Cruzeiro, Mangabeiras, S\u00e3o Lucas, Novo S\u00e3o Lucas, Serra e Sion.\nTerritorio n\u00ba 3: Acaba Mundo, Baleia, Fazendinha, Mar\u00e7ola, N.Sr.\u00aada Aparecida, N.Sr.\u00aa da Concei\u00e7\u00e3o, N.Sr.\u00aa de F\u00e1tima, N.Sr.\u00aa do Ros\u00e1rio, Pindura Saia, Santa Isabel, Santana do Cafezal, Vila FUMEC e Vila Novo S\u00e3o Lucas.\nTerritorio n\u00ba 4: Cidade Jardim, Cora\u00e7\u00e3o de Jesus, Luxemburgo, Santa L\u00facia, Santo Ant\u00f4nio, S\u00e3o Bento, S\u00e3o Pedro e Vila Paris.\nTerritorio n\u00ba 5: \u00c1pia, Conj. Santa Maria, Estrela, Mala e Cuia, Monte S\u00e3o Jos\u00e9, Santa Rita de C\u00e1ssia, Vila Bandeirantes e Vila Barragem Santa L\u00facia.\n- Zona Pampulha\nAeroporto, Al\u00edpio de Melo, Bandeirantes, Bispo de Maura, Bra\u00fanas, Campus UFMG, Castelo, Confisco, Conjunto Celso Machado, Conjunto Lagoa, Conjunto S\u00e3o Francisco de Assis, Dona Clara, Engenho Nogueira, Gar\u00e7as, Indai\u00e1, Itapo\u00e3, Itatiaia, Jaragu\u00e1, Jardim Alvorada, Jardim Atl\u00e2ntico, Jardim S\u00e3o Jos\u00e9, Liberdade, Manac\u00e1s, Nova Pampulha, Novo Ouro Preto, Ouro Preto, Paquet\u00e1, Santa Am\u00e9lia, Santa Branca, Santa Rosa, Santa Terezinha, S\u00e3o Francisco, S\u00e3o Jos\u00e9, S\u00e3o Lu\u00edz, Serrano, Suzana, Trevo, Unidas, Universit\u00e1rio, Urca, Vila Aeroporto Jaragu\u00e1, Vila Antena Montanh\u00eas, Vila Engenho Nogueira, Vila Jardim Alvorada, Vila Jardim Montanh\u00eas, Vila Jardim S\u00e3o Jos\u00e9, Vila Paquet\u00e1, Vila Real Primeira Se\u00e7\u00e3o, Vila Real Segunda Se\u00e7\u00e3o, Vila Rica, Vila Santa Rosa, Vila Santo Ant\u00f4nio, Vila Santo Ant\u00f4nio Barroquinha, Vila S\u00e3o Francisco, Vila Suzana Primeira Se\u00e7\u00e3o, Vila Suzana Segunda Se\u00e7\u00e3o, Xangri-l\u00e1.\n- Zona Noroeste\n- Zona Oeste\n- Zona Barreiro\n- Zona Venda Nova\n- Zona Norte\n- Zona Nordeste\n- Zona Leste\nEconomia.\nTurismo.\nNon molte ma di valore le attrattive turistiche: ideata per essere una citt\u00e0-giardino, all'interno di Belo Horizonte si trovano molti parchi e aree verdi, su tutti il lago artificiale di Pampulha, fatto costruire negli anni quaranta su impulso dell'allora sindaco Juscelino Kubitschek insieme all'omonimo quartiere. Quasi in riva al lago spicca la chiesa di S. Francesco d'Assisi, ideata dall'architetto brasiliano Oscar Niemeyer. \u00c8 la citt\u00e0 brasiliana con la pi\u00f9 grande concentrazione di bar, essendo la maggior parte di loro localizzata nella zona sud, in particolare nel ricco e moderno (per\u00f2 ancora tradizionale) quartiere Savassi, nome dovuto a un antico panificio italiano nella zona.\nNonostante non sia una citt\u00e0 prettamente turistica, Belo Horizonte costituisce un ottimo punto di partenza per visitare le splendide citt\u00e0 coloniali nei dintorni, ad esempio Ouro Preto e Sabar\u00e1.\nCultura.\nIstruzione.\nA Belo Horizonte hanno sede l'Universit\u00e0 federale di Minas Gerais, fondata nel 1927 e l'Universit\u00e0 statale di Minas Gerais, fondata nel 1989, e SKEMA Business School.\nInfrastrutture e trasporti.\nAutobus.\nSi dispone di un gran numero di linee che collegano le diverse zone della citt\u00e0.\nDal 2014 \u00e8 iniziato il sistema di trasporto rapido BRT/MOVE. \u00c8 stato creato per i principali corridoi della citt\u00e0.\nMetropolitana.\nA Belo Horizonte esiste soltanto un'unica linea di metropolitana fondata nel 1986. Il sistema \u00e8 operato dalla CBTU (Companhia Brasileira de Trens Urbanos).\nAeroporti.\nBelo Horizonte \u00e8 servita da tre aeroporti:\nStrade.\nLa citt\u00e0 \u00e8 collegata con il resto del Minas Gerais e tutto il Brasile da una serie di autostrade. Le principali sono la BR-040 (che collega Belo Horizonte a Rio de Janeiro - in direzione sud - e anche a Brasilia - in direzione nordovest), la BR-262, che inizia nello stato di Mato Grosso do Sul e finisce nello stato di Esp\u00edrito Santo, attraversando il Minas Gerais da ovest a est, e la BR-381 (che collega Belo Horizonte a S\u00e3o Paulo).\nSport.\nLe principali squadre di calcio della citt\u00e0 sono:"}
{"id": "23155", "revid": "21371", "url": "https://it.wikipedia.org/wiki?curid=23155", "title": "Sistema numerico", "text": ""}
{"id": "23166", "revid": "1718925", "url": "https://it.wikipedia.org/wiki?curid=23166", "title": "Elaborazione del linguaggio naturale", "text": "Lelaborazione del linguaggio naturale (in inglese: \"natural language processing\", in acronimo: NLP) \u00e8 il processo di trattamento automatico mediante un calcolatore elettronico delle informazioni scritte o parlate in una lingua.\nDescrizione.\nQuesto processo \u00e8 reso particolarmente difficile e complesso a causa delle caratteristiche intrinseche di ambiguit\u00e0 del linguaggio umano. Per questo motivo il processo di elaborazione viene suddiviso in fasi diverse, tuttavia simili a quelle che si possono incontrare nel processo di elaborazione di un linguaggio di programmazione:\nNell'analisi semantica la procedura automatica che attribuisce all'espressione linguistica un significato tra i diversi possibili \u00e8 detta disambiguazione.\nProblematiche.\nIn teoria, l'elaborazione del linguaggio naturale \u00e8 un metodo di interazione uomo-macchina. I primi sistemi sviluppati, quali SHRDLU, che lavoravano in \"mondi a blocchi\" con vocabolari ristretti, ottenevano ottimi risultati. Ci\u00f2 port\u00f2 i ricercatori a un eccessivo ottimismo, che presto scem\u00f2 non appena i sistemi furono estesi a situazioni pi\u00f9 realistiche con problemi reali di ambiguit\u00e0 e complessit\u00e0.\nLa comprensione del linguaggio naturale \u00e8 spesso considerata un problema IA-completo, poich\u00e9 si pensa che il riconoscimento del linguaggio richieda una conoscenza estesa del mondo e una grande capacit\u00e0 di manipolarlo. Per questa ragione, la definizione di \"comprensione\" \u00e8 uno dei maggiori problemi dell'elaborazione del linguaggio naturale."}
{"id": "23171", "revid": "125380003", "url": "https://it.wikipedia.org/wiki?curid=23171", "title": "La Valletta", "text": "La Valletta (in maltese \"Il-Belt Valletta\", in inglese \"Valletta\") \u00e8 una citt\u00e0 di 5.827 abitanti dello stato insulare di Malta, nonch\u00e9 sua capitale.\nFu fondata nel 1566 dai Cavalieri Ospitalieri, che le diedero il nome del loro gran maestro Jean de la Valette: precisamente essa venne chiamata, in latino, \"Humilissima Civitas Valettae\" (\"L'umilissima citt\u00e0 di Valletta\") e si fregia tutt'oggi del titolo \"Citt\u00e0 Umilissima\". In maltese \u00e8 colloquialmente detta \"Il-Belt\" e \"La citt\u00e0\".\nLa Valletta \u00e8 stata designata Capitale europea della cultura per il 2018 assieme a Leeuwarden.\nGeografia.\nLa citt\u00e0 \u00e8 situata sulla costa settentrionale su una penisola rocciosa che sorge tra due ampie insenature in cui sono situati i porti della citt\u00e0: Porto Grande (ribattezzato dagli inglesi \"Grand Harbour\") e Porto di Marsamuscetto (\"Marsamxett\" o \"Marsamxetto\"). Porto Grande \u00e8 il porto principale con banchina di scarico nelle vicinanze di Marsa. Confina a sud-ovest con la citt\u00e0 di Floriana, costruita al di fuori dei bastioni della citt\u00e0. Un terminal per le navi da crociera \u00e8 localizzato sul lungomare cittadino, il cui fronte architettonico fu costruito a met\u00e0 del diciottesimo secolo con Manuel Pinto de Fonseca.\nClima.\nLa Valletta \u00e8 caratterizzata dal tipico clima mediterraneo afoso con estati calde e secche, e con inverni miti e piovosi. Si manifestano mancanze di precipitazioni durante i mesi estivi. Le temperature invernali risultano moderate per via della prossimit\u00e0 col mare, per cui gli inverni sono abbastanza miti. La stazione ufficiale di registrazione climatica \u00e8 all'Aeroporto Internazionale di Luca che dista poche miglia dalla capitale. Le alte temperature medie vanno da circa 15\u00a0\u00b0C in gennaio a circa 31\u00a0\u00b0C in agosto; mentre le basse temperature medie vanno da circa 9\u00a0\u00b0C in gennaio a circa 22\u00a0\u00b0C in agosto. La classificazione dei climi di K\u00f6ppen definisce questo clima mediterraneo del sottotipo \"Csa\".\nStoria.\nIl territorio sul quale sorse La Valletta era prima deserto. Parte di esso portava il nome di \"Xagh-ret Meuuia\", che in maltese significa \"terreno incolto di Meuia\", forse dal cognome di qualche antico proprietario di quei luoghi. La citt\u00e0 venne innalzata sul monte Sciberras, la parte pi\u00f9 prominente della lingua di terra che divide il Porto Grande dal Porto di Marsamuscetto. Il nome originale di questa zona era \"Gebel ir-ras\", cio\u00e8 \"monte dell'estremit\u00e0\". Tutto lo spazio che andava da questa fino alla punta si chiamava comunemente \"Il-Guardia\" (o \"Il-Uardia\") che significa \"La Guardia\", ovvero il \"luogo delle guardie\", cos\u00ec chiamato perch\u00e9 anticamente vi si trovava un corpo di guardia che vigilava per eventuali sbarchi clandestini.\nStato monastico dei Cavalieri di Malta.\nLa costruzione della citt\u00e0 sulla penisola dello Sciberras \u00e8 stata proposta dei Cavalieri Ospitalieri gi\u00e0 nel 1524. Allora, l'unico edificio della penisola era una piccola torre di avvistamento dedicata a Erasmo di Formia (nel luogo in cui oggi sorge Forte Sant'Elmo).\nNel grande assedio di Malta il forte Sant'Elmo cadde ai Saraceni, ma alla fine i cavalieri dell'Ordine ebbero la meglio grazie ai rinforzi siciliani. In seguito la citt\u00e0 fu ricostruita, fondata dal Gran Maestro dei Cavalieri Ospitalieri Jean de la Valette, che, il 28 marzo del 1566, ne pose la prima pietra, in quella che poi sarebbe diventata la \"Chiesa di Nostra Signora delle Vittorie\". Il Gran Maestro chiese aiuto a re e principi d'Europa ricevendo molti aiuti grazie alla grande fama ottenuta dall'Ordine durante l'assedio. Papa Pio IV invi\u00f2 l'architetto militare che ide\u00f2 la citt\u00e0, il cortonese Francesco Laparelli, mentre Filippo II di Spagna invi\u00f2 sostanziali aiuti monetari. Quando Laparelli lasci\u00f2 Malta il lavoro venne continuato dal suo assistente, Girolamo Cassaro, che progett\u00f2, tra l'altro, la Concattedrale di San Giovanni e parte delle fortificazioni.\nLo spazio urbano della citt\u00e0 \u00e8 costituito da una maglia di strade ortogonali tra loro che divide l\u2019area in \u201cquartieri\u201d. Questi, nella maggior parte dei casi, sono costituiti da isolati regolari generalmente di forma rettangolare o quadrata composti da pi\u00f9 edifici di diversa natura ed elevazione e, nella loro parte interna, spesso troviamo delle ampie corti destinate a far penetrare la luce e far circolare l\u2019aria tra gli ambienti. In altri casi, questi blocchi urbani sono interamente occupati da un'unica struttura riconducibile all'Ordine o a un\u2019istituzione religiosa. In poche parole, ognuno di questi quartieri, interamente o parzialmente, predilige e si connota per funzioni residenziali, commerciali, amministrative o religiose.\nLa Valette mor\u00ec nel 1568 e il suo posto venne preso da Pietro del Monte che continu\u00f2 la sua attivit\u00e0. Nel 1570 la costruzione della citt\u00e0 era completata ed essa venne battezzata col nome del suo fondatore. Divenne capitale il 18 marzo 1571 quando Pietro del Monte trasfer\u00ec la sua sede da Forte Sant'Angelo a Vittoriosa al Palazzo del Gran Maestro. Sette \"auberge\" furono costruiti per l'Ordine entro la fine del 1580 e un ottavo (l\"'Auberge de Bavi\u00e8re\") fu pi\u00f9 tardi aggiunto nel diciottesimo secolo.\nSotto il comando di Antoine de Paule vennero costruite molteplici fortificazioni a protezione della citt\u00e0, il cosiddetto \"Sistema di Floriana (Floriana's Lines)\" disegnato dall'architetto maceratese Pietro Paolo Floriani. Sotto il comando di Ant\u00f3nio Manoel de Vilhena si inizia a formare un insediamento tra le mura della citt\u00e0 e il Sistema di Floriana che si evolve da sobborgo de La Valletta a Floriana, una citt\u00e0 a s\u00e9 stante. Nel 1634 una fabbrica di polvere da sparo esplose accidentalmente uccidendo 22 persone e danneggiando vari edifici della citt\u00e0 tra cui la vicina Chiesa dei Gesuiti.\nNel 1749 la Cospirazione degli Schiavi musulmani pianific\u00f2 di uccidere il Gran Maestro Manuel Pinto de Fonseca e prendere possesso della citt\u00e0, ma il complotto fu scoperto e soppresso dall'Ordine ancora prima che iniziasse. Negli anni successivi Pinto abbell\u00ec la citt\u00e0 con architetture barocche e molti importanti palazzi, come l\u2019\"Auberge de Castille\", furono ristrutturati o completamente ricostruiti nel nuovo stile. \nNel 1775, durante il comando di Francisco Ximenes de Texada vi fu una nuova rivolta ( Rivolta dei sacerdoti) in cui i ribelli occuparono il forte Sant'Elmo e il Forte San Giacomo prima di essere sconfitti.\nOccupazione francese e dominio del Regno Unito.\nNel 1798 l'Ordine lasci\u00f2 l'isola ed ebbe inizio l'occupazione francese di Malta. Dopo la ribellione maltese, le truppe francesi continuarono ad occupare La Valletta e l'area circostante del porto, fino alla resa al Regno Unito nel settembre del 1800. Nei primi anni del secolo il commissario civile del Regno Unito Henry Pigot avvia la demolizione delle fortificazioni della citt\u00e0. Le demolizioni furono nuovamente proposte negli anni '70 e '80 dell'800, ma non furono mai effettuate e le fortificazioni rimasero quasi interamente intatte.\nNel 1883 fu ufficialmente aperta la ferrovia che collegava La Valletta a Mdina che venne poi chiusa nel 1931 quando l'autobus divenne un popolare mezzo di trasporto.\nNel 1939 la flotta del Regno Unito, il Mediterranean Fleet, abbandon\u00f2 la citt\u00e0 e La Valletta divenne un teatro di battaglia nei successivi due anni che culminarono nell'assedio di Malta in cui le incursioni aeree tedesche e italiane durante la Seconda guerra mondiale danneggiarono fortemente la citt\u00e0 e l'area del porto. Il Teatro Reale, posto all'entrata della citt\u00e0, costruito nel diciannovesimo secolo dall'architetto Edward Middleton Barry, fu una delle opere perdute durante i bombardamenti.\nContemporaneit\u00e0.\nNel 1980 la citt\u00e0 ospit\u00f2 le ventiquattresime Olimpiadi degli scacchi e nello stesso anno l'intera citt\u00e0 viene dichiarata Patrimonio dell'umanit\u00e0 dall'UNESCO, insieme ai Templi megalitici di Malta e l'Ipogeo di \u0126al-Saflieni. L'11 novembre 2015 la citt\u00e0 ospit\u00f2 il \"Valletta Summit on Migration\" in cui i leader europei e africani hanno discusso la crisi europea dei migranti e pochi giorni dopo (il 27 novembre) ha il \"Commonwealth Heads of Government Meeting 2015\". \nAttualmente la Valletta \u00e8 il centro amministrativo, commerciale e culturale di Malta.\nMonumenti e luoghi d'interesse.\nL'architettura de La Valletta vanta opere che spaziano dalla met\u00e0 del XVI secolo al Barocco al Modernismo. La citt\u00e0 \u00e8 il principale centro culturale dell'isola e ha una collezione unica di chiese, palazzi e musei, rappresentando una delle principali attrazioni turistiche della citt\u00e0.\nQuando Benjamin Disraeli, futuro primo ministro britannico visit\u00f2 la citt\u00e0 nel 1830, la descrive come \"una citt\u00e0 di palazzi costruiti da gentiluomini per gentiluomini\" e ancora \"La Valletta equivale nelle sue nobili architetture, se non eccelle, a qualsiasi capitale d'Europa\"; e in altre lettere la paragona a Venezia e Cadice e \"piena di palazzi degni di Palladio.\nTra gli edifici di rilevanza storica contiene: la concattedrale di San Giovanni, precedentemente chiesa conventuale dei Cavalieri. Ma vi si trovano anche il Palazzo del Grande Maestro, che ha ospitato gli uffici del parlamento maltese; la Chiesa della Nostra Signora del Carmelo con la sua imponente cupola; le fortificazioni per la difesa della citt\u00e0 tra cui il Forte Sant'Elmo; il Museo nazionale di archeologia della Valletta e il Museo nazionale di Belle Arti.\nTutte queste opere hanno valso alla citt\u00e0 il titolo di patrimonio dell'umanit\u00e0 assegnato dall'UNESCO. Fra i giardini spicca il \"Lower Barrakka Gardens\" che offre una vista sul Porto Grande e al cui interno si trova il monumento ad Alexander Ball, un tempietto neoclassico opera dell'architetto maltese Giorgio Pullicino.\nConcattedrale di San Giovanni.\nLa concattedrale di San Giovanni, situata nell'omonima via, venne costruita per volere dei cavalieri appena dopo il loro insediamento; essa fu realizzata da Girolamo Cassaro in pochi anni, (1573-1577) grazie ai fondi resi disponibili, e una volta ultimata fu eletta a concattedrale assieme alla Cattedrale di San Paolo a Medina.\n\u00c8 stata adibita per oltre 200 anni a chiesa conventuale dell'Ordine dei Cavalieri di S. Giovanni. I cavalieri erano nobili provenienti dalle pi\u00f9 importanti casate europee e proteggevano la fede cattolica e l'Europa dagli attacchi dei turchi Ottomani, furono loro a donare opere di grande valore artistico che impreziosirono la cattedrale facendone l'espressione artistica pi\u00f9 alta e maestosa dell'alto barocco.\nNell'oratorio si trovano due dipinti di Caravaggio il pi\u00f9 importante, anche perch\u00e9 l'unico firmato dall'artista, \u00e8 la \"Decollazione di san Giovanni Battista\" (se ne pu\u00f2 vedere la firma ai bordi della macchia di sangue sotto il collo di Giovanni Battista). L'altra tela \u00e8 il \"San Girolamo scrivente\".\nChiesa di Nostra Signora del Carmelo.\nCostruita da Girolamo Cassar nel 1570, fu dapprima dedicata alla Madonna annunziata, poi alla Madonna del Monte Carmelo nel 1859, per volont\u00e0 della Confraternita di Nostra Signora del Monte Carmelo di La Valletta. La chiesa fu ricostruita nel 1900 dai frati carmelitani e nuovamente ricostruita nel 1958 dopo i bombardamenti della seconda guerra mondiale. Notabile fin da subito per l'imponente cupola alta 64 metri, nel 1974 divenne chiesa parrocchiale della citt\u00e0.\nChiesa di Santa Maria di Ges\u00f9.\nLa chiesa di Santa Maria di Ges\u00f9 e il convento dell'Ordine dei Frati Minori Osservanti (\"Ta '\u0120e\u017cu\" in maltese) fu eretta da Girolamo Cassar nel 1571. La chiesa custodisce: la statua in alabastro raffigurante la \"Madonna con bambino\" del 1504, opera di Antonello Gagini, scolpita durante la permanenza dello scultore a Messina; il \"Crocifisso\" ligneo del XVII secolo opera di Innocenzo da Petralia; il dipinto raffigurante la \"Visita della Madonna a Sant'Elisabetta\", datato 1600, opera dell'artista siciliano Antonio Catalano; la tomba del beato Ignazio Falzon nella \"Cappella dell'Immacolata Concezione\". Dal 1646 \u00e8 sede della Confraternita del Crocifisso.\nPalazzo del Grande Maestro.\nProspiciente Republic Square, \u00e8 un palazzo voluto dal Gran Maestro Pietro del Monte ed iniziato nel 1571 ad opera di Girolamo Cassaro. Di notevole interesse \u00e8 la Sala del Trono (affrescata da Matteo da Lecce) e la \"sala degli arazzi\". L'edificio ha ospitato il Parlamento di Malta dal 1923 al 2015.\nSacra Infermeria.\nLa Sacra Infermeria, edificata nel 1574, era l'ospedale dei Cavalieri di Malta. Fu uno dei principali ospedali d'Europa fino al diciottesimo secolo e rimase in uso fino al 1920. Poteva ospitare dai 500 ai 2.500 pazienti. La tipologia di quest'edificio ispir\u00f2, nel XVIII secolo, l'architetto Giuseppe Merenda, cavaliere gerosolimitano, per il progetto del Palazzo dell'Ospedale della Casa di Dio di Forl\u00ec (1720). Oggi la Sacra Infermeria \u00e8 un importante centro di conferenze internazionali, spettacoli teatrali, esibizioni, concerti musicali.\nForte Sant'Elmo.\nSituato sulla punta settentrionale della penisola su cui sorge la citt\u00e0, \u00e8 un forte che divide Porto Grande da Porto di Marsamuscetto. Comanda le entrate di entrambi i porti insieme a \"Forte Tign\u00e9\" e Forte Ricasoli. La prima edificazione risale alla seconda met\u00e0 del Cinquecento, venne poi rimaneggiato ed ora ospita un museo e la locale scuola di polizia. Ricopr\u00ec un ruolo fondamentale nel Grande Assedio di Malta del 1565.\nMuseo nazionale di archeologia della Valletta.\n\u00c8 un museo di reperti preistorici ed archeologici delle isole maltesi. Situato all'interno dell\"'Auberge de Provence\", un edificio barocco lungo la \"Republic Street\", fu costruito per i Cavalieri Ospitalieri nel 1571 e progettato dall'architetto maltese Girolamo Cassaro.\nSport.\nCalcio.\nLa squadra principale della citt\u00e0 \u00e8 il Valletta che milita nella BOV Premier League."}
{"id": "23173", "revid": "1444886", "url": "https://it.wikipedia.org/wiki?curid=23173", "title": "Valletta", "text": ""}
{"id": "23175", "revid": "7", "url": "https://it.wikipedia.org/wiki?curid=23175", "title": "Fibonacci", "text": ""}
{"id": "23177", "revid": "7", "url": "https://it.wikipedia.org/wiki?curid=23177", "title": "Linguistica Computazionale", "text": ""}
{"id": "23178", "revid": "3535", "url": "https://it.wikipedia.org/wiki?curid=23178", "title": "Elaborazione del Linguaggio Naturale", "text": ""}
{"id": "23179", "revid": "624525", "url": "https://it.wikipedia.org/wiki?curid=23179", "title": "Calcolatore elettronico", "text": ""}
{"id": "23182", "revid": "1305772", "url": "https://it.wikipedia.org/wiki?curid=23182", "title": "Lupino", "text": ""}
{"id": "23183", "revid": "74801", "url": "https://it.wikipedia.org/wiki?curid=23183", "title": "Pat Garrett", "text": "Biografia.\nUn tempo barista di professione, Garrett divenne poi sceriffo della contea di Lincoln, nel Nuovo Messico. In tale veste fu incaricato di dare la caccia al pericoloso ricercato conosciuto con il nome di Billy the Kid, un tempo suo amico. Lo raggiunse e lo uccise, ma le circostanze non permisero che ottenesse la taglia di . Dopo la scadenza del primo mandato nella contea di Lincoln acquist\u00f2 un ranch. Negli anni successivi ebbe alterna fortuna nella elezione a sceriffo di varie contee, al punto che non venne rieletto nemmeno nella stessa contea di Lincoln.\nNel 1896 ebbe dal governatore del New Messico l'incarico di indagare sulla sparizione del magistrato Albert Jennings Fountain e del figlio. Garrett divenne successivamente amico di Theodore Roosevelt, dal quale ebbe nel 1901 un incarico a El Paso, Texas, che non fu rinnovato alla scadenza 5 anni dopo. Si ritir\u00f2 nel suo ranch nel Nuovo Messico. Per difficolt\u00e0 finanziarie affitt\u00f2 il suo ranch per il pascolo. Venne ucciso durante una imboscata dal pistolero Jesse Wayne Brazel a Las Cruces, Nuovo Messico, il 28 febbraio 1908 e venne seppellito nel cimitero massonico di Las Cruces.\nInfluenza culturale.\nLa figura di Pat Garrett, cos\u00ec come quella di Billy the Kid, \u00e8 stata rievocata spesso per il cinema:"}
{"id": "23186", "revid": "122965024", "url": "https://it.wikipedia.org/wiki?curid=23186", "title": "Controllo del traffico aereo", "text": "Il controllo del traffico aereo (ATC - \"Air Traffic Control\") \u00e8 quell'insieme di regole ed organismi che contribuiscono a mantenere sicuro, accelerato e ordinato il flusso di traffico degli aeromobili al suolo e nei cieli di tutto il mondo attraverso l'applicazione di opportune procedure e l'utilizzo di sistemi di comunicazione e, quando disponibili, di sistemi radar di sorveglianza.\nDescrizione.\nObiettivi.\nGli obiettivi del controllo del traffico aereo sono:\nAmbiti.\nIl servizio di controllo del traffico aereo deve essere fornito:\nIn Italia, gli enti che erogano i servizi di controllo del traffico aereo sono l'ENAV e l'Aeronautica Militare.\nEnti ATC.\nIl servizio comprende le seguenti funzioni:\nControllo d'area.\nIl controllo d'area guida e assiste la navigazione degli aeromobili nella fase di crociera, normalmente ad alta quota.\nI controllori d'area lavorano nei centri di controllo d'area (ACC - Area Control Center), detti comunemente sale radar. L'Italia ha quattro ACC: Milano ACC, Padova ACC, Roma ACC e Brindisi ACC. Essi gestiscono il traffico nelle tre regioni di informazioni volo, nelle quattro aree terminali e nelle rotte ATS presenti nello spazio aereo nazionale.\nGli ACC gestiscono grandi porzioni di spazio aereo; per rendere ci\u00f2 possibile, questo spazio aereo viene diviso in settori, coerenti con i flussi di traffico prevalenti.\nControllo di torre e avvicinamento.\nIl controllo di torre e avvicinamento comprende invece la gestione del traffico (aeromobili e veicoli) sull'area di manovra di un aeroporto e degli aeromobili in volo nelle immediate vicinanze di esso, in genere entro un raggio che si pu\u00f2 estendere fino a 30 miglia nautiche (56\u00a0km) dall'aeroporto in senso orizzontale e fino a 10.000 piedi di quota (circa 3.050 m). I controllori di torre lavorano in strutture chiamate torri di controllo e gestiscono il traffico prevalentemente a vista, anche se, per una maggiore sicurezza, \u00e8 in costante aumento la presenza dei radar di aerodromo e dei radar per i movimenti al suolo.\nNormalmente gli aeromobili contattano la torre di controllo poco prima dell'atterraggio e vengono da essa trasferiti al controllo di avvicinamento subito dopo il decollo, o nel caso di un mancato avvicinamento. In queste situazioni \u00e8 d'uso anche il radar secondario di sorveglianza.\nI controllori di avvicinamento guidano gli aeromobili dalla fase in rotta fino all'ultima fase dell'avvicinamento e li portano in rotta subito dopo la partenza. Essi utilizzano normalmente un radar di avvicinamento, anche se esistono controlli di avvicinamento non ancora radarizzati, che lavorano con le tecniche del controllo procedurale.\nIl controllo di avvicinamento pu\u00f2 essere ubicato anch'esso sulla torre di controllo dell'aeroporto in questione (come Bologna Avvicinamento per l'aeroporto di Bologna-Borgo Panigale), oppure pu\u00f2 trovarsi altrove, in un edificio dedicato (come Verona Avvicinamento, che gestisce i voli da/per gli aeroporti civili di Brescia-Montichiari e Verona-Villafranca e l'aeroporto militare di Ghedi).\nCi sono poi aeroporti la cui mole di traffico \u00e8 tale da non consentire le normali sequenze di controllo \"area-avvicinamento-torre\" e \"torre-avvicinamento-area\". In questi casi viene creato uno apposito spazio aereo controllato, chiamato area terminale, e il controllo degli aeromobili da e per questi grandi scali \u00e8 affidato a specifici settori (detti settori arrivi e partenze) dei centri di controllo d'area. Milano ACC ad esempio fornisce il controllo di avvicinamento ai voli da e per gli aeroporti di Milano-Malpensa, Milano-Linate e Bergamo-Orio al Serio.\nFunzioni degli enti ATC.\nAllo scopo di assicurare il servizio di controllo del traffico aereo, un ente ATC deve:\nInformazioni sui movimenti degli aeromobili, insieme ad una registrazione delle autorizzazioni ATC rilasciate, devono essere presentate in modo tale da permettere una pronta analisi, allo scopo di mantenere un efficiente flusso di traffico aereo garantendo l'adeguata separazione ATC tra aeromobili.\nNorme.\nI piloti e i controllori del traffico aereo (spesso superficialmente chiamati \"controllori di volo\") si affidano a regole internazionali, stabilite dall'Organizzazione internazionale dell'aviazione civile (ICAO).\nOgni Stato deve avere un ente che detti le norme nazionali (il \"Regulator\") e un ente che fornisca i servizi del traffico aereo (l'Air Navigation Service Provider - \"ANSP\").\nNegli Stati Uniti d'America la Federal Aviation Administration (FAA) \u00e8 incaricata sia dei compiti del Regulator che dei compiti di ANSP, mentre in Europa la regolamentazione comunitaria ha stabilito che i due enti debbano essere distinti ed autonomi.\nIn Italia il Regulator \u00e8 l'Ente nazionale per l'aviazione civile (ENAC), su delega del Ministero delle Infrastrutture e dei Trasporti, mentre i due ANSP sono ENAV e Aeronautica Militare Italiana, che operano in stretto coordinamento tra loro, ciascuno gestendo i servizi del traffico aereo all'interno degli spazi aerei e sugli aerodromi di propria competenza, cos\u00ec come previsto dalla legge (DPR 484/81).\nPer rendere capillare la fornitura dei servizi del traffico aereo, lo spazio aereo nazionale \u00e8 diviso in tanti spicchi, ciascuno dei quali \u00e8 classificato in modo logico secondo la Classificazione degli Spazi Aerei prevista dall'ICAO.\nUna grande suddivisione \u00e8 tra spazi aerei controllati e spazi aerei non controllati.\nI piloti hanno l'obbligo di conformarsi alle autorizzazioni e alle istruzioni dei controllori del traffico aereo quando si trovano all'interno di uno spazio aereo controllato.\nSimulazione.\nEsistono alcuni network che permettono la simulazione del controllo del traffico aereo:"}
{"id": "23187", "revid": "2145227", "url": "https://it.wikipedia.org/wiki?curid=23187", "title": "Papa Gregorio XVI", "text": "Biografia.\nBartolomeo Alberto Cappellari nacque il 18 settembre 1765 a Mussoi, oggi sobborgo di Belluno, nella casa di campagna di famiglia. Il giorno successivo venne battezzato nella vicina parrocchia di Bolzano Bellunese dallo zio, don Antonio Cappellari. Era l'ultimo dei cinque figli di Giovanni Battista Cappellari e di sua moglie Giulia Cesa, entrambi figli di notai e membri della piccola nobilt\u00e0 bellunese, trasferitisi a Belluno da Pesariis.\nInizi\u00f2 gli studi con Giovanni Carrera, un canonico di Belluno, e pare che la sua vocazione fosse nata intorno ai quindici anni, quando vide la sorella Caterina entrare in un convento di monache cistercensi. Il 23 agosto 1783 Bartolomeo entr\u00f2 a far parte della congregazione dei camaldolesi del monastero di San Michele in Isola, presso Murano. Assunto il nome religioso di Mauro si distinse rapidamente per i suoi conseguimenti teologici e linguistici. A partire dal 1790 insegn\u00f2 filosofia e scienze presso lo stesso monastero.\nIl suo primo contatto con i fedeli avvenne nel 1799 quando pubblic\u00f2 un lavoro contro i giansenisti italiani, intitolato \"Il trionfo della Santa Sede e della Chiesa: contro gli assalti dei novatori combattuti e respinti colle stesse loro armi\", il quale, oltre a essere pubblicato in diverse edizioni in Italia, venne tradotto in diverse lingue europee. Nel 1800 divenne membro dell'Accademia della Religione Cattolica, fondata dal papa Pio VII, alla quale contribu\u00ec con diverse memorie su questioni teologiche e filosofiche, mentre, nel 1805, venne nominato abate di San Gregorio al Celio.\nQuando, a seguito dell'occupazione napoleonica, Pio VII venne portato via da Roma, nel 1809, Cappellari si ritir\u00f2 a Murano, vicino a Venezia, e, nel 1814, con alcuni membri del suo ordine si mosse verso Padova. Caduto Napoleone, poco dopo la restaurazione del Papa venne richiamato a Roma, dove ricevette le nomine a vicario generale dei camaldolesi, consigliere dell'Inquisizione, prefetto della congregazione \"Propaganda Fide\" ed esaminatore dei vescovi.\nIl 21 marzo 1825 fu creato cardinale da papa Leone XII, e, poco dopo, gli venne affidata l'importante missione di regolare un concordato riguardante gli interessi dei cattolici del Belgio e dei protestanti dei Paesi Bassi, dove lavor\u00f2 alacremente e con successo.\nIl pontificato.\nIl 2 febbraio 1831, dopo cinquantuno giorni di conclave (e sessantaquattro di sede vacante dalla morte di Pio VIII), Cappellari fu inaspettatamente eletto papa. Quell'anno anche lo Stato Pontificio fu attraversato dai moti che si erano diffusi in tutta la penisola. A Bologna fu proclamata la nascita delle Province Unite Italiane. Gli insorti dichiararono la secessione delle Legazioni di Bologna, Ferrara, Forl\u00ec e Ravenna. Per sedare le rivolte e riportare l'ordine sociale la Santa Sede dovette chiedere l'intervento dell'esercito austriaco.\nNegli anni seguenti il governo rimand\u00f2 continuamente le promesse di riforma, ; la sostituzione di Tommaso Bernetti con Luigi Lambruschini nel 1836 non miglior\u00f2 le cose, in quanto il nuovo cardinale segretario di Stato fece ampio ricorso all'uso delle spie e della prigione.\nIl 15 novembre 1836 ordin\u00f2 la realizzazione del Museo Gregoriano Etrusco, per raccogliere le opere che all'inizio dell'Ottocento venivano scoperte con scavi archeologici nelle citt\u00e0 dell'Etruria che a quell'epoca erano parte dello Stato Pontificio.\nAnche sul piano economico cerc\u00f2 di stimolare miglioramenti, ad esempio autorizzando la nascita della Cassa dei Risparmi di Forl\u00ec (con il rescritto del 3 giugno 1839), nel pieno di quel territorio romagnolo che si era dimostrato molto turbolento pochi anni prima.\nA Gregorio XVI viene erroneamente attribuita la frase \"Chemin de fer, chemin d'enfer\" (\"La ferrovia \u00e8 la strada per l'inferno\"). Tuttavia, papa Cappellari non era contrario alle ferrovie ma, semplicemente, non ne autorizz\u00f2 la costruzione. Una commissione per studiare l'eventuale realizzazione della ferrovia nello Stato Pontificio venne infatti istituita proprio da Gregorio XVI nel 1840, ma i progetti presentati risultarono svantaggiosi. Lo Stato, infatti, non aveva il ferro e il carbone, materiale che si sarebbe dovuto reperire all'estero, n\u00e9 disponeva della tecnologia necessaria. La commissione concluse che i costi sarebbero stati altissimi, specialmente per le magre finanze romane. Gregorio XVI, tuttavia, disse che sicuramente il suo successore avrebbe dovuto mettere mano alla faccenda. Pio IX, anni dopo, realizz\u00f2 all'interno dello Stato Pontificio una delle prime reti ferroviarie italiane. Le pessime condizioni finanziarie in cui Gregorio lasci\u00f2 gli Stati della Chiesa furono in parte dovute a ingenti spese in opere architettoniche e di ingegneria e al suo munifico patronaggio della cultura nelle mani di Angelo Mai, Giuseppe Mezzofanti, Gaetano Moroni e altri.\nGli anni del suo pontificato furono segnati dal rapido svilupparsi e diffondersi di quelle idee ultramontane, che vennero infine formulate, sotto la presidenza del suo successore, Pio IX, dal Concilio Vaticano I. Circa le beatificazioni e le canonizzazioni, si ricorda che, il 7 aprile 1843, Gregorio XVI approv\u00f2 il culto di Camilla Battista da Varano.\nSotto il suo pontificato venne affrontato con convinzione il tema della schiavit\u00f9, ancora fortemente presente soprattutto nelle Americhe. Il 3 dicembre 1839, con l'enciclica \"In Supremo Apostolatus\", Gregorio XVI condann\u00f2 la schiavit\u00f9 come \"delitto\", ribadendo il magistero dei suoi predecessori. Inoltre, attraverso il Breve apostolico \"Quas Vestro\", tratt\u00f2 il tema del matrimonio tra persone cattoliche e acattoliche, con particolare riferimento alla situazione ungherese.\nMorte e sepoltura.\nIl 20 maggio 1846 sent\u00ec che la sua salute stava peggiorando. Qualche giorno dopo si ammal\u00f2 con macchie dovute alla erisipela che gli coprivano il viso. Anche se non si pens\u00f2 che il primo attacco fosse una cosa seria, il 31 maggio le forze gli vennero meno e la sua fine apparve vicina. Mor\u00ec il 1\u00ba giugno 1846 dopo diversi attacchi di erisipela. Due attendenti erano accanto al suo letto al momento della morte. Dopo il funerale venne sepolto nella Basilica di San Pietro.\nDiocesi erette da Gregorio XVI.\nDurante il suo pontificato Gregorio XVI eresse oltre 60 diocesi. Alcune tra le pi\u00f9 rappresentative furono:\nConcistori per la creazione di nuovi cardinali.\nPapa Gregorio XVI durante il suo pontificato ha creato 75 cardinali nel corso di 24 distinti concistori.\nEncicliche di Gregorio XVI.\nPapa Gregorio XVI scrisse 13 encicliche tra il 1831 e il 1846. In ordine cronologico:\nOnorificenze.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "23191", "revid": "115531572", "url": "https://it.wikipedia.org/wiki?curid=23191", "title": "Operations", "text": "Attraverso il termine anglosassone di operations ci si riferisce a tutte quelle funzioni di una impresa coinvolte, in senso lato, nella messa a disposizione per il cliente di un determinato prodotto o servizio. In questo senso, oltre alla funzione di produzione risultano coinvolte, ad esempio, anche la logistica, la progettazione e ricerca e sviluppo.\nSecondo le teorie gestionali pi\u00f9 recenti le \"operations\", in passato considerate esclusivamente il \"braccio\" di una programmazione strategica che vedeva in altre parti dell'azienda la fonte del vantaggio competitivo, rappresentano la vera leva attraverso la quale superare i concorrenti, ad esempio tramite la attenta progettazione degli impianti di modo che questa sia coerente con il resto della strategia aziendale e quindi con gli obiettivi dell'impresa.\nQuesta maggiore importanza che viene attribuita alle operations \u00e8 coerente con l'attuale tendenza degli studiosi di gestione d'impresa di sottolineare l'importanza del coordinamento delle varie funzioni aziendali, e in questo senso, il porre sotto un unico \"cappello\" ambiti tradizionalmente divisi, costituisce un importante passo in avanti.\nLa gestione strategica delle \"operations\" interessa gli ambiti pi\u00f9 diversi della gestione delle risorse; dalle citate progettazioni dei prodotti e servizi e degli impianti industriali, al dimensionamento, spesso tramite simulazione o teoria delle code, \"et cetera\"."}
{"id": "23193", "revid": "33689", "url": "https://it.wikipedia.org/wiki?curid=23193", "title": "Note", "text": ""}
{"id": "23194", "revid": "1318658", "url": "https://it.wikipedia.org/wiki?curid=23194", "title": "Federico II", "text": ""}
{"id": "23197", "revid": "219110", "url": "https://it.wikipedia.org/wiki?curid=23197", "title": "Microprocessore", "text": "Il microprocessore (in sigla \u00b5P o uP, con particolare riferimento al chip hardware) \u00e8 una tipologia particolare di processore essendo interamente contenuto in un circuito integrato. Pi\u00f9 precisamente \u00e8 un circuito elettronico, dedicato all'elaborazione di istruzioni, costruito da uno o pi\u00f9 circuiti integrati e per questo di dimensioni molto ridotte (da qui il termine \"\"micro\" anteposto a \"processore\").\nLa tecnologia a microprocessore \u00e8 attualmente quella pi\u00f9 utilizzata per la realizzazione della CPU e della GPU (montate direttamente su una scheda madre) ed \u00e8 impiegata dalla quasi totalit\u00e0 dei moderni computer, con la caratteristica di utilizzare, per tutte le sue elaborazioni, un insieme di istruzioni fondamentali di base (instruction set).\nStoria.\nI progetti ed i primi esemplari degli anni 1960.\nLa costruzione dei microprocessori \u00e8 stata resa possibile dall'avvento della tecnologia LSI, a sua volta basata sulla \"Silicon Gate Technology\" sviluppata dall'italiano Federico Faggin alla Fairchild nel 1968: integrare una CPU completa in un solo chip permise di ridurre significativamente i costi dei calcolatori. Dagli anni ottanta in poi i microprocessori sono diventati praticamente l'unica implementazione di CPU.\nDalla loro introduzione in poi, l'evoluzione del microprocessore ha seguito con buona approssimazione la legge di Moore, una legge esponenziale che prevede il raddoppio del numero di transistor integrabili sullo stesso chip (e quindi, nella visione di Moore, delle prestazioni) ogni 18 mesi. L'incremento prestazionale verificatosi dalla fine degli anni ottanta per\u00f2 \u00e8 dovuto soprattutto al miglioramento dell'architettura dei calcolatori, attraverso l'adozione di tecnologie RISC, come l'uso di pipeline e di gerarchie di memorie cache.\nCome altre innovazioni tecnologiche, il microprocessore monolitico apparve appena la tecnologia lo consent\u00ec dato che l'idea di integrare i componenti di una CPU in un singolo circuito integrato era una soluzione logica e gi\u00e0 alla fine degli anni sessanta erano state articolate architetture di microprocessore. Quasi contemporaneamente infatti iniziarono lo sviluppo l'Intel 4004, il Texas Instruments TMS1000, e il Garrett AiResearch Central Air Data Computer. Nel 1968 Garrett inizi\u00f2 a sviluppare un sistema elettronico per competere con i sistemi elettromeccanici utilizzati nei caccia militari, con l'obiettivo di equipaggiare il nuovo F-14 Tomcat che allora era in sviluppo. Il progetto venne completato nel 1970 e utilizzava integrati MOS per il \"core\" della CPU e per la sua semplicit\u00e0 e la sua innovativit\u00e0 prevalse sui concorrenti di tipo elettromeccanico venendo utilizzato fin dai primi Tomcat.\nLa marina statunitense, per il livello di innovazione introdotto dal progetto, imped\u00ec la pubblicazione di articoli sul sistema fino al 1997, per cui questo microprocessore rimase semisconosciuto. Si trattava comunque di una implementazione della CPU in pi\u00f9 di un chip e quindi non era un vero microprocessore (che \u00e8 per definizione una CPU in un singolo chip). Texas Instruments (TI) svilupp\u00f2 inizialmente il sistema TMS 1000 a 4 bit per applicazioni embedded pre-programmate e quindi non utilizzabile per altre applicazioni e il 17 settembre 1971 annunci\u00f2 il modello TMS 1802NC, programmabile, che poteva essere utilizzato per implementare un calcolatore. L'Intel 4004, processore a 4 bit, gi\u00e0 in produzione per la ditta Busicom nel giugno del 1971, venne presentato per l'uso generale il 15 novembre 1971 e fu sviluppato da Federico Faggin (che ne ide\u00f2 il design e lavor\u00f2 al progetto dal 1970 fino al suo debutto sul mercato nel 1971) e Marcian Hoff (che ne formul\u00f2 l'architettura nel 1969). Questo fu il primo microprocessore commerciale di Intel che dette il via al mercato, aprendo la possibilit\u00e0 di nuove applicazioni non possibili prima.\nTI present\u00f2 la prima richiesta di brevetto per il microprocessore e Gary Boone ottenne l'assegnazione del brevetto per l'architettura di un microprocessore a singolo chip il 4 settembre 1973. Non \u00e8 mai stato reso noto se realmente l'azienda avesse avuto un microprocessore funzionante nei suoi laboratori ma sia nel 1971 che nel 1976 Intel e TI stipularono un accordo in cui Intel pagava a TI i diritti per l'utilizzo del suo brevetto. Un riassunto della storia \u00e8 contenuto nella documentazione che Intel present\u00f2 in tribunale quando fu chiamata in giudizio da Cyrix per violazione dei brevetti e TI intervenne come proprietario del brevetto originario.\nIntel e TI hanno affermato di avere brevetti che potrebbero coprire il brevetto del \"microprocessore\": c'\u00e8 il caso di Gilbert Hyatt che riusc\u00ec ad ottenere nel 1990 il brevetto che fu poi invalidato nel 1996 per il fatto che l'architettura di Hyatt non sarebbe stata realizzabile con la tecnologia disponibile nel 1970. Sempre sull'argomento, sulla rivista \"McMicrocomputer\" n. 101 del 11/1990, fu pubblicata un'intervista a Gylbert Hyatt e a Federico Faggin, in cui si approfondirono risvolti poco chiari sulla condotta tenuta dalla Intel. TI e Intel pre-datano il brevetto descrivendo un microcontrollore che potrebbe coprire il brevetto del microprocessore essendo il progetto indicato concettualmente simile: Gary Boone e Michael J. Cochran presso la TI ne depositarono il brevetto, , che pur essendo pi\u00f9 simile a un microcontroller potrebbe coprire anche quello del microprocessore.\nSecondo \"A History of Modern Computing\", Intel venne contattata dalla Computer Terminals Corporation (in seguito nota come Datapoint) di San Antonio (Texas) per l'acquisto dell'integrato che stava sviluppando. In seguito Datapoint decise di non utilizzare il componenti e Intel lo immise sul mercato come 8008 nell'aprile del 1972, riscuotendo un certo successo, creando il primo vero mercato per i microprocessori; il processore fu la base del famoso computer Mark-8 venduto in scatola di montaggio da Radio-Electronics nel 1973.\nGli anni 1970 ed i processori a 8 e 16 bit.\nIl 4004 venne seguito nel 1972 dall'8008, il primo microprocessore a 8 bit del mondo, evoluto successivamente nel pi\u00f9 famoso Intel 8080 (1974).\nDal progetto 8080 venne derivato lo Z80 prodotto nel 1976 dalla ZiLOG, societ\u00e0 fondata da Federico Faggin con Ralph Ungerman nel 1975. Compatibile a livello binario con i programmi scritti per l'8080, lo Z80 includeva moltissimi miglioramenti che lo fecero rapidamente preferire all'8080 dagli utenti. Intel reag\u00ec producendo nel 1977 una propria versione migliorata dell'8080, l'8085, anch'essa compatibile a livello binario con i programmi scritti per l'8080, ma molto inferiore allo Z80.\nMotorola present\u00f2 nell'agosto del 1974 il 6800, primo processore ad adottare un registro indice. Molto versatile, ebbe un discreto successo, oscurato in parte l'anno successivo dal lancio del MOS Technology 6502: era ispirato all'architettura del 6800, dotato di alcune soluzioni tecniche migliorative e soprattutto caratterizzato da un costo drasticamente inferiore (25 USD contro i 175 USD del 6800), cosa che lo rese estremamente popolare. Il 6502 fu scelto, ad esempio, da Steve Wozniak per l'Apple I nel 1976 ed il successivo Apple II nel 1977.\nMotorola reag\u00ec con il 6809 (1979), uno dei pi\u00f9 potenti e ortogonali processori a 8 bit mai sviluppati: non usava microcodice, e l'unit\u00e0 di controllo era interamente in logica cablata. I successori del 6809 risultarono essere troppo complessi per poter mantenere questo approccio e vennero equipaggiati con una tradizionale unit\u00e0 logica a microcodice. Il progetto 6809 \u00e8 alla base di una serie molto diffusa di microcontrollori tuttora utilizzata in sistemi \"embedded\".\nWestern Design Center, Inc. (WDC) present\u00f2 nel 1982 il WDC 65C02 con tecnologia CMOS e dette in licenza il progetto a molte altre ditte che svilupparono i processori alla base dei computer Apple IIc e IIe. Il processore fu utilizzato anche in pacemaker, defibrillatori, automobili, prodotti industriali e di consumo. WDC fu pioniera nella vendita delle propriet\u00e0 intellettuali e fu seguita anni dopo da Architettura ARM e altre ditte che basano i loro guadagni sullo sviluppo e sulla vendita delle propriet\u00e0 intellettuali.\nUn altro processore a 8 bit che ebbe una discreta fama fu il Signetics 2650 caratterizzato da un'architettura innovativa e da un potente set di istruzioni.\nTutti questi processori furono alla base della \"rivoluzione\" degli home computer, poich\u00e9 grazie al loro basso prezzo permisero la realizzazione di veri computer ad un costo accessibile.\nIl primo microprocessore utilizzato per applicazioni spaziali fu l'RCA 1802 (conosciuto anche come CDP1802 o RCA COSMAC) (presentato nel 1976) che venne utilizzato dalle sonde NASA Voyager, Viking e dalla sonda Galileo (lanciata nel 1989 e arrivata nel 1995 su Giove). L'RCA COSMAC era la prima implementazione della tecnologia CMOS. Il CDP1802 venne utilizzato dato che era a basso consumo e dato che era prodotto con una tecnologia (Silicon on Sapphire) che lo rendeva meno sensibile ai raggi cosmici e alle cariche elettrostatiche. Il 1802 pu\u00f2 essere considerato il primo microprocessore anti radiazione della storia.\nIl primo microprocessore a 16 bit fu il National Semiconductor IMP-16 basato su pi\u00f9 integrati. Venne presentato nel 1973 e una versione a 8 bit chiamata IMP-8 venne presentata nel 1974. Nel 1975 National present\u00f2 il primo microprocessore a 16 bit su singolo chip il PACE, che fu seguito dalla versione NMOS chiamata INS8900.\nAltri sistemi multichip a 16 bit furono l'LSI-11 prodotto da Digital Equipment Corporation per il minicomputer PDP 11/03 e il MicroFlame 9440 della Fairchild Semiconductor prodotto tra il 1975 e il 1976.\nIl primo microprocessore a 16 bit su singolo chip fu il Texas Instruments TMS-9900 un processore compatibile con la linea TI 990 di minicomputer. Il 990 venne utilizzato dai minicomputer TI990/4, dall'home computer TI-99/4A e dai computer TM990 prodotti da terze parti. Il processore era inserito in un integrato ceramico da 64 pin di tipo DIP mentre molti altri microprocessori a 8 bit dell'epoca utilizzavano un pi\u00f9 economico package a 40 pin di tipo plastico. Il successivo TMS 9980 venne sviluppato per competere con l'Intel 8080 e venne inserito in un package plastico di 40 pin. Il processore era compatibile con il set di istruzioni TI 990 ma per poter utilizzare solo 40 pin faceva muovere 8 bit di dati per ciclo di clock e gestiva un indirizzamento di 16\u00a0kB. Il successore TMS 9995 aveva una nuova architettura. La famiglia venne espansa con il 99105 e il 99110.\nLa Western Design Center, Inc. present\u00f2 nel 1984 il CMOS 65C816, una versione a 16 bit del WDC CMOS 65C02. Il 65C816 fu il cuore dell'Apple IIGS e del Super Nintendo Entertainment System, uno dei progetti a 16 bit pi\u00f9 famosi dell'epoca.\nDiversamente da TI, Intel non aveva una linea di minicomputer da emulare e decise di usare l'8085 come base per il suo progetto a 16 bit, realizzando cos\u00ec l'Intel 8086, capostipite di quella che poi sarebbe diventata la famiglia X86, i cui discendenti sono molto diffusi nei moderni personal computer. Realizz\u00f2 anche una versione con il bus esterno a 8 bit, l'8088, che venne impiegato nel primo IBM PC modello 5150.\nSuccessivi sviluppi furono gli Intel 80186, 80286 e nel 1985 l'Intel 80386, la prima versione a 32 bit compatibile X86. La prima Memory management unit (MMU) integrata in un microprocessore venne sviluppata da Childs e altri per Intel e ricevette il brevetto .\nGli anni 1980 ed i microprocessori a 32 bit.\nA partire dagli anni 1980 iniziarono ad esser prodotti i primi microprocessori a 32 bit; il primo di essi fu il BELLMAC-32A prodotto dalla AT&amp;T Bell Labs e nel 1980 mentre la produzione in serie inizi\u00f2 nel 1982 . Nel 1984 dopo lo smembramento della AT&amp;T il microprocessore venne rinominato WE 32000 (WE da Western Electric) e vennero sviluppati due successori, il WE 321000 e il WE 32200. Questi microprocessori vennero utilizzati nei minicomputer AT&amp;T 3B5 e 3B15. Il 3B2 fu il primo superminicomputer da tavolo. I processori vennero utilizzati anche in \"Companion\" il primo computer portatile a 32 bit e in \"Alexander\" il primo supermicrocomputer grande quanto un libro. Il sistema era dotato anche di cartucce ROM, simili a quelle utilizzate da alcune console attuali. Tutte queste macchine eseguivano l'originale Unix sviluppato dai Bell Labs e includevano il primo gestore grafico chiamato xt-layer.\nIl primo processore a 32 bit ad arrivare sul mercato dei personal computer fu per\u00f2 il Motorola 68000 presentato nel 1979. Il 68000 possedeva un'architettura interna a 32 bit ma un bus dati a 16 bit per ridurre il numero di pin del package. Motorola normalmente lo indicava come un processore a 16 bit sebbene l'architettura interna fosse chiaramente a 32 bit. La combinazione di alta velocit\u00e0, ampio spazio di indirizzamento (16 MB) e costo contenuto ne fecero un processore molto diffuso: venne usato dall'Apple Lisa e dal Macintosh e da molti altri sistemi come l'Atari ST e l'Amiga, e anche Olivetti lo impieg\u00f2 sulla sua linea di minicomputer denominata L1.\nDato il successo ottenuto, Motorola svilupp\u00f2 una serie di successori del 68000: il secondo della famiglia fu l'MC 68010 che aggiunse il supporto della memoria virtuale. Nel 1984 present\u00f2 il Motorola 68020, la prima versione con bus dati e indirizzi a 32 bit. Il 68020 fu molto popolare nei superminicomputer Unix e diverse compagnie produssero macchine basate su questo microprocessore. Il successivo Motorola 68030 (1987) introdusse la MMU nel microprocessore; la famiglia 68000 in quel periodo era l'unica a contendere la palma di processori per personal computer alla famiglia x86, con un considerevole vantaggio in termini di prestazioni e versatilit\u00e0. Il successivo Motorola 68040 (1991) inser\u00ec il coprocessore matematico nel microprocessore e miglior\u00f2 notevolmente le sue prestazioni grazie all'adozione della pipeline. Tuttavia Motorola, operando anche in altri mercati oltre a quello dei microprocessori, non fu in grado di tenere il passo con Intel e le varie case produttrici di processori x86 compatibili sul piano della ricerca e dell'accelerazione tecnologica: i successivi processori della serie, il 68050 e 68060, offrivano un incremento prestazionale molto modesto, rimanendo staccati dalle prestazioni offerte dai modelli x86 compatibili di prezzo analogo.\nAlcune societ\u00e0 avevano utilizzato il 68020 per realizzare soluzioni embedded e per un certo periodo il numero di 68020 utilizzati in sistemi embedded era uguale a quello dei personal computer con processore Pentium Motorola a tal proposito svilupp\u00f2 la famiglia ColdFire derivata dal 68020.\nTra l'inizio e la met\u00e0 degli anni ottanta National Semiconductor present\u00f2 il processore NS 16032, versione a 32 bit del suo predecessore con cui manteneva una piedinatura compatibile. Il successore con piedinatura in grado di trasmettere 32 bit di dati e indirizzi fu l'NS 32032 che venne utilizzato in una linea di computer industriali prodotti da OEM. In quel periodo la Sequent present\u00f2 il primo sistema server SMP basato su NS 32032. Questi sistemi vennero abbandonati alla fine degli anni ottanta.\nAltre architetture come lo Zilog Z8000 (a 16 bit) e lo Zilog Z80000 (a 32bit) arrivarono troppo tardi sul mercato e non ebbero seguito.\nGli anni 1990 ed i processori a 64 bit.\nSebbene i microprocessori a 64 bit fossero disponibili per i sistemi di fascia alta (server e workstation) in filosofia RISC a partire dagli ALPHA MICRO della Digital fin dagli anni novanta, solo dopo l'inizio del nuovo millennio si iniziarono a vedere sistemi a 64 bit per il mercato dei personal computer.\nAMD present\u00f2 il primo sistema a 64 bit nel settembre 2003 con l'Athlon 64. Questo microprocessore implementava l'AMD64, una estensione a 64 bit dell'IA-32 sviluppata da AMD. I processori supportavano le istruzioni a 32 bit per compatibilit\u00e0 ma solo con la modalit\u00e0 a 64 bit riuscivano a mostrare a pieno la loro potenza. Con il passaggio a 64 bit vennero raddoppiati i registri gestiti dal set di istruzioni per migliorare le prestazioni dei sistemi.\nProcesso di produzione.\nLa realizzazione dei chip (e quindi anche dei microprocessori) avviene in diverse fasi. Il materiale di partenza \u00e8 una fetta circolare di semiconduttore (solitamente silicio) detta \"substrato\": questo materiale, gi\u00e0 debolmente drogato, viene ulteriormente drogato per impiantazione ionica per creare le zone attive dei vari dispositivi; vengono poi depositati una serie di sottili strati di materiali diversi che vanno a creare il wafer:\nLa geometria delle zone che devono ricevere il drogaggio \u00e8 realizzata con un processo di fotolitografia: ogni volta che il circuito integrato deve ricevere un nuovo strato o una nuova impiantazione di droganti, viene ricoperto da un sottile film fotosensibile, che viene impressionato tramite una maschera ad altissima definizione; le zone del film illuminate divengono solubili e vengono asportate dal lavaggio, lasciando in tal modo scoperto il chip sottostante. Una volta terminata la creazione dei chip sul substrato, questi vengono testati, il substrato viene tagliato e i chip incapsulati nei package con cui verranno montati sui circuiti stampati. In un circuito integrato si possono facilmente inserire transistor e diodi: \u00e8 anche possibile creare su semiconduttore delle piccole resistenze e condensatori ma in genere questi ultimi componenti occupano molto spazio sul chip e si tende ad evitarne l'uso, sostituendoli quando possibile con reti di transistor. Non \u00e8 invece possibile integrare induttori e trasformatori, che devono quindi essere collegati esternamente al circuito integrato; lo stesso vale per i condensatori di media e grande capacit\u00e0.\nIn seguito si \u00e8 iniziato ad usare il silicio in combinazione col germanio con la tecnica del silicio stirato (\"Strained-Silicon\"). Questa tecnica consiste nel depositare, sul corpo del wafer di silicio, uno strato di silicio-germanio di 2\u00a0micron con concentrazione di germanio pari al 20%. La concentrazione del germanio non \u00e8 uniforme in tutto lo strato ma \u00e8 maggiore sulla cima della struttura. A questo punto un sottilissimo strato di silicio dello spessore di circa 20\u00a0nm viene depositato sullo strato di silicio-germanio. Questa tecnica allunga il reticolato cristallino del silicio di circa l'1% sia in direzione laterale che verticale e ci\u00f2 permette un enorme incremento sulla mobilit\u00e0 dei portatori di carica, che incontrano una resistenza inferiore al loro passaggio e fluiscono fino al 70% pi\u00f9 velocemente, cosa che rende pi\u00f9 veloci i chip del circa 30% senza bisogno di ulteriori miniaturizzazioni. Il principio che sta alla base di tutto questo \u00e8 che gli atomi di silicio dello strato sovrastante tendono ad allinearsi con quelli dello strato di silicio-germanio che, essendo pi\u00f9 spesso, obbliga gli atomi di silicio a spaziarsi di una distanza analoga a quella degli atomi di silicio-germanio.\nNei wafer di silicio da 8\" per i collegamenti non si usano pi\u00f9 n\u00e9 il rame n\u00e9 l'alluminio, bens\u00ec diversi strati di tungsteno (deposti a diversi Angstrom, a seconda dello strato) che vanno a ricoprire le vias, i piedini utilizzati per i collegamenti elettrici con le micro-saldature. Per agevolare il processo di realizzazione, data l'elevata quantit\u00e0 di vias, il tungsteno \u00e8 deposto su tutto il wafer e poi rimosso dove non serve per planarizzazione chimica-meccanica.\nClassificazione.\nTipologie particolari di microprocessori sono le seguenti:\nMicroprocessore monolitico.\nUn microprocessore monolitico \u00e8 un microprocessore costituito da un unico circuito integrato. Questo importante traguardo \u00e8 stato raggiunto nei primi anni settanta del secolo scorso grazie ai notevoli e sorprendenti passi avanti compiuti dalla microelettronica: soltanto due decenni prima non era neanche immaginato un processore interamente contenuto in un unico componente elettronico in grado di occupare lo spazio di pochi centimetri cubi. Oggi invece il microprocessore \u00e8 tipicamente implementato come microprocessore monolitico. Attualmente quindi il microprocessore monolitico \u00e8 una tipologia di microprocessore estremamente diffusa.\nMicroprocessore general purpose.\nUn microprocessore \"general purpose\" \u00e8 un microprocessore progettato per essere utilizzato nelle elaborazioni dati pi\u00f9 varie a uso non specializzato. \u00c8 quindi utilizzato come CPU nei computer general purpose, ma anche in altri compiti. Ad esempio, le periferiche che necessitano di grande potenza di calcolo, come ad esempio le stampanti, possono essere dotate di un proprio processore al fine di non gravare sul processore centrale e a questo scopo si impiegano microprocessori general purpose.\nMicroprocessore special purpose.\nUn microprocessore special purpose \u00e8 un microprocessore progettato e ottimizzato per essere utilizzato in particolari elaborazioni dati; un esempio di microprocessore special purpose \u00e8 il microcontrollore. Altri esempi di microprocessori special purpose sono i microprocessori che implementano digital signal processor, unit\u00e0 di elaborazione grafiche e unit\u00e0 di calcolo in virgola mobile.\nMolti microprocessori special purpose sono dotati di limitate possibilit\u00e0 di programmazione o non sono completamente programmabili, come nel caso delle prime GPU sviluppate negli anni novanta. Solo in seguito le GPU hanno acquisito una certa libert\u00e0 di programmazione.\nL'RCA 1802 era un microprocessore specializzato non tanto perch\u00e9 fosse limitato nella programmazione, bens\u00ec perch\u00e9 era progettato per applicazioni spaziali e quindi aveva delle particolari caratteristiche. Il sistema venne definito a \"progetto statico\" dato che poteva variare la frequenza di funzionamento in modo arbitrario fino a raggiungere gli 0\u00a0Hz in modo da andare in stop totale. Le sonde Voyager, Viking e Galileo hanno sfruttato questa caratteristica per minimizzare i consumi elettrici durante il viaggio spaziale, mettendo in stop il processore quando il suo impiego non era necessario.\nLe architetture.\nTra la met\u00e0 degli anni 80 e l'inizio degli anni 90 apparvero molti microprocessori RISC ad alte prestazioni sebbene questi microprocessori vennero utilizzati principalmente in sistemi ad alte prestazioni basati su varianti del sistema operativo Unix e su macchine embedded. Da allora i sistemi RISC si diffusero ovunque e oramai anche i microprocessori Intel integrano all'interno un'architettura RISC che utilizza uno strato di emulazione per eseguire il codice x86 che \u00e8 di tipo CISC.\nIl concetto RISC apparve nei supercomputer fin dagli anni 60 (CDC 6600) ma i primi progetti che puntarono allo sviluppo di microprocessori esplicitamente RISC risalgono agli anni 80 con i progetti Berkeley RISC e il progetto MIPS della Stanford University. Il primo microprocessore RISC commerciale fu l'R2000, un sistema a 32 bit appartenente all'architettura MIPS derivata dall'architettura sviluppata a Stanford. Il successore R3000 miglior\u00f2 le prestazioni e l'R4000 fu il primo sistema a 64 bit RISC. Progetti concorrenti furono l'IBM POWER e il Sun SPARC. Poco dopo anche altri produttori iniziarono a mettere in commercio processori RISC, tra questi si segnalano l'AT&amp;T CRISP, l'AMD 29000, l'Intel i860 e Intel i960, il Motorola 88000, il DEC Alpha e il PA-RISC.\nLa guerra dei microprocessori ha eliminato quasi tutte le famiglie, solo il PowerPC e lo SPARC resistono nei sistemi di calcolo per server e supercomputer. I MIPS fino al 2006 furono utilizzati da Silicon Graphics per alcuni loro sistemi sebbene adesso siano utilizzati principalmente in applicazioni embedded. Alcune societ\u00e0 come la ARM seguirono una strada diversa. Inizialmente i processori ARM vennero progettati per l'utilizzo nei personal computer ma nel giro di pochi anni la societ\u00e0 si rese conto dell'elevata richiesta di processori a basso consumo per applicazioni embedded e si convert\u00ec invadendo il mercato embedded con opportune versione di processori ARM. Attualmente il mercato dei dispositivi embedded \u00e8 dominato dai processori MIPS, ARM e PowerPC.\nNel calcolo a 64 bit le architetture DEC Alpha, AMD64, MIPS, SPARC, Power e Itanium sono tra le pi\u00f9 popolari.\nRispetto alla CISC, semplicit\u00e0 dei RISC si traduce in una minore espressivit\u00e0 del linguaggio assembly: il numero di word necessarie per esprimere una computazione in una macchina RISC \u00e8 maggiore/uguale alla controparte: questo si traduce in programmi pi\u00f9 grossi, penalit\u00e0 molto alta in altre epoche, in cui la RAM era una componente costosa e di bassa capacit\u00e0. L'architettura CISC dipende dal compilatore pi\u00f9 di quanto non dipenda il RISC: dato che le istruzioni prevedono pi\u00f9 metodi di indirizzamento, e che son presenti istruzioni dalla semantica complessa, al compilatore viene prospettato un ampio ventaglio di scelte per quanto concerne la traduzione di un'istruzione, e non sempre la scelta migliore \u00e8 banale. Come spesso accade nei problemi di ottimizzazione, la scelta della configurazione migliore \u00e8 un compito NP-completo, e non \u00e8 pensabile utilizzare un compilatore che, per ogni istruzione, valuti la scelta migliore in base al contesto. Si conoscono solo delle buone euristiche, ma il problema dell'ottimizzazione \u00e8 un problema di ricerca aperto. La stessa macchina CISC pu\u00f2 essere dunque pi\u00f9 o meno veloce rispetto a una macchina comparabile RISC in base al compilatore utilizzato.\nArchitettura CISC.\nCISC \u00e8 l'acronimo di \"complex instruction set computer\": tipicamente un processore di questo tipo implementa un numero relativamente scarso (una decina) di registri di uso generale, e ha un'unit\u00e0 di controllo microprogrammata: la logica del programma \u00e8 memorizzata in una memoria veloce situata nella parte di controllo, invece di essere espressa tramite una rete combinatoria.\nIl set di istruzioni associato a CPU di tipo CISC \u00e8 molto esteso e composto in genere di alcune centinaia di codici operativi diversi che svolgono funzioni anche molto complesse, fra cui sono caratteristici i trasferimenti memoria-memoria, assenti nei RISC; le istruzioni hanno lunghezza variabile e possono presentarsi in formati diversi, e sono necessari due o pi\u00f9 (a volte molti di pi\u00f9) cicli di \"clock\" per completare un'istruzione; \u00e8 possibile specificare la posizione dei dati necessari alle istruzioni usando molti metodi di indirizzamento diversi. Il ridotto numero di registri interni obbliga questi processori a scrivere in memoria ogni volta che si verifica una chiamata di funzione, che si verifica una commutazione di contesto o che viene salvato un registro nella pila delle chiamate.\nProgrammare in Assembly una CPU CISC \u00e8 un compito (relativamente) facile, perch\u00e9 le istruzioni presenti sono pi\u00f9 vicine a quelle dei linguaggi ad alto livello.\nArchitettura MISC.\nLa \"Minimal instruction set computer\"\u00e8 un'architettura per microprocessori basata su un numero minimale di istruzioni.\nArchitetture \"Multicore\".\nUn approccio per incrementare le performance di un computer consiste nell'utilizzo di pi\u00f9 processori, come nelle architetture SMP utilizzate in server e workstation a partire dagli anni 1990. L'inseguimento della legge di Moore ha per\u00f2 presentato difficolt\u00e0 sempre maggiori, cos\u00ec come nella progettazione di singoli chip pi\u00f9 prestanti, a mano a mano che si avvicinavano i limiti fisici della tecnologia. Conseguentemente, i produttori hanno cercato soluzioni alternative per inseguire i costanti aggiornamenti nel mercato. Grazie anche alla continua evoluzione della tecnologia di fabbricazione dei chip, si \u00e8 resa possibile la realizzazione di processori multi core, costituiti dall'integrazione di pi\u00f9 nuclei operativi di microprocessori (\"core\") su un singolo chip.\nI processori multi-core consentono potenzialmente una moltiplicazione delle prestazioni in base al numero dei core (purch\u00e9 il sistema operativo sia in grado di sfruttare tale capacit\u00e0). I vari core possono condividere tra loro alcuni componenti come il bus di interfaccia o la cache di secondo livello. La prossimit\u00e0 estrema dei diversi core consente uno scambio di dati molto pi\u00f9 veloce in comparazione con i sistemi SMP discreti tradizionali, migliorando le prestazioni generali. Nel 2005 \u00e8 stato presentato il primo processore \"dual-core\" (a due core) e gi\u00e0 nel 2007 i processori dual-core erano ampiamente diffusi in server, workstation e nei PC. Al 2008 si annoveravano processori \"quad-core\" (a quattro core) per applicazioni high-end in ambito professionale ma anche domestico. L'evoluzione tecnologica ha poi consentito di aumentare ulteriormente il numero dei core, tanto che componenti a 8 e 16 core sono di impiego comune per computer professionali e smartphone di fascia alta che richiedono elevate capacit\u00e0 di calcolo. Nel 2021 AMD ha annunciato la disponibilit\u00e0 di CPU a 128 core su singolo chip.\nArchitettura RISC.\nRISC \u00e8 l'acronimo di \"reduced instruction set computer\". Il tipico set di istruzioni RISC \u00e8 molto piccolo, circa sessanta o settanta istruzioni molto elementari (logiche, aritmetiche e istruzioni di trasferimento memoria-registro e registro-registro): hanno tutte lo stesso formato e la stessa lunghezza, e molte vengono eseguite in un solo ciclo di clock. La diretta conseguenza di questa scelta progettuale \u00e8 che i processori RISC posseggono un'unit\u00e0 di controllo semplice e a bassa latenza, riservando invece molto spazio per i registri interni: una CPU RISC ha di solito da un minimo di un centinaio ad alcune migliaia di registri interni generici, organizzati in un file di registri. Il fatto di avere un formato unico di istruzione permette di strutturare l'unit\u00e0 di controllo come una \"pipeline\", cio\u00e8 una catena di montaggio a pi\u00f9 stadi: questa innovazione ha il notevole vantaggio di ridurre il \"critical path\" interno alla CPU e consente ai RISC di raggiungere frequenze di clock pi\u00f9 alte rispetto agli analoghi CISC.\nNel caso di commutazione di contesto o di chiamata a funzione o comunque di uso della pila delle chiamate i RISC spesso invece di accedere alla memoria di sistema usano un meccanismo chiamato \"register renaming\", che consiste nel rinominare i registri in modo da usare per la nuova esecuzione una diversa zona del file di registri, senza dover accedere alla memoria ogni volta.\nDiffusione nel mercato.\nTra tutte le case produttrici si distinguono, specie nel mercato dei personal computer e server, Intel e AMD;\nNel 2003 il mercato dei microprocessori valeva 44 miliardi di dollari; la cifra include sia la produzione che la vendita. I microprocessori per personal computer assorbono la met\u00e0 del fatturato totale pur rappresentando solo lo 0.2% del numero totale di pezzi prodotti. Circa il 55% delle CPU erano microcontrollori a 8 bit; nel 1997 furono venduti pi\u00f9 di due miliardi di microcontrollori a 8 bit. Meno del 10% delle CPU erano a 32 bit o 64 bit; di tutte le CPU a 32 bit, solo il 2% era utilizzato nei personal computer, mentre il 98% era utilizzato in applicazioni embedded come elettrodomestici, controllori industriali, periferiche per computer o altro. Tenendo conto di tutti i microprocessori prodotti e del mercato totale, il prezzo medio di un microprocessore \u00e8 di 6 dollari statunitensi ."}
{"id": "23198", "revid": "1543377", "url": "https://it.wikipedia.org/wiki?curid=23198", "title": "Giacomo Bellacchi", "text": "Biografia.\nDiplomato presso la Scuola Normale Superiore di Pisa, fu insegnante prestigioso presso la Scuola militare e l'Istituto Tecnico Toscano, dove ebbe come allievo Vito Volterra.\nNel corso della sua carriera si occup\u00f2 di Geometria e Algebra; scrisse numerosi trattati (vd. bibliografia), tra cui l'importante \"Introduzione storica alla teoria delle funzioni ellittiche\", che ebbe diffusione in tutto il mondo, e di vari testi scolastici, anche di livello universitario.\nLa biblioteca della Fondazione Scienza e Tecnica di Firenze ha intitolato a Giacomo Bellacchi il proprio fondo speciale composto dalle opere di matematica."}
{"id": "23199", "revid": "767487", "url": "https://it.wikipedia.org/wiki?curid=23199", "title": "Giusto Bellavitis", "text": "Biografia.\nDiscendeva dalla famiglia dei conti Bellavitis.\nPubblic\u00f2 circa un centinaio di lavori pur essendo un autodidatta (studi\u00f2 la matematica per proprio conto, al di fuori di un regolare corso di studi).\nFu tra il 1822 e il 1843, periodo nel quale pubblic\u00f2 venticinque opere di fisica, chimica e matematica.\nNonostante non si fosse laureato, nel 1843 fu nominato professore di matematica al liceo di Vicenza. Sempre nel 1843 spos\u00f2 Maria Tavelli dalla quale ebbe un figlio.\nOttenne comunque la laurea \"ad honorem\" due anni pi\u00f9 tardi, nel 1845, all'Universit\u00e0 di Padova, quando gi\u00e0 era professore ordinario di geometria descrittiva, geometria analitica e algebra (1845-1880).\nNel 1850 divenne socio dell'Accademia nazionale delle scienze.\nNel 1866 fu nominato senatore del Regno.\nVa ricordato per il suo metodo delle equipollenze, un calcolo geometrico nel piano, alcuni studi sui numeri complessi e per il suo lavoro sulle soluzioni numeriche delle equazioni geometriche.\nInoltre diede un importante contributo alla geometria algebrica completando la classificazione iniziata da Newton delle curve cubiche e lavor\u00f2 sulla Teoria dei numeri.\nCritic\u00f2 le geometrie non euclidee, che negavano il quinto postulato di Euclide.\nOnorificenze.\nFu socio di numerose accademie e societ\u00e0 scientifiche tra cui:"}
{"id": "23201", "revid": "13040", "url": "https://it.wikipedia.org/wiki?curid=23201", "title": "Giuseppe Belli", "text": "Biografia.\nSpostatosi con la famiglia a Pavia nel 1802, vi concluse gli studi universitari in matematica e filosofia fino alla laurea nel 1812. Dal 1821 fu professore di liceo a Milano, dal 1840 titolare della cattedra di fisica sperimentale a Padova e dal 1843 ottenne infine la cattedra di Fisica all'Universit\u00e0 di Pavia.\nFu uno strenuo difensore dell'elaborazione teorica in fisica fondata su sistemi matematici e dell'osservazione puntigliosa dei fenomeni con una sperimentazione scrupolosa. Era invece contrario all'elaborazione di teorie non ancora provate. In questo senso la sua opera si rivolse soprattutto al miglioramento e all'invenzione degli strumenti scientifici (motore magneto-elettrico e macchina elettrostatica a induzione) e delle metodologie da utilizzare negli esperimenti. Prefer\u00ec l'utilizzo del calcolo algebrico piuttosto che del calcolo infinitesimale (che non aveva ancora sviluppato fino alla met\u00e0 del XIX secolo le sue fondamenta logiche).\nSi interess\u00f2 di attrazione molecolare e di fenomeni calorifici. Assai importanti i suoi studi elettrologici, tra cui la prima dimostrazione elementare della distribuzione dell'elettricit\u00e0 nei conduttori. Si dedic\u00f2 inoltre allo studio di numerosi fenomeni geofisici, termologici e meteorologici. Intraprese dal 1826 anche la redazione di un testo di fisica per le scuole secondarie, che non pot\u00e9 per\u00f2 portare a termine e di cui uscirono solo tre dei cinque volumi previsti."}
{"id": "23202", "revid": "169529", "url": "https://it.wikipedia.org/wiki?curid=23202", "title": "Serafino Belli", "text": "Biografia.\nRicordato soprattutto per l'opera compiuta nel campo dell'architettura, fu attivo nella sua citt\u00e0 natale ove si occup\u00f2 del rifacimento di alcuni edifici e sfrutture danneggiati dal terremoto del 1798:\nSi occup\u00f2 anche nel 1812 del restauro della villa costruita nel 1525 su disegno dell'architetto Baldassarre Peruzzi - sulle rovine del Castello di Belcaro - dal banchiere Crescenzio Turamini. "}
{"id": "23203", "revid": "599013", "url": "https://it.wikipedia.org/wiki?curid=23203", "title": "CPU", "text": " \nUna unit\u00e0 centrale di elaborazione o processore centrale (in inglese: \"central processing unit\", in acronimo: CPU), in elettronica, informatica e nell'architettura di von Neumann di un calcolatore, indica un'unit\u00e0 o sottosistema logico e fisico che sovraintende alle funzionalit\u00e0 logiche di elaborazione principali di un computer.\nIn ci\u00f2 essa si contrappone a tutte le altre unit\u00e0 di elaborazione secondarie presenti nelle architetture hardware dei computer, ovvero le varie schede elettroniche (scheda audio, scheda video, scheda di rete, coprocessore e processore di segnale digitale). Attualmente la CPU \u00e8 implementata attraverso un microprocessore digitale \"general purpose,\" basato tipicamente su un'architettura a registri generali.\nStoria.\nLe prime CPU vennero progettate quando iniziarono ad esser sviluppati i primi computer ove riuniti all'interno dello stesso cabinet vi erano due processori che precedentemente erano sempre stati contenuti in cabinet diversi o comunque costituivano blocchi distinti: l'ALU e l'unit\u00e0 di controllo. La prima CPU commercializzata della storia fu l'IBM 709, basata su valvole termoioniche e disponibile sul computer omonimo IBM 709, commercializzato dall'IBM a partire dal 1958. Quando i transistor disponibili su un solo chip erano pochi e i calcolatori venivano spesso programmati in linguaggio assembly, per sfruttarli in modo tale da avere CPU con istruzioni potenti, evolute e complesse: pi\u00f9 queste erano vicine alle istruzioni dei linguaggi di programmazione ad alto livello pi\u00f9 il computer sarebbe stato facile da programmare, e i programmi avrebbero occupato poco spazio in memoria. Tuttavia grazie all'avvento prima del transistor e poi della microelettronica, \u00e8 stato possibile contenere la CPU prima in una scheda elettronica e successivamente in un circuito integrato, quindi nello spazio di pochi centimetri quadrati. In particolare la prima CPU, anche se limitata perch\u00e9 solo a 4 bit cio\u00e8 solo numerica, commercializzata e interamente contenuta in un circuito integrato \u00e8 il microprocessore Intel 4004, commercializzato a partire dal 1971, la cui implementazione si deve all'italiano Federico Faggin.\nA cavallo fra gli anni '70 e gli '80 la situazione per\u00f2 cambi\u00f2 rapidamente: la RAM divenne pi\u00f9 economica e comparvero i primi compilatori moderni, ottimizzanti, in grado di generare linguaggio macchina molto efficiente: per questo si inizi\u00f2 a pensare ad un nuovo modo di progettare le CPU, prendendo in esame la possibilit\u00e0 di usare i transistor disponibili per avere invece molti registri e un set di istruzioni elementare, molto ridotto, che delegasse al compilatore il lavoro di tradurre le istruzioni complesse in serie di istruzioni pi\u00f9 semplici, permettendo cos\u00ec di avere unit\u00e0 di controllo particolarmente semplici e veloci. Attualmente la distinzione fra queste due classi di architetture \u00e8 venuta in gran parte meno: il numero di transistor disponibili su un solo chip \u00e8 aumentato tanto da poter gestire molti registri ed anche set di istruzioni complesse.\nDescrizione.\nFunzioni.\nUna CPU ha il compito di eseguire le istruzioni di un programma presente nella ROM in fase di boot, nella memoria centrale (o primaria, es. RAM) dopo averlo prelevato dalla memoria secondaria (o di massa) o da altri dispositivi: durante l'esecuzione del programma l'unit\u00e0 legge o scrive dati direttamente da o nella memoria centrale; il risultato dell'esecuzione finale dipende dal dato su cui si opera e dallo stato interno in cui la CPU stessa si trova e pu\u00f2 mantenere la traccia delle istruzioni eseguite e dei dati letti (vedi cache).\nStruttura.\nUna generica CPU contiene:\nUna generica CPU deve eseguire i suoi compiti sincronizzandoli con il resto del sistema perci\u00f2 \u00e8 dotata, oltre a quanto sopra elencato, anche di uno o pi\u00f9 \"BUS\" interni che si occupano di collegare registri, ALU, unit\u00e0 di controllo e memoria: inoltre all'unit\u00e0 di controllo interna della CPU fanno capo una serie di segnali elettrici esterni che si occupano di tenere la CPU al corrente dello stato del resto del sistema e di agire su di esso. Il tipo e il numero di segnali esterni gestiti possono variare ma alcuni, come il \"RESET\", le linee di \"IRQ\" e il \"CLOCK\" sono sempre presenti.\nPer quanto riguarda i registri, le CPU possono gestirli in molti modi: i pi\u00f9 comuni sono registri nominativi (CPU CISC classiche), file di registri (RISC) e stack di registri (Transputer e simili).\nUna CPU \u00e8 un circuito digitale sincrono: vale a dire che il suo stato cambia ogni volta che riceve un impulso da un segnale di sincronismo detto clock, che ne determina di conseguenza la velocit\u00e0 operativa, detta velocit\u00e0 di clock: quindi il tempo di esecuzione di un'istruzione si misura in cicli di clock, cio\u00e8 in quanti impulsi di clock sono necessari perch\u00e9 la CPU la completi. In effetti, una parte importante e delicata di ogni CPU \u00e8 il sistema di distribuzione che porta il segnale di clock alle varie unit\u00e0 e sottounit\u00e0 di cui \u00e8 composta, per fare in modo che siano sempre in sincronia: questo sistema si dirama in una struttura ad albero con divisori e ripetitori che giunge ovunque nella CPU.\nNei processori pi\u00f9 moderni (Pentium, Athlon, PowerPC) questa \"catena di ingranaggi\" elettronica arriva ad impiegare circa il 30% di tutti i transistor disponibili. La velocit\u00e0 di questa distribuzione determina in maniera diretta la massima frequenza operativa di una CPU: nessuna CPU pu\u00f2 essere pi\u00f9 veloce del suo \"critical path\", cio\u00e8 del tempo che impiega il clock per percorrere il tratto pi\u00f9 lungo in tutto l'albero di distribuzione del clock. Per esempio, se il segnale di clock di una data CPU impiega un nanosecondo per attraversare tutto il chip ed arrivare fino all'ultima sottounit\u00e0, questa CPU potr\u00e0 operare a non pi\u00f9 di 1\u00a0GHz, perch\u00e9 altrimenti le sue componenti interne perderebbero la sincronizzazione, con risultati imprevedibili. Per avere un margine di sicurezza, il limite pratico \u00e8 ben minore di 1\u00a0GHz.\nLa massima frequenza di clock ha evidentemente un impatto importante sulle prestazioni della CPU. Tuttavia, questo parametro da solo consente solo di valutare quanto velocemente la CPU \u00e8 in grado di espletare uno step elementare del ciclo di esecuzione. Le prestazioni di un processore dipendono in realt\u00e0 da diversi parametri architetturali, come il numero di step elementari richiesti per eseguire una data istruzione e il numero di istruzioni richieste per eseguire un dato programma. La valutazione delle prestazioni va fatta perci\u00f2 misurando il tempo di cui ha bisogno la CPU per eseguire un intero programma. I programmi utilizzati a questo scopo sono in genere standardizzati e noti come benchmark.\nUnit\u00e0 ausiliarie.\nPossono affiancare la CPU le seguenti unit\u00e0 ausiliarie:\nIstruzioni macchina.\nLe istruzioni di una CPU appaiono, in linea di base, indistinguibili da un dato in quanto sono anch'essi codici binari. A distinguere un codice operativo da un dato \u00e8 il modo in cui viene gestito: innanzitutto si segue un principio fondamentale secondo il quale le istruzioni devono sempre occupare porzioni separate di memoria rispetto ai dati, poi varia il modo in cui vengono utilizzati. Almeno in linea teorica, per un errore di programmazione si pu\u00f2 scrivere un dato come istruzione e viceversa, con risultati disastrosi sull'esecuzione di un programma. In base al valore dell'opcode l'unit\u00e0 di controllo intraprende delle azioni predefinite, come per esempio leggere la successiva locazione di memoria segnalata dal program counter per caricare un dato, oppure attivare la ALU per eseguire un calcolo, oppure scrivere il contenuto di un registro in una certa locazione di memoria o in un altro registro, oppure una combinazione di queste.\nScrivere un programma utilizzando direttamente i codici operativi \u00e8 un'operazione particolarmente faticosa. Per questo motivo si utilizza l'assembly, che altro non \u00e8 che una \"traduzione\" diretta del set di codici operativi che associa parole ad ogni istruzione della CPU e introduce una sintassi che permette di esprimere i vari metodi di indirizzamento in modo pi\u00f9 intuitivo. Sebbene l'utilizzo di assembly sia senza alcun dubbio conveniente rispetto a scrivere sequenze di bit, va comunque menzionato il fatto che assembly non \u00e8 un linguaggio di programmazione univoco. Potenzialmente ogni modello di CPU pu\u00f2 avere un assembly diverso perch\u00e9 nulla obbliga ad avere un certo set di istruzioni piuttosto che un altro. Nella realt\u00e0 comunque si verifica che conviene mantenere la variet\u00e0 di set di istruzioni pi\u00f9 ristretta possibile, cos\u00ec da non ritrovarsi costretti a dover programmare da zero tutti i programmi fondamentali per il funzionamento di un computer quando non \u00e8 strettamente necessario. \nUna caratteristica importante dell'insieme (set) delle istruzioni di una CPU \u00e8 la sua ortogonalit\u00e0: vale a dire, il fatto che ogni istruzione che usi i registri possa usarli tutti indifferentemente (tranne quelli \"speciali\" come l'IP) e che nessun registro sia in qualche modo privilegiato rispetto agli altri perch\u00e9 su di esso si possono compiere operazioni particolari: \u00e8 stato dimostrato che un set di istruzioni ortogonali, a parit\u00e0 di tempo di esecuzione delle istruzioni e di numero dei registri, \u00e8 pi\u00f9 efficiente di uno non ortogonale.\nCiclo del processore.\nTipicamente la CPU \u00e8 l'Interprete del linguaggio macchina. Come tutti gli interpreti, si basa sul seguente ciclo:\nQuesto ciclo elementare pu\u00f2 essere migliorato in vari modi: per esempio, la decodifica di un'istruzione pu\u00f2 essere fatta contemporaneamente all'esecuzione della precedente e alla lettura dalla memoria della prossima (\"instruction prefetch\") e lo stesso pu\u00f2 essere fatto con i dati che si prevede saranno necessari alle istruzioni (\"data prefetch\"). La stessa esecuzione delle istruzioni pu\u00f2 essere suddivisa in passi pi\u00f9 semplici, da eseguire in stadi successivi, organizzando la unit\u00e0 di controllo e la ALU in stadi consecutivi, come delle catene di montaggio (\"pipeline\"\"): in questo modo pi\u00f9 istruzioni possono essere eseguite \"quasi contemporaneamente\", ciascuna occupando ad un certo istante uno stadio diverso della pipeline.\nIl problema di questo approccio sono le istruzioni di \"salto condizionato\": la CPU non pu\u00f2 sapere a priori se dovr\u00e0 eseguire o no il salto prima di aver eseguito quelle precedenti, cos\u00ec deve decidere se impostare la pipeline tenendo conto del salto o no: e in caso di previsione errata la pipeline va svuotata completamente e le istruzioni in corso di decodifica rilette da capo, perdendo un numero di cicli di clock direttamente proporzionale al numero di stadi della pipeline. Per evitare questo i processori moderni hanno unit\u00e0 interne (\u201cBranch prediction unit\u201d) il cui scopo \u00e8 tentare di prevedere se, data un'istruzione di salto condizionato e quelle eseguite in precedenza, il salto dovr\u00e0 essere eseguito o no.\nInoltre i processori possono implementare al loro interno pi\u00f9 unit\u00e0 di esecuzione per eseguire pi\u00f9 operazioni contemporaneamente. Questo approccio incrementa le prestazioni delle CPU ma ne complica notevolmente l'esecuzione, dato che per poter eseguire in modo efficiente pi\u00f9 operazioni in parallelo la CPU deve poter organizzare le istruzioni in modo diverso da come sono organizzate dal programmatore (esecuzione fuori ordine). Un'ulteriore evoluzione di questo concetto \u00e8 stata implementata nei processori multicore Itanium, che implementano delle \"istruzioni predicative\" che possono o meno essere eseguite a seconda del risultato di altre, eseguite in precedenza o contemporaneamente.\nClassificazione.\nIn base all'organizzazione della memoria si possono distinguere due principali famiglie di CPU:\nEntrambe le architetture sono architetture basate sui registri generali.\nArchitettura CISC.\nCISC \u00e8 l'acronimo di \"complex instruction set computer\": tipicamente un processore di questo tipo implementa un numero relativamente scarso (una decina) di registri di uso generale, e ha un'unit\u00e0 di controllo microprogrammata: la logica del programma \u00e8 memorizzata in una memoria veloce situata nella parte di controllo, invece di essere espressa tramite una rete combinatoria.\nIl set di istruzioni associato a CPU di tipo CISC \u00e8 molto esteso e composto in genere di alcune centinaia di codici operativi diversi che svolgono funzioni anche molto complesse, fra cui sono caratteristici i trasferimenti memoria-memoria, assenti nei RISC; le istruzioni hanno lunghezza variabile e possono presentarsi in formati diversi, e sono necessari due o pi\u00f9 (a volte molti di pi\u00f9) cicli di \"clock\" per completare un'istruzione; \u00e8 possibile specificare la posizione dei dati necessari alle istruzioni usando molti metodi di indirizzamento diversi. Il ridotto numero di registri interni obbliga questi processori a scrivere in memoria ogni volta che si verifica una chiamata di funzione, che si verifica una commutazione di contesto o che viene salvato un registro nella pila delle chiamate.\nProgrammare in Assembly una CPU CISC \u00e8 un compito (relativamente) facile, perch\u00e9 le istruzioni presenti sono pi\u00f9 vicine a quelle dei linguaggi ad alto livello.\nArchitettura RISC.\nRISC \u00e8 l'acronimo di \"reduced instruction set computer\". Il tipico set di istruzioni RISC \u00e8 molto piccolo, circa sessanta o settanta istruzioni molto elementari (logiche, aritmetiche e istruzioni di trasferimento memoria-registro e registro-registro): hanno tutte lo stesso formato e la stessa lunghezza, e molte vengono eseguite in un solo ciclo di clock. La diretta conseguenza di questa scelta progettuale \u00e8 che i processori RISC posseggono un'unit\u00e0 di controllo semplice e a bassa latenza, riservando invece molto spazio per i registri interni: una CPU RISC ha di solito da un minimo di un centinaio ad alcune migliaia di registri interni generici, organizzati in un file di registri. Il fatto di avere un formato unico di istruzione permette di strutturare l'unit\u00e0 di controllo come una \"pipeline\", cio\u00e8 una catena di montaggio a pi\u00f9 stadi: questa innovazione ha il notevole vantaggio di ridurre il \"critical path\" interno alla CPU e consente ai RISC di raggiungere frequenze di clock pi\u00f9 alte rispetto agli analoghi CISC.\nNel caso di commutazione di contesto o di chiamata a funzione o comunque di uso della pila delle chiamate i RISC spesso invece di accedere alla memoria di sistema usano un meccanismo chiamato \"register renaming\", che consiste nel rinominare i registri in modo da usare per la nuova esecuzione una diversa zona del file di registri, senza dover accedere alla memoria ogni volta.\nArchitettura RISC MISC.\nLa \"Minimal instruction set computer\"\u00e8 un'architettura per microprocessori basata su un numero minimale di istruzioni.\nConfronto tra architettura RISC e CISC.\nLa semplicit\u00e0 dei RISC si traduce in una minore espressivit\u00e0 del linguaggio assembly: il numero di word necessarie per esprimere una computazione in una macchina RISC \u00e8 maggiore/uguale alla controparte CISC: questo si traduce in programmi pi\u00f9 grossi, penalit\u00e0 molto alta in altre epoche, in cui la RAM era una componente costosa e di bassa capacit\u00e0. L'architettura CISC dipende dal compilatore pi\u00f9 di quanto non dipenda il RISC: dato che le istruzioni prevedono pi\u00f9 metodi di indirizzamento, e che son presenti istruzioni dalla semantica complessa, al compilatore viene prospettato un ampio ventaglio di scelte per quanto concerne la traduzione di un'istruzione, e non sempre la scelta migliore \u00e8 banale. Come spesso accade nei problemi di ottimizzazione, la scelta della configurazione migliore \u00e8 un compito NP-completo, e non \u00e8 pensabile utilizzare un compilatore che, per ogni istruzione, valuti la scelta migliore in base al contesto. Si conoscono solo delle buone euristiche, ma il problema dell'ottimizzazione \u00e8 un problema di ricerca aperto. La stessa macchina CISC pu\u00f2 essere dunque pi\u00f9 o meno veloce rispetto a una macchina comparabile RISC in base al compilatore utilizzato.\nTemperature d'esercizio.\nLa temperatura d'esercizio della CPU varia molto da modello a modello; generalmente quelli destinati ai dispositivi portatili hanno un range di funzionamento maggiore e allo stesso modo consumi ridotti rispetto ai modelli destinati alle postazioni fisse.\nLe temperature possono essere controllate in vario modo; in alcuni modelli non \u00e8 necessario il raffreddamento, ovvero non attuabile in modo congeniale per via delle caratteristiche delle macchine che lo devono accogliere o per il fatto che non se ne presenta la necessit\u00e0 come i processori precedenti al 486 (quest'ultimo pu\u00f2 funzionare senza dissipatore, ma a frequenze inferiori a 33 MHz).\nI modelli successivi necessitano di un dissipatore passivo, e nella fattispecie i processori Pentium necessitano anche di una ventola in modo da poter dissipare maggiormente il calore prodotto.\nCon l'aumentare delle prestazioni, e quindi delle frequenze di esercizio, la AMD ha implementato la funzione Cool'n'Quiet (attivabile dal Bios) che, in assenza di pesanti elaborazioni della CPU, ne riduce la frequenza di lavoro: \nI processori possono essere affetti da bug, ovvero comportamenti inattesi; tali difetti possono richiedere la sostituzione del componente o l'aggiornamento del microcodice del processore o la modifica del BIOS o UEFI.\nUno dei primi bug della storia \u00e8 stato il Pentium FDIV bug e il Halt and Catch Fire, mentre allo stato attuale hanno suscitato molto clamore i bug Meltdown e Spectre che hanno colpito quasi trasversalmente tutte le CPU recenti."}
{"id": "23204", "revid": "2233817", "url": "https://it.wikipedia.org/wiki?curid=23204", "title": "Francesco Barozzi", "text": "Proveniva da una famiglia patrizia con importanti possedimenti a Creta, e dopo gli studi all'Universit\u00e0 di Padova visse a Venezia, con frequenti viaggi nei suoi possedimenti. Professore di geometria, si occup\u00f2 attivamente di studi eterogeni in corrispondenza dei matematici contemporanei tipici dell'umanesimo che contribuirono alla rivoluzione scientifica.\nStudi di matematica e geometria.\nCapofila negli studi che consentirono la rinascita della geometria sulla base della conoscenza delle opere di Euclide. Ha collaborato insieme a Federico Commandino.\nTradusse dal greco in latino il \"Procli Diadochi Lycii in primum Euclidis elementorum librum commentariorum ad universam mathematicam disciplinam principium eruditionis tradentium libri IV\", un \"Commentario a Euclide\" del filosofo neoplatonico Proclo Diadoco (V secolo d.C.), pubblicato a Venezia nel 1560 (l'anno precedente aveva tenuto delle lezioni sull'opera all'Universit\u00e0 di Padova). Il libro suscit\u00f2 vivaci discussioni sulla certezza delle dimostrazioni matematiche, e sul loro rapporto con la logica aristotelica. A Daniele Barbaro dedic\u00f2 il suo \"Opusculum: in quo una Oratio et due Questiones, altera de Certitude et altera de Medietate Mathematicarum continentur\" (\"Opuscolo in cui si tratta un Discorso e due Questioni, una sulla Certezza e l'altra sulla Mediet\u00e0 delle Matematiche\"). Tradusse inoltre opere di Erone di Alessandria (I secolo d.C.), di Pappo di Alessandria (IV secolo d.C.) e di Archimede di Siracusa (III secolo a.C.).\nScrisse inoltre una \"\"Cosmographia in quatuor libros distributa summo ordine, miraque facilitate, ac brevitate ad magnam Ptolemaei mathematicam constructionem, ad universamque astrologiam institutens\", pubblicata nel 1585, sulla cosmografia e la matematica del sistema tolemaico, ed una \"Admirandum illud geometricum problema tredecim modis demonstratum quod docet duas lineas in eodem plano designare, quae nunquam invicem coincidant, etiam si in infinitum protrahantur: et quanto longius producuntur, tanto sibiinuicem propiores euadant\"\", del 1586, in cui si descrivono i 13 modi per disegnare due rette parallele.\nEpistemologia e Astronomia.\nAffronta uno studio approfondito sulla Epistemologia, sulle dimostrazioni matematiche ed il grado di certezza da attribuire applicando il principio della teoria aristotelica.\nInserirsce la Gnomonica tra le discipline che compongono l'Astronomia , il suo intento \u00e8 quello di salvaguardare l'autonomia dell ' Astronomia.\nAntiquaria ed esoterismo.\nSi occup\u00f2 anche di antiquaria, copiando iscrizioni greche di Creta. La sua collezione di manoscritti greci (ereditata e ingrandita dal nipote Iacopo Barozzi, e portata quindi dopo la sua morte in Inghilterra) fu acquistata nel 1629 dall'Universit\u00e0 di Oxford, dove tuttora si trova presso la \"Bodleian Library\".\nSecondo lo scrittore greco Nikolaos Panagiotakis, fu l'unico dei nobili veneziani che contribu\u00ec al rinascimento cretese mettendo a contatto Creta con le correnti spirituali dell'Europa.\nEbbe inoltre fama di mago e si occup\u00f2 di esoterismo, con il \"Pronostico Universale di tutto il mondo\", una compilazione delle profezie di Nostradamus per gli anni 1565-1570, pubblicato a Bologna nel 1566, che utilizzava traduzioni precedenti. Pubblic\u00f2 inoltre nel 1577 una speciale edizione degli \"Oracula Leonis\", profezie criptiche attribuite all'imperatore bizantino Leone VI, dedicata al governatore di Creta Giacomo Foscarini (\"Codice Bute\").\nNel 1572 pubblic\u00f2 un manuale sulla ritmomachia cio\u00e9 una battaglia di consonanze di numeri, un gioco medioevale legato alle arti del quadrivium, che viene ritenuto \"antiquissimo givocco pythagoreo\".\nFu processato dall'Inquisizione una prima volta nel 1583 e una seconda nel 1587: trovato colpevole di aver causato una tempesta a Creta, dovette pagare una multa di 100 ducati.\nOnorificenze.\nA Francesco Barozzi \u00e8 stato dedicato il cratere lunare Barocius, di 82\u00a0km di diametro."}
{"id": "23205", "revid": "958185", "url": "https://it.wikipedia.org/wiki?curid=23205", "title": "Preistoria", "text": "La preistoria (dal latino \"pr\u00e6\" \"prima, innanzi\" e \"historia\" \"storia\") \u00e8 il periodo della storia umana che precede la scrittura, anteriore quindi alla storia documentata e abbracciante l'intervallo temporale, secondo una visione sufficientemente condivisa, che va da circa 2,5-2,6 milioni di anni fa sino (almeno in Eurasia) al IV millennio a.C. In alcune discipline e contesti \u00e8 comprensiva della protostoria, ovvero di quasi tutta l'era quaternaria.\nMentre l'inizio del periodo appare relativamente poco problematico, soggetto alla repertazione, e concerne la paleoantropologia e l'antropologia molecolare, la sua conclusione non \u00e8 univoca e soggiace a variazioni anche notevoli, prevalentemente di ambito geografico. Esistono molte culture non definibili preistoriche, specie nel continente americano e nell'Africa subsahariana, che non hanno o hanno tardivamente introdotto l'uso della scrittura; anche in Europa ed Asia vi sono state rilevanti differenze temporali.\nNel 1833 Paul Tournal (1805-1872), fondatore della \"Commission Arch\u00e9ologique\" e del museo di Narbonne, aveva utilizzato il termine \"ant\u00e9-historique\"; la prima occorrenza del termine \"prehistoric\" \u00e8 del 1851, nel titolo di un libro di Daniel Wilson (1816-1892); in seguito il termine si \u00e8 diffuso anche in altre lingue.\nDefinizione.\nLa preistoria \u00e8 convenzionalmente definita come il periodo della storia umana che precede l'invenzione della scrittura, ovvero la storia documentata o registrata, tradizionalmente fatta risalire al vicino oriente del 3500-3200 a.C. Le scoperte recenti sulle prime notazioni sumeriche o balcaniche e le molteplici considerazioni sulle molte \"reinvenzioni\" della scrittura stessa, nonch\u00e9 eventuali notazioni prettamente preistoriche, non spostano il senso pratico di questa convenzione.\nIn alcune discipline, e in diverse tradizioni scientifiche comunque, la parte pi\u00f9 recente della preistoria viene a sovrapporsi alla protostoria, arrivando a sfiorare il II millennio a.C. Quindi, a seconda del contesto, con preistoria si pu\u00f2 coerentemente intendere quanto scritto nella definizione iniziale, cos\u00ec come quanto definito nel Sistema delle tre et\u00e0.\nCon la comparsa di testimonianze scritte continuative e interpretabili, gli storici hanno a disposizione per la loro ricostruzione degli eventi una pi\u00f9 vasta e chiara documentazione che giustifica questa periodizzazione convenzionale.\nLa lunghissima fase della storia dell'uomo antecedente all'invenzione della scrittura a rigor di termini dovrebbe iniziare circa 200\u00a0000 anni fa, quando nella regione dell'attuale Sudafrica appare un tipo umano, l'\"Homo sapiens\", che dal punto di vista dell'anatomia e della morfologia risulta in tutto identico all'uomo attuale.\nTuttavia circa 2,5 milioni di anni fa, un tipo di ominide vivente nella regione intorno al Lago Vittoria, nel luogo dove attualmente confinano l'Uganda, il Kenya e la Tanzania, inizia ad utilizzare per la prima volta degli utensili dando il via alla storia della tecnica; per estensione, si pu\u00f2 ipotizzare una possibile contemporanea origine del pensiero, che dar\u00e0 a sua volta inizio alla religione, all'arte, alla filosofia ed alla scienza pura.\nAttualmente si tende a considerare preistoria l'era quaternaria (allineando diverse scienze interessate alle periodizzazioni, cio\u00e8 antropologia, zoologia, archeologia - paletnologia - geologia e paleoantropologia), quindi un definito periodo geologico che estende la cronologia della preistoria a 2\u00a0588\u00a0000 anni fa, includendo l'olduvaiano inferiore e di conseguenza il genere \"Australopithecus\" e pi\u00f9 specificatamente le specie quali l\"'Australopithecus garhi\", che erano capaci di utilizzare estensivamente utensili. Secondo alcuni autori l'inclusione di australopitechi, estenderebbe il periodo alla comparsa del genere, circa 4 milioni di anni fa.\nLa preistoria viene convenzionalmente suddivisa, in prima approssimazione, in tre periodi rientranti in due diverse fasi:\nSarebbe pi\u00f9 corretto comunque, parlare sempre di fasi in quanto i periodi preistorici sono caratterizzati da, anche forte, differente durata temporale e termine nelle diverse regioni geografiche. Un esempio per tutti, nelle Americhe, le fasi glaciali, la cultura, la tecnologia, seguirono cronologie completamente differenti; basti pensare alla limitata e tarda diffusione della metallurgia, circoscritta al sud del continente e basata principalmente su rame, oro, argento.\nLe origini.\nLa teoria dell'evoluzione delle specie \u00e8 fondamento della biologia moderna, dalle prime forme vitali strutturalmente semplici, nelle acque, all'origine dei regni dei viventi, allo sviluppo degli animali vertebrati, con la loro classe pi\u00f9 evoluta: i mammiferi.\nPremessa: il paleocene e la radiazione dei mammiferi.\nLa diversificazione dei mammiferi e di conseguenza l'evoluzione della specie umana devono probabilmente la loro esistenza alla scomparsa dei dinosauri sulla quale circolano molte differenti ipotesi. L'estinzione avvenuta nel Cretaceo superiore, circa 65 milioni di anni fa, lasci\u00f2 libere numerose nicchie ecologiche che durante il Cenozoico furono occupate dal gruppo dei mammiferi.\nTra i mammiferi primitivi, animali di piccole dimensioni, insettivori, vagamente simili agli attuali toporagni, alcuni svilupparono un modo di vita arboricolo, dando origine ai Primati.\nIl miocene e l'evoluzione dei primati, fino a 5 milioni di anni fa.\nI pi\u00f9 antichi animali simili ai progenitori degli attuali primati, gruppo a cui appartiene anche l'uomo, si possono riconoscere nelle tupaie, ora considerate appartenere ad un ordine a s\u00e9 stante (gli Scandentia) e i lemuri volanti o galeopiteci.\nL'uomo fa parte del grande gruppo delle Scimmie dette scimmie del vecchio mondo o catarrine, separatesi dalle scimmie platarrine o scimmie del nuovo mondo almeno 40 milioni di anni fa. All'interno di questo gruppo, gli Hominidae si differenziarono nel Miocene inferiore circa 20-25 milioni di anni fa, separandosi poi dai pongini, arboricoli e frugivori. A 5-7 milioni di anni fa, da dati paleontologici e biomolecolari, si stima la divergenza genetica da scimpanz\u00e9 e bonobo, le attuali, viventi, scimmie antropomorfe a noi pi\u00f9 simili. Il gruppo dal quale emerger\u00e0 la nostra specie \u00e8 quello degli Australopitechi, un ramo dei quali a partire da circa 4 milioni di anni fa diede origine a diverse specie ed ai progenitori del futuro nuovo genere \"Homo\".\nL'inizio del pleistocene, i primi \"uomini\": Australopithecus garhi e Homo habilis, 2,5 milioni di anni fa.\nIl gruppo degli Australopitechi gener\u00f2 due rami evolutivi fondamentali, e perdur\u00f2 per circa 2,5 milioni di anni, diversificandosi ecologicamente. Al ramo evolutivo un tempo definito \"gracile\", per la struttura ossea meno massiccia dei suoi appartenenti, si pensa come al pi\u00f9 probabile ceppo radiativo di \"Homo\".\nIl primo appartenente noto al genere \"Homo\" \u00e8 l'\"Homo habilis\" i cui pi\u00f9 antichi resti, provenienti dalla regione dei laghi del Kenya in Africa, risalgono all'inizio del quaternario, circa 2,5 milioni di anni fa, e che ha contribuito alla creazione della cultura Olduvaiana.\n\u00c8 convinzione scientifica che per un certo periodo l'habilis abbia convissuto con le varie specie di australopiteco. \"Australopithecus garhi\", \u00e8 il principale primate co-indiziato di avere per primo prodotto e usato strumenti litici, contendendo a \"H.abilis\" l'appellativo di primo \"umano\".\nDa 1-1,5 milioni a 50-100.000 anni fa: l'Homo erectus.\nL'evoluzione, sempre avvenuta in Africa, dell\"'Homo habilis\" \u00e8 l'\"Homo erectus\" che presenta una postura completamente eretta, un notevole sviluppo cranico e soprattutto lo sviluppo di una superiore tecnologia; gli strumenti dell'erectus non sono solamente oggetti che la natura fornisce o poco modificati, ma sono lavorati, adattati alle necessit\u00e0 con diverse tecniche.\nI resti archeologici, principalmente tracce di accampamenti, ci confermano che l'erectus possedette il controllo del fuoco.\nQuesta maggior conoscenza tecnologica e quindi la capacit\u00e0 di adattarsi a diversi ambienti \u00e8 forse ci\u00f2 che permette all'erectus di migrare, colonizzando tutte quelle parti del mondo che sono in collegamento diretto con l'Africa: l'Europa e l'Asia.\nIl pi\u00f9 antico resto fossile europeo finora reperito \u00e8 una mandibola trovata in Germania a Heidelberg. Da un'approssimativa datazione sembra risalire a 650\u00a0000 anni fa.\nIl pi\u00f9 antico sito europeo dell'erectus \u00e8 la grotta del Vallonet sulla Costa Azzurra databile tra i 950-900\u00a0000 anni fa. In questa grotta sono stati trovati strumenti in pietra e anche schegge lavorate in osso che costituiscono i resti pi\u00f9 antichi di strumenti preistorici in Europa. Non sono ancora presenti strumenti bifacciali.\nIn Europa ritrovamenti di utensili bifacciali indicano la presenza di questa tecnica solo 600\u00a0000 anni fa, mentre reperti di strumenti bifacciali recuperati in Etiopia vengono datati a molto prima: 1,5 milioni di anni fa.\nVi \u00e8 ancora dibattito in relazione all'epoca della sua totale estinzione. Diverse popolazioni sono giunte fino a oltre 50\u00a0000 anni fa (Homo erectus soloensis e altri), evolvendo notevolmente le capacit\u00e0 tecniche, che fino a un certo punto si credevano appannaggio di specie ritenute pi\u00f9 evolute.\nHomo neanderthalensis e Homo sapiens, uomini \"moderni\".\nFino a 30-28.000 anni fa: l'Homo neanderthalensis e la cultura musteriana.\nUno degli ulteriori stadi evolutivi di \"Homo erectus\" \u00e8 una specie che si \u00e8 evoluta a partire da \"erectus\" o specie discendenti emigrate precedentemente in Europa che avevano originato la specie \"Homo antecessor\" forse evoluta in \"Homo heidelbergensis\". Da questi ultimi, circa 130\u00a0000 anni fa, con una dominanza della cultura del musteriano ebbe origine quello che viene comunemente chiamato uomo di Neanderthal dalla valle tedesca dove vennero effettuati i primi ritrovamenti; a tale fase risalgono quelli relativi a pratiche di arte e sepoltura. Alle fasi pi\u00f9 tarde si riferisce la transizione al paleolitico superiore e a culture pi\u00f9 sofisticate, come il castelperroniano, forse oltre.\nDa 200-150.000 anni fa ad oggi: l'Homo sapiens.\nIn parallelo la specie \"sapiens\" evolve in maniera, a tutt'oggi pare, indipendente, a partire circa da 200\u00a0000 anni fa. I primi umani moderni si ritrovano al sito Kibish nei pressi del fiume Omo, in Etiopia e nel sito Qafzeh-Skhul (Qafzeh e Es Skhul) nell'attuale Israele.\nIn terra africana la specie evolve culturalmente. Sono numerosi i ritrovamenti fossili e di manufatti e, a tutt'oggi, il pi\u00f9 antico ritrovamento di un oggetto dalle indubbie caratteristiche artistiche risale a 80\u00a0000 anni fa, in prossimit\u00e0 di Cape Agulhas, nella Caverna di Blombos, in Sud Africa.\nCirca 40\u00a0000 anni fa in Europa si parve ritrovare tracce dell'Uomo di Combe-Capelle e 35\u00a0000 anni fa dell'uomo di Cro-Magnon, dai siti di primo ritrovamento (il secondo presso il villaggio di Les-Eizies in Francia), zoologicamente e antropologicamente \"Homo sapiens\". In seguito, il primo esemplare verr\u00e0 fortemente postdatato, e un cromagnoide di Pe\u015ftera cu Oase, in Romania, con 35\u00a0000 anni di et\u00e0 risulter\u00e0 essere il sapiens europeo pi\u00f9 antico, destinato a sostituire il Neanderthal.\nL'evoluzione a tutto tondo, fisica, tecnologica e culturale, condurr\u00e0 alla fine del paleolitico.\nNegli ultimi anni si \u00e8 rafforzata la teoria, pur con altalenanze scientifiche tuttora in corso, che vede \"neanderthal\" e \"sapiens\" (tra cui la popolazione Cro-Magnon) come due specie diverse evolutesi in modo quasi parallelo. L'uomo di Cro-Magnon, ovvero ascrivibile all'uomo moderno, sostituisce in Europa l'uomo di Neanderthal (che pare si estingua circa 28\u00a0000 anni fa) in un arco di tempo relativamente breve ma con una certa convivenza di alcune migliaia di anni, anche se non \u00e8 ancora possibile stabilire che tipo di relazioni (collaborazione, indifferenza, guerra) si fossero stabilite tra i due gruppi umani.\nLa fine dell'era glaciale.\n12\u00a0000 anni fa, dopo andamenti e massimi espansivi differenti nelle diverse regioni geografiche, iniziava la fine dell'ultima era glaciale. Questo fu un evento di grande rilevanza nel determinare e favorire il prosieguo dell'evoluzione, a questo punto culturale, e non pi\u00f9 fisica, umana.\nDiecimila anni fa, l'olocene: agricoltura e sedentarismo dal Mesolitico al Neolitico.\nCon il termine dell'ultima glaciazione e con l'irrompere di una nuova economia fondata sull'agricoltura, che sostituisce nei gruppi umani pi\u00f9 evoluti socialmente l'economia di caccia e raccolta, si d\u00e0 inizio ad un venir meno al tradizionale nomadismo (attestato ancora in et\u00e0 mesolitica) della specie umana per un sedentarismo che con il tempo sar\u00e0 sempre pi\u00f9 spinto e di cui il processo di urbanizzazione sar\u00e0 il sintomo pi\u00f9 eclatante.\nUn altro elemento non trascurabile e carico di conseguenze \u00e8 che le comunit\u00e0 di agricoltori sedentari hanno la possibilit\u00e0 di accumulare propriet\u00e0 e di conseguenza, tendono a proteggerle.\nCinquemila anni fa, la scrittura, lo sviluppo delle societ\u00e0 complesse, l'inizio della protostoria.\nPresso le societ\u00e0 preistoriche, la memoria dei fatti accaduti, i miti e le conoscenze tecniche erano tramandati oralmente di generazione in generazione; tale patrimonio di sapere scompare il pi\u00f9 delle volte con l'estinzione del gruppo. L'archeologia costituisce pertanto l'unico mezzo per ricostruire gli eventi preistorici, attraverso l'esame delle testimonianze materiali lasciate dai popoli: abitazioni, utensili, rifiuti, modificazioni del contesto ambientale, monumenti e opere d'arte.\nAccanto all'analisi dei reperti portati alla luce dagli scavi archeologici, lo studio della preistoria si avvale degli apporti di altre discipline, quali la geologia, la paleontologia, l'antropologia fisica, al fine di ricostruire il contesto ambientale in cui si trovarono a vivere aggregati umani preistorici e quindi di conoscere il loro modo di interagire con esso, sfruttando le risorse offerte. Grande importanza assumono inoltre le dinamiche di sviluppo delle civilt\u00e0, nel campo delle conquiste materiali e dei mutamenti culturali e gli spostamenti geografici dei popoli. Occorre tuttavia specificare che il concetto di preistoria ha un significato non necessariamente cronologico, in quanto esistono ancora oggi, in alcune aree del nostro pianeta, gruppi umani che non conoscono alcuna forma di scrittura.\nIl processo di astrazione (che nella nostra specie si era avviato con il primo strumento di lavoro e che prosegu\u00ec con la costruzione di strumenti che permettevano di realizzare a loro volta altri strumenti) ebbe ricadute non solo sulla vita concreta, ma anche sullo sviluppo degli organi di fonazione, del linguaggio, della comunicazione e in ultima analisi del pensiero.\nAll'inizio della protostoria, con lo sviluppo di societ\u00e0 complesse tra l'et\u00e0 neolitica e l'et\u00e0 dei metalli, si assiste alla nascita della scrittura, come mezzo per registrare e trasmettere informazioni, e il processo di astrazione raggiunge un nuovo traguardo, anche se questo stadio dell'evoluzione umana presenta una statistica molto complessa (sono esistite civilt\u00e0 che pur giungendo all'organizzazione sociale dello Stato non sviluppano, almeno per quanto ne sappiamo, la scrittura).\nLe prime forme di registrazione scritte compaiono, quasi contemporaneamente, in varie parti del mondo: in Mesopotamia (Sumeri), valle del Nilo (Antico Egitto), Cina circa 5000 a. C. . Per convenzione si usa utilizzare la datazione dei primi reperti ritrovati di documenti scritti come spartiacque tra l'epoca preistorica della specie umana e una nuova era che convenzionalmente viene designata con il termine pi\u00f9 appropriato di storia.\nDalla preistoria alla storia.\nSe convenzionalmente con l'invenzione della scrittura si suole far concludere il racconto delle vicende umane della preistoria, di fatto la fase successiva di queste vicende, detta propriamente storia, si fa iniziare con l'esposizione del fenomeno delle prime tre grandi civilt\u00e0 mondiali, dette \"civilt\u00e0 idrauliche\", in quanto sorte intorno a dei grandi fiumi e anche perch\u00e9 impegnate in opere di ingegneria idraulica per sfruttare le acque dei fiumi che hanno fatto la loro prosperit\u00e0, ai fini di un incremento ancora maggiore della nuova economia agricola. Queste sono la civilt\u00e0 dell'antico Egitto sorta sulle rive del fiume Nilo, quella Mesopotamica tra i fiumi Tigri e Eufrate e infine sul fiume Indo la civilt\u00e0 della valle dell'Indo. Ma questa nuova fase del passato dell'umanit\u00e0, bench\u00e9 anch'esso ormai lontano nei millenni, non \u00e8 pi\u00f9 preistoria.\nLa datazione dell'inizio della storia non \u00e8 generalizzabile a tutta l'umanit\u00e0, ma \u00e8 diversa, a seconda della localit\u00e0, in funzione dello sviluppo umano ivi avvenuto.\nVoci correlate.\nPeriodizzazioni della preistoria:\nEconomia della preistoria:\nArte preistorica:\nTipologia umana della preistoria:\nDiscipline che si occupano della preistoria:\nAltre voci correlate:"}
{"id": "23210", "revid": "131962", "url": "https://it.wikipedia.org/wiki?curid=23210", "title": "Licenza opensource", "text": ""}
{"id": "23218", "revid": "2207", "url": "https://it.wikipedia.org/wiki?curid=23218", "title": "Kenko Hoshi", "text": ""}
{"id": "23221", "revid": "287204", "url": "https://it.wikipedia.org/wiki?curid=23221", "title": "Sei Shonagon", "text": ""}
{"id": "23232", "revid": "79968", "url": "https://it.wikipedia.org/wiki?curid=23232", "title": "Pi greco", "text": "Il pi greco \u00e8 una costante matematica, indicata con la lettera greca formula_1 (\"pi\"), scelta in quanto iniziale di \u03c0\u03b5\u03c1\u03b9\u03c6\u03ad\u03c1\u03b5\u03b9\u03b1 (perifereia), circonferenza in greco.\nNella geometria piana il formula_1 viene definito come il rapporto tra la lunghezza della circonferenza e quella del suo diametro, o anche come l'area di un cerchio di raggio formula_3. Molti testi di analisi matematica moderni definiscono il formula_1 usando le funzioni trigonometriche: per esempio come il pi\u00f9 piccolo numero strettamente positivo per cui formula_5 oppure il pi\u00f9 piccolo numero che diviso per formula_6 annulla formula_7. Tutte queste definizioni sono equivalenti.\nIl formula_1 \u00e8 conosciuto anche come costante di Archimede (da non confondere con il numero di Archimede) e costante di Ludolph o numero di Ludolph. Il formula_1 non \u00e8 una costante fisica o naturale, ma una costante matematica definita in modo astratto, indipendente da misure di carattere fisico.\nQuesto \u00e8 il valore del formula_1 troncato alla 100\u00aa cifra decimale:\nPropriet\u00e0.\nIl formula_1 \u00e8 un numero irrazionale, quindi non pu\u00f2 essere scritto come quoziente di due valori interi, come dimostrato nel 1761 da Johann Heinrich Lambert. Inoltre \u00e8 un numero trascendente (ovvero non \u00e8 un numero algebrico): questo fatto \u00e8 stato provato da Ferdinand von Lindemann nel 1882. Ci\u00f2 significa che non ci sono polinomi con coefficienti razionali di cui formula_1 \u00e8 radice, quindi \u00e8 impossibile esprimere il formula_1 usando un numero finito di valori interi, di frazioni e di loro radici.\nQuesto risultato stabilisce l'impossibilit\u00e0 della quadratura del cerchio, cio\u00e8 la costruzione con riga e compasso di un quadrato della stessa area di un dato cerchio.\nApplicazioni.\nFisica.\nLa presenza di formula_1 in queste due ultime formule, per\u00f2, \u00e8 conseguenza della definizione adottata per le costanti fisiche formula_87 e formula_25.\nFrazioni continue.\nCome ogni numero irrazionale, \u03c0 non pu\u00f2 essere espresso come una frazione di due numeri interi, ma ammette una rappresentazione come frazione continua\nTroncando la frazione continua in un qualunque punto si ottengono le approssimazioni razionali di \u03c0, di cui le prime sono 3, 22/7, 333/106 e 355/113, le pi\u00f9 conosciute e storicamente usate approssimazioni di \u03c0. La frazione continua di \u03c0 non \u00e8 periodica (in quanto \u03c0 non \u00e8 un numero irrazionale quadratico) n\u00e9 possiede una ovvia struttura, tuttavia vari matematici hanno scoperto delle rappresentazioni come frazioni continue generalizzate che seguono un chiaro schema:\nottenuta mediante la formula della frazione continua di Eulero applicata alla funzione formula_91 per formula_92;\nApprossimazioni numeriche.\nA causa della sua natura trascendente, non ci sono espressioni finite che rappresentano formula_1. Di conseguenza i calcoli numerici devono usare approssimazioni del numero, troncandolo ad un numero ritenuto sufficiente di cifre significative. In molti casi basta 3,14; in ambito ingegneristico si usa spesso 3,1416 (cinque cifre significative) o 3,14159 (6 cifre significative).\nUno scriba egizio di nome Ahmes \u00e8 lo scrittore del pi\u00f9 antico testo conosciuto contenente un'approssimazione di formula_1, il papiro di Rhind, datato al XVII secolo a.C. e descrive il valore come 256/81 oppure 3,160.\nArchimede elabor\u00f2 un metodo con cui \u00e8 possibile ottenere approssimazioni comunque buone di formula_1 e lo us\u00f2 per dimostrare che \u00e8 compreso tra 223/71 e 22/7 (la media dei due valori \u00e8 circa 3,1419).\nIl matematico cinese Liu Hui calcol\u00f2 formula_1 come 3,141014 (scorretto dalla quarta cifra decimale) nel 263 e sugger\u00ec 3,14 come buona approssimazione.\nIl matematico e astronomo cinese Zu Chongzhi calcol\u00f2 nel V secolo formula_1 come compreso fra 3,1415926 e 3,1415927 e diede due approssimazioni di formula_1: 355/113 e 22/7.\nIl matematico e astronomo iraniano Ghiyath al-Din Jamshid Mas'ud al-Kashi, 1350-1439, calcol\u00f2 le prime 9 cifre in base 60 di formula_1, che sono equivalenti nella base decimale alle 16 cifre:\nIl matematico tedesco Ludolph van Ceulen (1600 circa) calcol\u00f2 i primi 35 decimali. Era cos\u00ec fiero del suo risultato che lo fece scrivere sulla sua lapide.\nIl matematico e gesuita polacco Adam Adamandy Kocha\u0144ski espose in un suo trattato del 1685 una costruzione geometrica che consente di calcolare un valore approssimato di formula_1 corretto fino alla quarta cifra decimale.\nIl matematico sloveno Jurij Vega nel 1789 calcol\u00f2 le prime 140 cifre decimali di formula_1, di cui le prime 137 erano corrette, e mantenne il record mondiale per 52 anni, fino al 1841, quando William Rutherford calcol\u00f2 208 cifre decimali di cui le prime 152 erano corrette. Vega miglior\u00f2 la formula proposta da John Machin nel 1706.\nAltre possibili approssimazioni di formula_1:\nTuttavia, nessuna delle formule sopraelencate pu\u00f2 fornire un efficiente metodo per l'approssimazione di formula_1. Per calcoli veloci, si pu\u00f2 usare una formula come quella di Machin:\nInsieme con lo sviluppo delle serie di Taylor per la funzione formula_114. Questa formula si pu\u00f2 verificare facilmente usando le coordinate polari dei numeri complessi, partendo da:\nFormule di questo genere sono note come \"formule di tipo Machin\".\nSviluppi decimali molto lunghi di formula_1 sono calcolati tipicamente con l'algoritmo Gauss-Legendre e l'algoritmo Borwein; in passato era usato anche l'algoritmo Salamin-Brent, inventato nel 1976.\nL'elenco del primo milione di cifre di formula_1 e di formula_118 si pu\u00f2 trovare sul Progetto Gutenberg (vedi il collegamento esterno a fondopagina).\nNel dicembre 2002 il calcolo \u00e8 arrivato a cifre (), calcolate nel settembre 2002 da Yasumasa Kanada su un supercomputer Hitachi a 64 nodi con un terabyte di memoria principale, in grado di compiere 2 miliardi di operazioni per secondo, quasi il doppio del computer usato per il precedente record (206 miliardi di cifre).\nSono state usate le seguenti formule di tipo Machin:\nApprossimazioni cos\u00ec precise non sono in realt\u00e0 utilizzate per nessuno scopo pratico, se non per provare le prestazioni di nuovi supercomputer o per analisi statistiche sulle cifre di formula_1.\nNel 1996 David H. Bailey, insieme a Peter Borwein e Simon Plouffe, scopr\u00ec una nuova formula per calcolare formula_1 come serie infinita:\nQuesta formula permette di calcolare facilmente la formula_124-esima cifra binaria o esadecimale di formula_1 senza dover calcolare tutte le cifre precedenti. Il sito web di Bailey ne contiene l'implementazione in vari linguaggi di programmazione.\nAlcune altre formule usate per calcolare stime di formula_1 sono:\nAltre formule d'approssimazione sono contenute nella tabella sottostante:\nStoria.\nI popoli antichi spesso utilizzavano modi indiretti per esprimere approssimativamente il rapporto tra la circonferenza e il diametro di un cerchio. I babilonesi usavano per formula_1 il valore di =3,125 (usato anche da Vitruvio): una tavoletta cuneiforme del XX secolo a.C., infatti, osserva che il rapporto fra la circonferenza e il perimetro di un esagono iscritto \u00e8 3600/3456, cio\u00e8 25/24. Nel Papiro di Rhind, invece, si dice che un cerchio con diametro 9 unit\u00e0 \u00e8 equivalente a un quadrato di lato 8. In questo modo gli Egizi assumevano il valore di ()\u00b2=3,160.\nNell'Antico Testamento viene apparentemente affermato in modo non esplicito che formula_1 = 3. Si trova infatti scritto:\nIl testo, per\u00f2 spiega poco dopo che il bordo si apriva \"come il calice di un giglio\" (presentava cio\u00e8 quello che un moderno ingegnere chiamerebbe un \"anello di irrigidimento\" del bordo superiore), perci\u00f2 il diametro misurato al bordo era ovviamente maggiore di quello della circonferenza esterna della vasca cilindrica, rendendo inaccurati questi dati per desumere un valore di pi greco \"biblico\".\nIl primo ad approssimare scientificamente pi greco fu Archimede di Siracusa che nel III secolo a.C. utilizz\u00f2 poligoni regolari inscritti e circoscritti a una circonferenza. Aumentando il numero di lati il rapporto tra il perimetro e l'area limita superiormente e inferiormente formula_1 (vedi anche metodo di esaustione). \nUtilizzando poligoni di 96 lati lo scienziato siracusano scopr\u00ec che &lt; \u03c0 &lt; .\nNel medioevo in India Brahmagupta utilizza il valore formula_142 mentre in Cina Zu Chongzhi utilizza valore che si discosta meno di 0,3 milionesimi dal valore corretto.\nIl metodo di Archimede verr\u00e0 applicato fino all'epoca moderna. Nel 1610 Ludolph van Ceulen calcola le prime 35 cifre decimali di formula_143 utilizzando poligoni con pi\u00f9 di 2 miliardi di lati. Ceulen, fiero di questo risultato, lo far\u00e0 scrivere sulla sua tomba.\nSempre nell'epoca moderna vengono trovate importanti espressioni infinite:\nformula di Vi\u00e8te:\nformula di Leibniz:\nprodotto di Wallis:\nNel XVIII secolo Eulero, risolvendo il problema di Basilea trov\u00f2 un'altra elegante serie:\nSempre al matematico svizzero \u00e8 dovuta l'identit\u00e0 di Eulero, talvolta considerata la formula matematica pi\u00f9 bella che esista in quanto collega tra loro le pi\u00f9 importanti costanti matematiche: formula_1, il numero di Nepero formula_149, l'unit\u00e0 immaginaria formula_150, lo 0 e l'1.\nQueste formule, pur essendo di scarsa o nulla utilit\u00e0 nel calcolo della costante matematica, hanno un importante valore estetico e rivelano collegamenti inaspettati tra varie branche della matematica.\nEulero rese inoltre popolare il simbolo \u03c0, introdotto nel 1706 dal matematico inglese William Jones quando pubblic\u00f2 \"A New Introduction to Mathematics\", bench\u00e9 lo stesso simbolo fosse stato utilizzato in precedenza per indicare la circonferenza del cerchio. La notazione divent\u00f2 di uso comune dopo che la utilizz\u00f2 Eulero. In entrambi i casi formula_1 \u00e8 la prima lettera di \"\u03c0\u03b5\u03c1\u03af\u03bc\u03b5\u03c4\u03c1\u03bf\u03c2\" (perimetros), che significa \u00abmisura attorno\u00bb in greco. Inoltre il simbolo formula_1 venne usato all'inizio dallo stesso William Jones che nel 1706 lo us\u00f2 in onore di Pitagora (l'iniziale di Pitagora nell'alfabeto greco \u00e8 appunto \u03a0, ma trattandosi di un numero si preferisce usare la minuscola). Tuttavia, ancora nel 1739 Eulero usava il simbolo formula_154.\nRestava ancora in sospeso la questione della natura di formula_143: Johann Heinrich Lambert dimostr\u00f2 nel 1761 che si trattava di un numero irrazionale (si dimostrava che l'arcotangente di un qualsiasi numero razionale \u00e8 irrazionale); si veda la dimostrazione della irrazionalit\u00e0 di \u03c0. Adrien-Marie Legendre dimostr\u00f2 nel 1794 l'irrazionalit\u00e0 di formula_156. Bisogner\u00e0 tuttavia aspettare fino al 1882 per la dimostrazione, ad opera di Ferdinand von Lindemann, che formula_143 \u00e8 un numero trascendente, ossia non pu\u00f2 essere la radice di nessun polinomio a coefficienti razionali.\nQuest'ultimo fatto dimostrava inequivocabilmente che la quadratura del cerchio tramite riga e compasso \u00e8 impossibile.\nNel 1897 il matematico dilettante J. Goodwin propose nello stato dell'Indiana un incredibile disegno di legge volto a rendere possibile la quadratura del cerchio tramite il cambiamento del valore di pi greco. Il disegno prevedeva l'introduzione di una \"nuova verit\u00e0 matematica\" giacch\u00e9 \"la regola ora in uso ... non funziona\" ed \"\u00e8 opportuno che essa venga rifiutata come insufficiente e ingannevole per le applicazioni pratiche\". La stravagante proposta di legge fu approvata all'unanimit\u00e0 dai 67 membri della Commissione per l'educazione. La proposta di legge fu affondata solo dopo il parere negativo del matematico Clarence Waldo, presente casualmente in Senato.\nEcco una breve cronologia essenziale della determinazione del valore di \"\u03c0\":\nQuestioni in sospeso.\nLa pi\u00f9 pressante questione aperta su formula_1 riguarda il fatto che sia o meno normale, cio\u00e8 se la frequenza con cui \u00e8 presente ogni sequenza di cifre sia la stessa che ci si aspetterebbe se le cifre fossero completamente casuali. Questo deve essere vero in ogni base, non solo in base 10. Non sappiamo molto su questo; per esempio, non sappiamo nemmeno quali delle cifre 0, \u2026, 9 ricorrano infinite volte nello sviluppo decimale di formula_1, bench\u00e9 sia chiaro che almeno due cifre devono ricorrere infinite volte, poich\u00e9 in caso contrario formula_1 sarebbe razionale, mentre non lo \u00e8.\nBailey e Crandall dimostrarono nel 2000 che l'esistenza della sopramenzionata formula Bailey-Borwein-Plouffe e formule simili implica che la normalit\u00e0 in base formula_6 di formula_1 si deduce da una plausibile congettura della teoria del caos.\nNon si sa neanche se formula_1 e il numero di Nepero formula_149 siano algebricamente indipendenti, sebbene Yuri Valentinovich Nesterenko abbia dimostrato l'indipendenza algebrica di {\u03c0, \"e\"\u03c0, \u0393(1/4)} nel 1996.\nLa natura di Pi greco.\nMentre nella geometria euclidea la somma degli angoli interni di un triangolo misurata in radianti \u00e8 necessariamente uguale a formula_1, nelle geometrie non-euclidee la stessa somma pu\u00f2 essere maggiore (geometria ellittica) o minore (geometria iperbolica) e il rapporto fra una circonferenza e il suo diametro pu\u00f2 non essere formula_1. Questo non cambia la definizione di formula_1, piuttosto cambia la costante che appare nelle formule (che diventa un numero diverso da formula_1). Quindi, in particolare, formula_1 non \u00e8 legato alla forma dell'universo; \u00e8 una costante matematica, non fisica.\nLa legge dell'Indiana su Pi greco.\nNel 1897, negli Stati Uniti d'America, fu presentato all'Assemblea generale dello stato dell'Indiana un disegno di legge, redatto dal matematico e fisico dilettante Edward (o Edwin) J. Goodwin, in cui l'autore si presentava come solutore dei problemi di trisezione dell'angolo, duplicazione del cubo e quadratura del cerchio (la cui impossibilit\u00e0 di soluzione era, all'epoca, gi\u00e0 ampiamente dimostrata) e offriva alle scuole dello stato l'uso gratuito della sua \"nuova verit\u00e0 matematica\", da lui brevettata. Il testo non menzionava specificamente formula_1, ma dalle affermazioni in esso presenti potevano esserne dedotti diversi valori, tra loro contraddittori, tra cui quello di 3,2.\nIl progetto super\u00f2 varie fasi dell'iter legislativo, ma fu infine abbandonato quando venne presentato al Senato per la definitiva approvazione; il professor Clarence Abiathar Waldo, matematico e membro dell'Accademia delle scienze dell'Indiana, riport\u00f2 in seguito di essere stato casualmente presente al Senato il giorno in cui il progetto di legge doveva essere discusso, e di aver \"opportunamente istruito\" al riguardo i senatori prima della discussione.\nInfluenze culturali.\nIl 14 marzo si celebra il \"giorno del pi greco\", in quanto, nella sua scrittura anglosassone (3/14), esso ricorda l'approssimazione pi\u00f9 comune di formula_1.: dal 2020 l'Unesco ha proclamato il 14 marzo come Giornata internazionale della matematica. In effetti pi greco \u00e8 uno dei numeri irrazionali pi\u00f9 famosi anche al di fuori dell'ambiente matematico, oltre a essere uno dei protagonisti indiscussi del panorama matematico. Un'altra data possibile per celebrare pi greco \u00e8 il 22 luglio, in quanto 22/7 \u00e8 una famosa frazione, nota fin dai tempi di Archimede, che approssima formula_1.\nLa popstar Kate Bush ha interamente dedicato al numero formula_1 il secondo brano (intitolato per l'appunto formula_1) del suo ottavo album \"Aerial\", del 2005, nel quale reciterebbe le sue prime 140 cifre. \"\u03c0 3,14\" \u00e8 inoltre il titolo del quinto album dei Rockets, del 1981. Anche altri musicisti e artisti in genere hanno dedicato alcune loro opere alla costante.\n\"\u03c0 - Il teorema del delirio\" \u00e8 il titolo di un thriller del 1998 diretto dal regista Darren Aronofsky.\nNel film del 2012 \"Vita di Pi\", diretto da Ang Lee, il protagonista, il giovane indiano Piscine Molitor Patel, per evitare di essere preso in giro con varie storpiature del suo nome, decide di abbreviarlo in Pi, soprannome che si pronuncia esattamente come formula_1; per fare in modo che gli amici se ne ricordino, impara e trascrive a memoria molte cifre decimali di formula_1.\nTecniche mnemoniche.\n\u00c8 possibile utilizzare la seguente frase per ricordare le prime 19 cifre del numero pi greco, associando a ognuna delle parole il corrispondente numero di lettere che la compongono: \"Ave, o Roma o Madre gagliarda di latine virt\u00f9 che tanto luminoso splendore prodiga spargesti con la tua saggezza\"."}
{"id": "23233", "revid": "599013", "url": "https://it.wikipedia.org/wiki?curid=23233", "title": "Numero naturale", "text": "In matematica i numeri naturali sono quei numeri usati per contare e ordinare. Nel linguaggio comune i \"numeri cardinali\" sono quelli usati per contare e i \"numeri ordinali\" sono quelli usati per ordinare.\nI numeri naturali corrispondono all'insieme {0, 1, 2, 3, 4, \u2026}. Essi vengono fatti corrispondere biunivocamente all'insieme dei numeri interi non negativi {0, +1, +2, +3, +4, \u2026}. Talvolta vengono usati anche per indicare l'insieme dei numeri interi positivi {1, 2, 3, 4, \u2026}.\nStoria.\nI numeri naturali sono i numeri pi\u00f9 \"intuitivi\" che esistono. L'operazione di distinguere tra nessuno, uno e molti risale all'uomo primitivo. Ma la comprensione che, ad esempio, una pecora e un albero hanno in comune il fatto di essere \"uno\", cio\u00e8 la nozione astratta di numero, fu un processo graduale (probabilmente non legato a una singola cultura o popolazione) che da vari studi viene fatto risalire circa al 30.000 a.C. Col tempo furono introdotti diversi simboli e parole per indicare i numeri naturali e in diversi casi anche alcuni tipi di frazioni. Esistono simboli risalenti agli antichi Egizi che indicano frazioni unitarie, cio\u00e8 con numeratore uguale a uno. Se ne possono trovare ad esempio nel papiro di Rhind risalente circa al 2000 a.C. Tuttavia il numero zero dovette aspettare pi\u00f9 tempo per venire considerato un numero al pari degli altri.Le origini dell'idea di numero naturale astratto vengono fatte risalire ai Babilonesi nel 2000 a.C., come testimoniato dalla tavoletta \"Plimpton 322\", \"sussidiario di matematica\" per gli studenti dell'epoca, che contiene problemi matematici che a un'attenta analisi sembrano essere qualcosa di pi\u00f9 di semplici esercizi con fini utilitaristici. Il superamento dei numeri naturali in favore dei numeri razionali positivi \u00e8 attribuito ai pitagorici che sembra furono i primi a considerare la frazione non pi\u00f9 come entit\u00e0 unica ma come rapporto tra numeri naturali.\nImportanti risultati riguardanti i numeri naturali sono contenuti negli Elementi di Euclide, successivamente Diofanto di Alessandria si pose il problema della ricerca di soluzioni intere positive di equazioni date.\nL'introduzione dei numeri interi relativi, in particolare dei numeri negativi dovette aspettare ulteriormente. Risultati e spunti fondamentali sono dovuti a Pierre de Fermat. Lo studio dei numeri interi, noto oggi come teoria dei numeri, viene ripreso nel XIX secolo da matematici del livello di Carl Friedrich Gauss e Carl Jacobi e da allora viene considerato un capitolo primario della matematica (si veda ad esempio l'ultimo teorema di Fermat, l'ipotesi di Riemann o la congettura di Goldbach).\nNotazioni.\nIn matematica si usa il simbolo formula_1 (o N) per indicare l'insieme dei numeri naturali. Nella maggior parte della letteratura matematica contemporanea, nelle voci qui presenti e nello standard ISO 31-11 sui simboli matematici, si assume che l'insieme dei numeri naturali contenga anche lo zero; per evitare ogni ambiguit\u00e0 \u00e8 spesso usata la dizione \"interi non negativi\". Per mettere in evidenza che l'insieme non contiene lo formula_2 si usa la scrittura formula_3, quindi\nPer indicare l'insieme dei naturali senza lo zero si possono usare anche le scritture N*, N+, N+, \u2115+, \u2115+, formula_5. Talvolta con la notazione formula_6 si indica invece l'insieme dei naturali con lo zero incluso.\nNella teoria degli insiemi, l'insieme dei numeri naturali in quanto insieme bene ordinato viene denotato con formula_7, e rappresenta il pi\u00f9 piccolo numero ordinale infinito. Quando \u00e8 usata questa notazione, lo zero \u00e8 incluso.\nDefinizioni formali.\nNonostante la sua intuitivit\u00e0, quello di numero naturale non \u00e8, in matematica, un concetto primitivo: \u00e8 infatti possibile darne una definizione basandosi unicamente sulla teoria degli insiemi. La definizione \u00e8 utile perch\u00e9 permette anche di estendere il concetto di numero a oggetti pi\u00f9 generali: i numeri transfiniti.\nStoricamente, la precisa definizione matematica dei numeri naturali ha incontrato alcune difficolt\u00e0. Gli assiomi di Peano definiscono le condizioni che ogni definizione matematica precisa deve soddisfare. Alcune costruzioni mostrano che dall'interno di una teoria degli insiemi \u00e8 possibile costruire un modello degli assiomi di Peano.\nAssiomi di Peano.\nBisogna notare che lo \"0\", nella definizione sopra descritta, non deve necessariamente corrispondere con quello che si considera normalmente il numero zero. \"0\" significa semplicemente un oggetto che, quando combinato con una funzione successiva appropriata, soddisfa gli assiomi di Peano. Ci sono molti sistemi che soddisfano questi assiomi, inclusi i numeri naturali (sia che partano da zero o da uno).\nCostruzione basata sulla teoria degli insiemi.\nUn numero naturale si pu\u00f2 definire come una classe di insiemi aventi uguale cardinalit\u00e0 finita. In sostanza, si parte dalla propriet\u00e0 (intuitiva) che tra due insiemi qualsiasi aventi lo stesso numero di elementi si pu\u00f2 stabilire una corrispondenza biunivoca e la si riformula come definizione: tutti gli insiemi tra i quali si pu\u00f2 stabilire una corrispondenza biunivoca vengono accomunati in una classe, che \u00e8 come assegnare loro un'\"etichetta\", a questa etichetta viene dato il nome di numero naturale. La classe corrispondente all'insieme vuoto viene indicata con 0.\nLa costruzione standard.\nLa seguente \u00e8 una costruzione standard nella teoria degli insiemi per definire i numeri naturali:\nAltre costruzioni.\nNonostante la costruzione standard sia utile, non \u00e8 l'unica costruzione possibile. Per esempio:\nOppure si pu\u00f2 definire formula_45 e formula_20\nDiscutibilmente la vecchia definizione basata sulla teoria degli insiemi \u00e8 comunemente attribuita a Frege e Russell sotto la quale ogni numero naturale formula_27 \u00e8 definito come l'insieme di tutti gli insiemi con formula_27 elementi. Questo pu\u00f2 sembrare circolare, ma pu\u00f2 essere esposto in modo rigoroso. Definendo formula_2 come formula_54 (l'insieme di ogni insieme con 0 elementi) e definendo formula_55 (per ogni insieme formula_56) come formula_57. Allora 0 sar\u00e0 l'insieme di tutti gli insiemi con 0 elementi, formula_58 sar\u00e0 l'insieme di tutti gli insiemi con 1 elemento, formula_59 sar\u00e0 l'insieme di tutti gli insiemi con 2 elementi, e cos\u00ec via. L'insieme di tutti i numeri naturali pu\u00f2 essere definito come l'intersezione di tutti gli insiemi contenenti formula_2 come un elemento e chiuso sotto formula_61.\nLe classi di equivalenza degli insiemi infiniti non corrispondono a nessun numero naturale; possono tuttavia essere identificate con diversi ordini di infinito; su tali entit\u00e0 \u00e8 possibile estendere le usuali operazioni di addizione e moltiplicazione ma queste non conservano le propriet\u00e0 algebriche che hanno sui numeri naturali. Lo studio di oggetti corrispondenti a insiemi di cardinalit\u00e0 infinita e delle loro propriet\u00e0 algebriche \u00e8 oggetto della \"teoria dei cardinali transfiniti\".\nOperazioni.\nL'operazione di addizione viene definita nel modo seguente: date due classi di insiemi (quindi due numeri) formula_9 e formula_63, se formula_56 e formula_65 sono insiemi disgiunti appartenenti alle classi formula_9 e formula_63 rispettivamente, la somma formula_68 \u00e8 la classe di equivalenza dell'insieme formula_69. \u00c8 facile vedere che la definizione \u00e8 ben posta, vale a dire che, presi due diversi insiemi disgiunti formula_70 e formula_71 in formula_9 e formula_63, formula_74 sta nella stessa classe di equivalenza di formula_69, cio\u00e8 tra formula_74 e formula_69 \u00e8 possibile stabilire una corrispondenza biunivoca.\nEquivalentemente si pu\u00f2 definire la somma in formula_1 ricorsivamente ponendo formula_79 e formula_80 per ogni formula_81.\nSe si definisce formula_82, allora formula_83; cio\u00e8 il successore di formula_63 \u00e8 semplicemente formula_85.\nformula_86 \u00e8 un monoide commutativo con l'elemento neutro formula_2, il cosiddetto monoide libero con un generatore.\nAnalogamente, una volta definita l'addizione, si pu\u00f2 definire la moltiplicazione formula_88 mediante formula_89 e formula_90.\nQuesto fa s\u00ec che formula_91 sia un monoide commutativo con l'elemento identit\u00e0 formula_92: formula_93. Un insieme generatore per questo monoide \u00e8 l'insieme dei numeri primi. Addizione e moltiplicazione sono compatibili, ossia la moltiplicazione \u00e8 distributiva rispetto all'addizione:\nQueste propriet\u00e0 dell'addizione e della moltiplicazione rendono i numeri naturali un esempio di semianello unitario commutativo. I semianelli sono una generalizzazione algebrica dei numeri naturali dove la moltiplicazione non \u00e8 necessariamente commutativa.\nSe si definisce l'insieme dei numeri naturali senza lo zero e si incomincia dal numero formula_92, le definizioni di formula_96 e formula_88 sono le stesse, a parte formula_98 e formula_99.\nSpesso si scrive formula_100 per indicare il prodotto formula_101.\nInoltre, si pu\u00f2 definire una relazione di ordine totale sui numeri naturali scrivendo formula_102 se e solo se esiste un altro numero naturale formula_103 con formula_104. Quest'ordine \u00e8 compatibile con le operazioni aritmetiche nel seguente senso:\nse formula_105 sono numeri naturali e formula_102, allora formula_107 e formula_108. Un'importante propriet\u00e0 dei numeri naturali \u00e8 che essi sono ben ordinati: ogni insieme non vuoto di numeri naturali ha un ultimo elemento.\nMentre in generale non \u00e8 possibile dividere un numero naturale con un altro e ottenere un numero naturale come risultato, la procedura di \"divisione con resto\" \u00e8 possibile: per ogni coppia di numeri naturali formula_9 e formula_63 con formula_111 si possono trovare due numeri naturali formula_112 e formula_113 tali che\nIl numero formula_112 \u00e8 chiamato il \"quoziente\" e formula_113 \u00e8 chiamato il \"resto\" della divisione di formula_9 con formula_118 I numeri formula_112 e formula_113 sono unicamente determinati da formula_9 e formula_63.\nTeorie.\nL'insieme dei numeri naturali si pu\u00f2 caratterizzare univocamente (a meno di isomorfismi) mediante gli assiomi di Peano (nella logica del secondo ordine).\nLe propriet\u00e0 dei numeri naturali relativi alla divisibilit\u00e0, la distribuzione dei numeri primi e a problemi collegati a questi sono studiate in quella che viene chiamata teoria dei numeri. I problemi riguardanti sequenze numeriche finite, altre configurazioni numeriche e problemi di enumerazione, quali la teoria di Ramsey, sono studiati nell'ambito della teoria combinatoria.\nGeneralizzazioni.\nDue importanti generalizzazioni dei numeri naturali sono: i numeri ordinali per descrivere la posizione di un elemento in una successione ordinata e numeri cardinali per specificare la grandezza di un insieme."}
{"id": "23234", "revid": "1543377", "url": "https://it.wikipedia.org/wiki?curid=23234", "title": "DR-DOS", "text": "DR-DOS \u00e8 un sistema operativo compatibile con PC-DOS per IBM PC e altri PC IBM compatibili, sviluppato originariamente dalla Digital Research di Gary Kildall e derivato dal CP/M-86.\nStoria.\nOrigini.\nIl DR-DOS fu il nome dato a quella che allora era la versione pi\u00f9 recente della lunga serie di sistemi operativi per computer creati dalla Digital Research. Il CP/M originale per processori a 8 bit Intel 8080/8085 e Z80 era stato fonte di numerose versioni derivate, la pi\u00f9 nota delle quali era il CP/M-86 per la famiglia di processori Intel 8086/8088. Sebbene il CP/M avesse dominato il mercato fino a quel momento e fosse distribuito insieme alla maggioranza dei computer ad architettura non proprietaria, il PC IBM, nel 1981, port\u00f2 all'inizio di quello che, in seguito, sarebbe stato un cambiamento epocale.\nIBM aveva inizialmente pensato di offrire come sistema operativo del suo futuro computer l'ancora in fase di sviluppo CP/M-86 ma le trattative con Digital Research non andarono a buon fine e l'IBM contatt\u00f2 quindi la Microsoft che le forn\u00ec un sistema che altro non era se non l'86-DOS, che Microsoft aveva acquistato dalla Seattle Computer Products, e che derivava a sua volta dal QDOS precedentemente scritto da Tim Paterson. Microsoft modific\u00f2 l'86-DOS e lo forn\u00ec a IBM, che lo distribu\u00ec poi come PC-DOS. Digital Research not\u00f2 che il PC-DOS era molto simile al suo CP/M-86: il QDOS di partenza era infatti stato scritto usando le stesse API del CP/M. Digital Research decise perci\u00f2 di citare in giudizio IBM, che si accord\u00f2 con la societ\u00e0 di Kildall per offrire come opzione sull'acquisto dei suoi PC anche il suo sistema operativo. Kildall accett\u00f2, ritenendo che il nuovo sistema di IBM, cos\u00ec come altri computer della stessa classe in passato, non avrebbe avuto un notevole successo. Quando il PC IBM fu presentato, la IBM offriva anche l'acquisto del suo PC-DOS per 40 dollari e, nonostante fosse offerto come scelta, tale acquisto era in realt\u00e0 obbligatorio dato che il CP/M-86 fu disponibile solo alcuni mesi dopo e a un prezzo, molto superiore, di 240 dollari. Per questi motivi, il CP/M-86 vendette molto meno rispetto al PC-DOS. In seguito Digital Research cre\u00f2 un clone dell'MS-DOS che present\u00f2 nel 1988 col nuovo nome di DR-DOS.\nPrima versione.\nLa prima versione usc\u00ec nel maggio 1988 e i numeri di versione furono scelti in modo tale da suggerire a quale versione di MS-DOS potessero essere ricondotte le caratteristiche offerte dal sistema operativo; la prima versione resa disponibile al pubblico fu DR-DOS 3.41, che aveva caratteristiche migliori, seppur equivalenti, a quelle di MS-DOS 3.3 - oltre alla versione Compaq, Compaq DOS 3.31; la versione di Compaq fu la prima ad introdurre il supporto a dischi rigidi con partizioni di grandezza superiore a 32 MB, caratteristica che sarebbe divenuta standard in MS-DOS 4.0 e releases successive.\nIn quel momento, MS-DOS era disponibile soltanto insieme all'hardware, quindi DR-DOS riscosse qualche successo dal momento che gli utenti potevano acquistarlo tramite i normali canali di distribuzione. Inoltre, una licenza per DR-DOS costava di meno di una per MS-DOS. Per questo motivo la DR fu contattata da un certo numero di costruttori di PC che erano interessati a un DOS di terze parti - cosa che sugger\u00ec una serie di aggiornamenti per il sistema operativo.\nNuove versioni.\nL'aggiornamento pi\u00f9 significativo fu il DR-DOS 5.0, distribuito a maggio 1990 (l'azienda salt\u00f2 la versione 4, in quanto era la versione successiva al MS-DOS 4.0 quella che poi divenne MS-DOS 5). Questa release introdusse il ViewMAX, una shell di gestione dei file con un'interfaccia grafica basata sul GEM, e incorporava un software per la gestione della cache del disco e un sistema di gestione della memoria migliore di quello di MS-DOS. Se confrontato con il meno recente MS-DOS 4.01 - che incorporava gi\u00e0 un gestore di memoria in modalit\u00e0 386 (EMM386.SYS), in grado di convertire memoria XMS in memoria LIM 4.0 EMS, usata pi\u00f9 spesso dalle applicazioni DOS - il sistema di gestione della memoria di DR-DOS aveva due caratteristiche in pi\u00f9.\nSu sistemi basati su microprocessori Intel 80286 o superiori con almeno 1 MB di RAM, il kernel di DR-DOS e strutture di memoria quali i buffer del disco potevano essere caricati nella High Memory Area, i primi 64 KB di memoria estesa che erano accessibili in modalit\u00e0 reale per via di un incompleto livello di compatibilit\u00e0 dell'80286 con microprocessori precedenti. Questo rendeva disponibile una quantit\u00e0 equivalente di memoria bassa o convenzionale, i primi 640 KB della RAM dei PC - la zona di memoria in cui tutte le applicazioni MS-DOS dovevano essere eseguite. Usare la memoria alta non era un'idea nuova, poich\u00e9 questa zona poteva essere gi\u00e0 utilizzata dalle applicazioni per Windows, a cominciare da Windows/286 2.1, distribuito nel 1988, ma l'offerta di una maggior quantit\u00e0 di memoria per le applicazioni DOS era molto pi\u00f9 interessante. Inoltre, su sistemi Intel 80386, il gestore di memoria EMS di DR-DOS consentiva il caricamento dei driver di periferica DOS nei blocchi di memoria superiore (UMB), liberando ancora memoria. DR-DOS 5 fu il primo DOS ad integrare queste funzionalit\u00e0 nel sistema operativo di base. Cos\u00ec, su un sistema 386, con DR-DOS era possibile offrire molta pi\u00f9 memoria convenzionale libera che con ogni altro DOS. Dopo che i driver per il mouse e per le periferiche multimediali e uno stack di rete erano stati caricati, un sistema DOS in genere poteva avere da 300 a 400 KB di memoria convenzionale libera - troppo poco per poter eseguire la maggior parte del software progettato alla fine degli anni ottanta ma il DR-DOS 5, con qualche piccolo ritocco manuale, poteva caricare tutto questo e mantenere comunque tutta la sua memoria convenzionale libera - a parte qualche necessaria struttura dati DOS, fino ad arrivare a 620 KB su 640 KB totali, un quantitativo di memoria tale che alcuni programmi non potevano caricarsi perch\u00e9 trovavano libera memoria troppo bassa - i primi 64 KB. Il nuovo comando del DR-DOS 5, LOADFIX, rimediava a questo lasciando un piccolo spazio libero all'inizio della memory map.\nL'aggressiva competizione di Microsoft.\nLa Microsoft rispose annunciando lo sviluppo di MS-DOS 5.0, nel maggio 1990, che avrebbe dovuto essere distribuito qualche mese dopo e avrebbe incorporato caratteristiche avanzate simili a quelle di DR-DOS. Si trattava di vaporware, poich\u00e9 MS-DOS 5.0 fu distribuito nel giugno 1991 e, anche se includeva controparti per quel che riguarda la gestione della memoria, non offriva tutti i miglioramenti alla sintassi dei comandi DOS che Digital Research aveva fatto.\nLa DR rispose mettendo in commercio DR-DOS 6.0 nel 1991 il quale incorporava il programma di compressione al volo delle unit\u00e0 a disco SuperStor - cos\u00ec da aumentare al massimo lo spazio disponibile sui piccoli dischi rigidi del tempo; 40 MB era ancora una grandezza comune, che, per\u00f2, spesso non era sufficiente, a causa della crescita in dimensioni delle applicazioni, in modo particolare Windows. DR-DOS 6.0 comprendeva anche una API per il multitasking su CPU che supportavano la protezione della memoria, in particolare gli Intel 80386 e superiori. L'API era disponibile solo per le applicazioni in grado di rilevare DR-DOS, ma normali applicazioni DOS, se ben progettate, potevano essere soggette a pre-emptive multitasking con l'ausilio del task switcher integrato, TaskMax. Su sistemi 286, le applicazioni DOS potevano rimanere sospese in background, cos\u00ec da permettere ad altre di essere eseguite. Tuttavia, il sistema multitasking di DR fu considerato inferiore tecnicamente rispetto a offerte di terze parti come DESQview, che potevano eseguire pi\u00f9 di un'applicazione che richiedevano accesso diretto all'hardware e applicazioni grafiche e persino mostrarle su schermo in finestre ridimensionabili, e non fu quindi largamente utilizzato.\nMicrosoft rispose con MS-DOS 6.0, che, ancora una volta, offr\u00ec delle caratteristiche equivalenti a DR-DOS 6.0 ma era oramai scaduta la sua licenza con la DR e quindi non potendo pi\u00f9 produrre versioni di MS-DOS, l'utilizzo di quel codice caus\u00f2 problemi legali alla MS.\nSebbene DR-DOS fosse quasi totalmente compatibile a livello binario con le applicazioni scritte per MS-DOS dato che era la vera versione del DOS poi ceduta alla MS, la Microsoft, tuttavia, si sforz\u00f2 notevolmente di escogitare trucchi per creare incompatibilit\u00e0. Per esempio, venne inserito del codice nella versione beta di Windows 3.1 che restituiva un messaggio di errore non fatale se veniva rilevato un DOS non Microsoft. Disabilitando questo codice di rilevamento (o se l'utente decideva di ignorare il messaggio di avviso), Windows funzionava perfettamente su DR-DOS. Questo codice fu, tuttavia, rimosso dalla release definitiva di Windows 3.1 e da tutte le versioni successive.\nPatching per contrastare Microsoft.\nFu semplice per Digital Research modificare DR-DOS per evitare il controllo di autenticit\u00e0 di Windows 3.1 e la versione corretta fu disponibile sei settimane dopo la distribuzione di Windows 3.1. Con una strategia di pubblicit\u00e0 migliorata e una confezione riveduta, un sistema di gestione della memoria molto avanzato, compressione del disco e il software di caching Super PC-Kwik, DR-DOS 6.0 riusc\u00ec a riscuotere facilmente un grande successo.\nIn questo periodo, il gigante del networking, Novell, acquist\u00f2 Digital Research allo scopo di utilizzarne la linea di prodotti come leva nella sua complessa strategia per interrompere il monopolio della Microsoft. Si tratt\u00f2 di una campagna acquisti massiccia ma destinata al fallimento: la ditta acquis\u00ec WordPerfect Corporation, alcuni prodotti Borland, e invest\u00ec massicciamente anche in Unix. La prevista diffusione della nuova versione, DR-DOS 7.0, progettato per avere la meglio su MS-DOS 6.0 della Microsoft, fu ripetutamente posticipata e alla fine fu distribuito come Novell DOS 7.0 ma fu una delusione. Era pi\u00f9 pesante e con molti nuovi bug; la principale aggiunta funzionale fu il secondo tentativo di Novell per un sistema di networking peer-to-peer, Personal Netware il quale funzionava meglio del suo predecessore Netware Lite, ma era incompatibile col sistema di rete Microsoft, che stava divenendo popolare perch\u00e9 supportato da Windows per Workgroup, OS/2 e Windows NT; per poter far coesistere entrambi sullo stesso sistema era necessario un lavoro considerevole, e Personal Netware non riscosse, cos\u00ec, troppo successo. Novell DOS 7 richiedeva diverse release per riparare i bug e non era del tutto stabile quando il successivo ciclo di sviluppo ebbe inizio. Realizzando, alla fine, che le grandi abilit\u00e0 nel networking non si applicavano ad altre aree, Novell vendette la linea di prodotto a Caldera, che al momento aveva un valore commerciale limitato.\nDR-DOS fu poi venduta a Lineo, che lo produceva per alcune applicazioni speciali. Una di queste applicazioni era Seatools di Seagate, che avviava una versione di DR-DOS. Nel 1998 il DR-DOS fu venduto a una piccola azienda originatasi da Lineo, la DeviceLogics, che continu\u00f2 a venderlo come sistema operativo embedded. Nel 2002 \u00e8 stato acquistato dalla DRDOS, Inc..\nControversie.\nLa causa legale contro Microsoft.\nSebbene DR-DOS non fosse pi\u00f9 una minaccia concreta alla sua presenza sul mercato nel 1995, Microsoft adesso stava affrontando una crescente competizione da parte del PC DOS 6.3 di IBM, e decise di rendere impossibile l'utilizzo della successiva versione di Windows, Windows 95, con un qualunque prodotto DOS che non fosse il suo. Sebbene fosse presentato come un cambiamento puramente tecnico, questo fu in seguito il motivo di un'importante causa legale iniziata da Caldera a Salt Lake City. Subito dopo la fine della serie di deposizioni precedenti il processo (in cui le parti elencano le prove che intendono presentare), ci fu un accordo privato per un risarcimento, il cui ammontare non fu reso noto, ma dovrebbe aggirarsi sui 150/200 milioni di dollari.\nLicenze.\nNell'ottobre del 2005 si \u00e8 scoperto che con la distribuzione di DR-DOS 8.1, DR-DOS Inc. non aveva rispettato i termini della GPL, con riferimento ad alcune applicazioni incorporate, ed aveva inoltre mancato di aggiungere riferimenti alle licenze e alle notizie sugli autori di altre applicazioni. In particolare, DR-DOS Inc. ha violato i termini di quei software licenziati sotto la GPL mancando di includere informative sulla licenza e di chiedere il permesso agli autori, quasi che il software venisse distribuito sotto una licenza diversa, e facendo pagare un prezzo per il codice sorgente troppo superiore a quelli normali di distribuzione, cos\u00ec da trarne profitto."}
{"id": "23237", "revid": "92723", "url": "https://it.wikipedia.org/wiki?curid=23237", "title": "Costante matematica", "text": "Le costanti matematiche sono quantit\u00e0, solitamente numeri reali o complessi, che hanno un valore ben definito, a differenza delle variabili che possono assumere un valore non determinato a priori. A differenza delle costanti fisiche, che vengono calcolate mediante misurazioni fisiche e quindi con un margine di errore, le costanti matematiche sono definibili esattamente.\nTabella con le principali costanti matematiche.\nAbbreviazioni usate:"}
{"id": "23246", "revid": "180559", "url": "https://it.wikipedia.org/wiki?curid=23246", "title": "Antonio Bellino Rosina", "text": "Biografia.\nIl 26 giugno 1927 si laure\u00f2 in Matematica all'universit\u00e0 di Ferrara dopodich\u00e9 divenne assistente, sempre a Ferrara, di Analisi matematica e di Geometria analitica.\nNel 1939 insegn\u00f2 sia matematica e fisica nei licei sia nelle universit\u00e0.\nProfessore di Geometria dal 1964, nel 1966 insegn\u00f2 nello stesso tempo Matematiche elementari dal punto di vista superiore e Geometria.\nScrisse circa quaranta lavori. Prima si occup\u00f2 di questioni di realit\u00e0 relative a curve algebriche nello spazio e poi costru\u00ec e classific\u00f2 curve sghembe algebriche con il metodo della piccola variazione. Si occup\u00f2 anche di Geometria proiettiva iperspaziale e della teoria diametrale delle curve algebriche piane e delle superfici algebriche."}
{"id": "23247", "revid": "125916487", "url": "https://it.wikipedia.org/wiki?curid=23247", "title": "Odone Belluzzi", "text": " Ha portato contributi fondamentali allo sviluppo e all'insegnamento della scienza delle costruzioni nel XX secolo.\nBiografia.\nLa madre, rimasta prematuramente vedova, deve affrontare difficolt\u00e0 economiche le quali si ripercuotono sulla serenit\u00e0 dell'infanzia del piccolo. Tale stato di indigenza familiare costringe Odone ad abbandonare precocemente la scuola per procurarsi un reddito indispensabile, e inizia cos\u00ec a lavorare. Tuttavia, l'interesse spontaneo per la lettura e la passione profonda per lo studio, entrambi stimolati dalla conoscenza che gli viene profferta dai libri di una biblioteca popolare, lo inducono a desistere dalla rinuncia alla cultura. Intraprende cos\u00ec l'arduo itinerario dello studente-lavoratore, applicandosi al mestiere durante il giorno e, nelle ore notturne, dedicandosi al proprio ammaestramento. I risultati non tardano ad arrivare, e in breve tempo Odone riguadagna gli anni perduti di istruzione elementare. Successivamente frequenta i corsi liberi all'Universit\u00e0 Popolare e in soli tre anni di abnegazione allo studio, presentandosi in qualit\u00e0 di privatista, affronta e supera l'esame di maturit\u00e0 dell'Istituto Tecnico Industriale Aldini-Valeriani, ottenendone il diploma. La manifestazione della sua preparazione e risolutezza gli vale l'assunzione, da parte del medesimo istituto, nella posizione di insegnante tecnico-pratico di Fisica ed Elettrotecnica.\nNonostante gli obiettivi raggiunti, il traguardo culturale a cui aspira \u00e8 la laurea in Ingegneria. Cos\u00ec, contemporaneamente al pubblico e privato insegnamento, si iscrive alla Scuola di Applicazione degli Ingegneri, sita in Piazza dei Celestini. Al termine del biennio, in concomitanza con lo scoppio della Grande Guerra, viene chiamato alle armi in qualit\u00e0 di ufficiale di artiglieria, venendo obbligato a procrastinare il corso universitario. Alla cessazione del conflitto bellico, Odone riprende senza sosta gli studi e conquista il diploma di laurea nel 1921 sotto l'egida del prof. Giuseppe Albenga, che all'epoca esercita la docenza di Meccanica Applicata alle Costruzioni. Il novello titolo di ingegnere non dissuade Odone dall'insegnamento pubblico e privato, ci\u00f2 nondimeno, pungolato dal prof. Albenga, pubblica alcuni lavori grazie ai quali gli viene conferita la libera docenza nel 1927. All'esame gli viene proposto un'alternativa di tre temi attinenti alla lezione orale; Odone sceglie quello che concerne la \"geometria delle masse\", in quanto, nei suoi insegnamenti privati lo ha gi\u00e0 illustrato oltre cinquecento volte.\nNel 1928 il prof. Albenga \u00e8 chiamato a ricoprire la cattedra di Costruzione di Ponti presso il Politecnico di Torino, e in questo frangente propone Odone come suo sostituto all'insegnamento della Scienza delle Costruzioni, ma sotto l'avvertimento preventivo che dopo un triennio verr\u00e0 aperto un concorso nazionale per la copertura ufficiale della cattedra. \nOdone consacra a questa nuova responsabilit\u00e0 ed allo studio tutto il suo tempo. \nTre ragguardevoli accadimenti segnano il 1931 di Odone: vince il concorso per la cattedra di Scienza delle Costruzioni alla Scuola d'Applicazione per gli Ingegneri di Bologna, e viene premiato sia dalla prestigiosa Fondazione Alessandro Volta dell'Accademia d'Italia che dalla non meno autorevole Fondazione Valluari. \nNel 1934 ottiene la promozione all'insegnamento ordinario universitario che viene interpretato da lui, secondo la sua ottica esistenziale, come punto di partenza piuttosto che come punto d'arrivo; e per dare adito alla sua natura esplorativa, parallelamente all'impegno appassionato per la docenza, si accinge a redigere il suo celebre trattato, dato alle stampe nel 1941, e al compimento del quale attende con un grandissimo affetto.\nOdone Belluzzi ha goduto ancora in vita della propria celebrit\u00e0, proprio nel periodo durante il quale le Facolt\u00e0 di Ingegneria ed in particolare gli Istituti di Scienza delle Costruzioni, si incorporavano in una sorta di \"signorie\" che, similmente a quelle rinascimentali, competevano duramente tra loro senza per\u00f2 riuscire ad adombrare il fulgore di quella Bolognese.\nNell'estate del 1954 Odone vola in Brasile per un tour di corsi e conferenze. Una grave caduta simultanea alla differenza climatica e di abitudini indeboliscono la sua salute. Tornato a Bologna \u00e8 sottoposto ad intervento chirurgico, a cui segue una breve ripresa. Sebbene amante delle passeggiate sui colli di Bologna, il desiderio di uscire di casa \u00e8 sempre meno sentito a causa dell'aggravamento lento ma inesorabile della sua condizione. \nPur se irreparabilmente debilitato nel fisico, Odone Belluzzi, soprattutto per non deludere i \"suoi\" allievi, pretende di tenere regolari lezioni nelle aule universitarie.\nNel maggio del 1956, durante la sua ultima lezione, intuendo il dramma personale che lo stava allontanando dall'esistenza, gli studenti gremiscono l'aula magna fino a costiparla, tributandogli un interminabile applauso in segno di saluto e di profonda e affettuosa gratitudine. \u00c8 con mente lucidissima che, la sera del 24 agosto 1956, Odone Belluzzi, si spegne.\nRicerca ed insegnamento.\nOdone Belluzzi ha insegnato \"Scienza delle costruzioni\" dal 1931 al 1956 caratterizzando l'attivit\u00e0 didattica e scientifica di una fra le pi\u00f9 attive Facolt\u00e0 di ingegneria italiane.\nNelle sue lezioni e nei suoi scritti emerge immediatamente la sua straordinaria capacit\u00e0 di cogliere l'essenza dei problemi, senza orpelli ed ostentazioni di sorta, giungendo alla conclusione del ragionamento tramite il sentiero pi\u00f9 semplice ed efficace, aborrendo qualsiasi ambiguit\u00e0 e forma di ermetismo. Era il suo modo di educare le giovani leve, conducendo gradualmente gli allievi allo sviluppo dell'intuizione euristica e della visione ingegneristica volte alla soluzione concreta dei problemi strutturali.\nIn contrasto con l'attuale preponderanza dell'impiego sistematico degli automatismi di calcolo - il quale sta spostando l'accezione di mezzo strumentale ad oggetto di studio - l'approccio di tipo euristico di Odone Belluzzi all'ingegneria strutturale \u00e8 di imprescindibile rilevanza per la formazione dell'ingegnere moderno onde ridurre la significativit\u00e0 di questa figura professionale sul piano dell'utilit\u00e0 sociale.\nTrattato di scienza delle costruzioni.\nIl trattato sistematico di \"Scienza delle Costruzioni\" di Odone Belluzzi, suddiviso originariamente in tre tomi a cui se ne aggiunge un quarto, \u00e8 un testo basilare di riferimento per l'insegnamento della Scienza delle Costruzioni nelle facolt\u00e0 di Architettura ed Ingegneria delle universit\u00e0 italiane.\nLa \"Scienza delle Costruzioni\" di Odone Belluzzi \u00e8 un'opera straordinaria che ha richiesto tanti anni di vita, nella quale ogni parola \u00e8 calibrata e soppesata con accurata precisione e passione. \u00c8 un risultato dal quale traspare la grandezza dell'autore nel trasmettere magistralmente le concezioni pi\u00f9 complesse ed elevate partendo da quelle pi\u00f9 semplici, crescendo gradualmente, dosando volta per volta le nuove difficolt\u00e0, delucidando ed integrando il testo con note e commenti, esemplificando i problemi con una considerevole quantit\u00e0 di esercizi svolti per intero e spesso con procedimenti differenti allo scopo di mostrare per ognuno di essi gli aspetti ed i vantaggi salienti.\nIncoraggiando e stimolando l'allievo all'approfondimento di una materia apparentemente difficoltosa se non addirittura ostica, il trattato fa breccia nella mente di chi lo legge inducendolo spontaneamente all'intuizione ed all'interpretazione fisica del fenomeno da esaminare e comprendere.\nIl trattato affronta tutti gli aspetti della materia partendo dai suoi fondamenti, che si collegano alla Statica e alla Meccanica razionale.\nNel 1\u00ba volume (1940-41) viene sviluppata la teoria delle sollecitazioni nella trave elastica, dimostrando le relative formule e teoremi nel modo pi\u00f9 semplice e lineare. Questo approccio permette poi di sviluppare organicamente il calcolo delle travi lineari, delle travi continue e telai, delle strutture reticolari e delle strutture piane.\nIl 2\u00ba volume (1943-50) \u00e8 dedicato alle strutture elastiche ad arco e alle applicazioni pratiche delle strutture in acciaio, in cemento armato e ai problemi di calcolo delle strutture a molte iperstatiche.\nIl 3\u00ba volume (1961), i cui ultimi due capitoli sono stati completati da Piero Pozzati, \u00e8 dedicato a problemi di livello superiore quali le strutture a piastre, a lastre, a volte, ed al comportamento dei materiali in campo plastico.\nNel 4\u00ba volume (1955) sono sviluppati i problemi di instabilit\u00e0 dell'equilibrio e delle vibrazioni.\nIl trattato \u00e8 stato pubblicato e ristampato dalla Casa Editrice Zanichelli e tradotto in pi\u00f9 lingue.\nOdone Belluzzi, nel consegnare il dattiloscritto, assicur\u00f2 che sarebbe rimasto valido, senza modifiche, per mezzo secolo: una profezia che si \u00e8 rivelata esatta. L'opera si stampa tutt'oggi utilizzando la prima composizione, naturalmente trasformata da piombo in offset.\nContributi e innovazioni.\nI principali contributi teorici di Belluzzi sono costituiti dai \u00absuoi studi sulle linee di influenza, sui telai, e sugli archi elastici, ma ancor pi\u00f9 [da] quelli sulle volte, sulle cupole e sulle membrane\u00bb.\nImportante \u00e8 anche l'opera di sistematizzazione di nuove teorie sviluppatesi nel XX secolo come la \"Dinamica delle strutture\", la \"Plasticit\u00e0 dei materiali\", il \"Calcolo a rottura\", e l\"'Instabilit\u00e0 dell'equilibrio\" elastico (in casi diversi dall'asta compressa). Su questi aspetti \u00e8 stata svolta attivit\u00e0 originale di ricerca in Francia, Russia, America, ecc. In queste nuove discipline, che si affiancano alla \"scienza delle costruzioni classica\" Belluzzi raccoglie i risultati delle principali ricerche teoriche e sperimentali svolte all'estero e in parte anche in Italia e le espone in modo originale sistematico negli ultimi due volumi (3\u00ba e 4\u00ba) del suo trattato."}
{"id": "23248", "revid": "791427", "url": "https://it.wikipedia.org/wiki?curid=23248", "title": "Margherita Beloch Piazzolla", "text": "Ide\u00f2 nuovi metodi di fotogrammetria in campo medico, \"r\u00f6ntgenfotogrammetria\", atti a elaborare oggetti tridimensionali tramite immagini radiografiche. Tale metodo venne utilizzato in medicina per visualizzare gli organi interni della persona.\nBiografia.\nNacque da una coppia di origine non italiana che vantava amicizia con Abraham Lincoln: la madre Bella Bailey era americana, il padre Karl Julius Beloch invece era tedesco e assunse nazionalit\u00e0 italiana ad et\u00e0 avanzata, dopo aver insegnato per cinquant'anni a Roma. Ebbe anche una sorella, Dorotea, dedicata alla lirica e allieva di Pietro Mascagni.\nMargherita fu allieva di Guido Castelnuovo, frequentando il corso di laurea in matematica a Roma. Si laure\u00f2 nel 1908 con una tesi di laurea dedicata alle trasformazioni birazionali nello spazio, \"Sulle trasformazioni birazionali nello spazio\", pubblicata nel 1909 negli \"Annali di matematica pura e applicata\". Castelnuovo la nomin\u00f2 assistente volontaria per la cattedra di geometria analitica e proiettiva; venne poi nominata assistente di geometria descrittiva prima nel 1919 all'Universit\u00e0 di Pavia e poi nel 1920 all'Universit\u00e0 di Palermo, dove lavor\u00f2 con Michele de Franchis. Nel 1924 acquis\u00ec la libera docenza e nel 1927, all'Universit\u00e0 di Ferrara, vinse il concorso a cattedra di geometria, superando Nicol\u00f2 Spampinato ed Enea Bortolotti, e l\u00ec lavor\u00f2 fino al pensionamento con incarico degli insegnamenti di geometria descrittiva, geometria superiore, matematiche complementari e matematiche superiori. Divenne professoressa fuori ruolo nel 1949 e a riposo nel 1954. Non termin\u00f2 comunque la sua attivit\u00e0 di ricerca, tanto che nel 1955 fu insignita del titolo di professoressa emerita, continuando la sua attivit\u00e0 di ricerca scientifica. Torn\u00f2 a Roma dove pass\u00f2 gli ultimi anni della sua vita riorganizzando i lavori del padre, dove mor\u00ec nel 1976.\nI suoi lavori si focalizzano su tre settori della matematica: la geometria algebrica, la topologia algebrica e la fotogrammetria. In particolare i suoi lavori sulla fotogrammetria riguardano:"}
{"id": "23249", "revid": "2080150", "url": "https://it.wikipedia.org/wiki?curid=23249", "title": "Eugenio Beltrami", "text": "Biografia.\nNasce a Cremona nel 1835 da una famiglia di artisti Eugenio Beltrami e la veneziana Elisa Barozzi.\nPrimi studi.\nStudia all'Universit\u00e0 degli Studi di Pavia dal 1853 al 1856 dove ha come insegnante Francesco Brioschi, da poco professore di Matematica applicata; non riesce per\u00f2 a concludere gli studi per ristrettezze finanziarie e per la sua espulsione dal collegio Ghislieri dovuta alle sue simpatie al movimento risorgimentale. Si trova quindi un lavoro di segretario della direzione delle Ferrovie Lombardo-Venete che lo porta a Verona e Milano.\nA Milano frequenta l'Osservatorio astronomico di Brera e, su suggerimento di Brioschi, riprende a lavorare su argomenti matematici.\nCarriera accademica.\nNel 1861 con la costituzione del Regno d'Italia, si sviluppano varie iniziative finalizzate al potenziamento del mondo universitario. Beltrami pubblica nel 1862 il suo primo articolo e Brioschi riesce a farlo nominare, senza concorso, professore straordinario di algebra e geometria analitica dell'Universit\u00e0 di Bologna. Nel 1864 ottiene la cattedra di geodesia all'Universit\u00e0 di Pisa, dove entra in amicizia con Enrico Betti e conosce Bernhard Riemann, che vi si trovava per ragioni di salute. Nel 1866 ritorna a Bologna per ricoprire la cattedra di meccanica razionale. Nel 1873 viene chiamato alla cattedra di meccanica razionale dell'Universit\u00e0 di Roma, nella citt\u00e0 da poco divenuta capitale. Dal 1876 si trasferisce a Pavia per occupare la cattedra di fisica matematica e nel 1891 ritorna a Roma per svolgervi le sue ultime attivit\u00e0 di insegnamento.\nAttivit\u00e0 scientifica.\nGrande merito di Beltrami fu lo stile espositivo lucido ed elegante. Beltrami fu anche importante nell'organizzazione della matematica italiana: presidente dell'Accademia dei Lincei nel 1898, succedendo a Brioschi, fece parte anche dell'Accademia delle Scienze di Bologna.\nBeltrami si occup\u00f2 ampiamente di geometria differenziale, riprendendo le opere di Lobachevsky, Gauss, Riemann e Luigi Cremona. Tradusse il lavoro di Gauss sulla rappresentazione conforme e affront\u00f2 il problema di stabilire quando \u00e8 possibile rappresentare una geodetica di una superficie mediante un segmento rettilineo sul piano: scopr\u00ec che la cosa \u00e8 possibile solo per le superfici a curvatura costante.\nPassando quindi ad esaminare le superfici a curvatura negativa ottenne nel 1868 il suo risultato pi\u00f9 famoso: nell'articolo \"Saggio sopra un'interpretazione della geometria non euclidea\" forn\u00ec una concreta realizzazione della geometria non euclidea di Lobachevsky e J\u00e1nos Bolyai e la colleg\u00f2 alla geometria di Riemann: si serv\u00ec di una pseudosfera, superficie generata per rivoluzione di una trattrice intorno al suo asintoto. In questo articolo Beltrami non segnal\u00f2 esplicitamente di aver provato la consistenza della geometria non euclidea cio\u00e8 l'indipendenza del postulato delle rette parallele dagli altri assiomi della geometria euclidea, ma piuttosto sottoline\u00f2 che J\u00e1nos Bolyai e Lobachevsky avevano sviluppato la teoria delle geodetiche sulle superfici di curvatura negativa. La sua prova della indipendenza del postulato delle rette parallele fu sottolineata da Guillaume Jules Ho\u00fcel nella sua traduzione in francese dei lavori di Lobachevsky e di Beltrami.\nLe ricerche di Beltrami sulla teoria dell'elasticit\u00e0 in spazi non euclidei si inserivano nella corrente filosofica naturale, che si sforzava di fornire una spiegazione del mondo in termini meccanici. Il modello fisico che aveva elaborato non era l'obiettivo delle sue ricerche, ma solo uno strumento per arrivare a formulare una descrizione matematica del fenomeno, oggetto principale delle sue ricerche.\nNel 1873 fu il primo matematico a dimostrare la decomposizione ai valori singolari di una matrice a valori reali. Questo metodo di fattorizzazione produce un'approssimazione della matrice originaria, con minor rango. Lo stesso risultato fu ricavato l'anno seguente da Camille Jordan.\nBeltrami si \u00e8 occupato anche di ottica, termodinamica, elasticit\u00e0, teoria del potenziale ed elettromagnetismo. In questo ambito di studi esamin\u00f2 come avrebbero dovuto esser modificate alcune leggi fisiche per operare in uno spazio a curvatura negativa e diede una generalizzazione dell'operatore di Laplace. Le tecniche differenziali di Beltrami per lo studio dei problemi fisico-matematici influenzarono indirettamente la nascita del calcolo tensoriale fornendo una base per le idee che svilupperanno successivamente Gregorio Ricci-Curbastro e Tullio Levi-Civita.\nAlcuni degli ultimi lavori di Beltrami riguardano l'interpretazione meccanica delle equazioni di Maxwell.\nRiconoscimenti.\nNel 1899 fu nominato senatore del Regno.\nAl suo nome \u00e8 dedicato un asteroide della fascia principale, 15620 Beltrami."}
{"id": "23250", "revid": "88786", "url": "https://it.wikipedia.org/wiki?curid=23250", "title": "Azeglio Bemporad", "text": "Biografia.\nCugino del collega Giulio Bemporad, si laure\u00f2 in matematica alla Scuola normale superiore di Pisa, dopodich\u00e9 lavor\u00f2 come assistente astronomo all'Osservatorio astronomico di Torino. Nel 1904 si trasfer\u00ec a Catania dove fu assunto come astronomo assistente e dove prepar\u00f2 un Catalogo astrofotografico.\nNel 1912 divenne direttore della Specola di Capodimonte, a Napoli. Nel 1934, vinse il concorso come direttore dell'Osservatorio catanese. Di origini ebraiche, nel 1938 fu licenziato a causa delle leggi razziali promulgate da Mussolini contro gli ebrei. Nel 1943 fu reintegrato, anche se non riprese l'attivit\u00e0."}
{"id": "23251", "revid": "1919059", "url": "https://it.wikipedia.org/wiki?curid=23251", "title": "Giulio Bemporad", "text": "Biografia.\nCugino del collega Azeglio Bemporad, dopo il diploma al Regio Liceo di Siena nel 1905 si iscrisse alla facolt\u00e0 di Matematica presso l'Universit\u00e0 di Pisa. \nNel 1909 cominci\u00f2 a collaborare con l'Osservatorio di Catania al \"Catalogo astrofotografico\"; per questo motivo si trasfer\u00ec in Sicilia con la sorella Giselda, che visse sempre con lui, e nel 1910 si laure\u00f2 in Matematica all'Universit\u00e0 di Catania. Dopo la laurea continu\u00f2 a occuparsi di astronomia e in particolarmente dello studio dell'energia radiante emessa dal sole e della variazione secolare delle latitudini. \nNel 1911 fu chiamato a coprire il ruolo di assistente alla Stazione astronomica di Carloforte, che si trovava sull'Isola di San Pietro nella parte sud-occidentale della Sardegna. Nel 1920, dopo l'improvvisa morte del direttore Vittorio Fontana, fu messo a dirigere la Stazione e in questo ruolo rimase sull'isola, nonostante le sue ripetute richieste di trasferimento, fino al 1925.\nSuccessivamente nel 1925 riusc\u00ec ad ottenere il trasferimento a Napoli all'Osservatorio di Capodimonte, allora diretto da suo cugino Azeglio. \nQui, conseguita la libera docenza in astronomia, tenne lezioni di astronomia all'universit\u00e0 mentre in Osservatorio continu\u00f2 ad occuparsi di misure e calcoli per la \"Carte du Ciel\", di radiazione solare e di stelle variabili. \nA Napoli entr\u00f2 in contatto con i gruppi legati al movimento sionistico italiano, di cui successivamente divenne una figura di una certa rilevanza.\nRest\u00f2 a Napoli fino al 1933 quando, anche a seguito della definitiva rottura con il cugino, venne trasferito all'Osservatorio di Pino Torinese, dove gli fu affidato il compito di determinare la longitudine dell'osservatorio con il metodo della radiotelegrafia. \nSi occup\u00f2 anche di osservazioni di stelle variabili, dello studio dei moti propri stellari, di teoria degli errori degli strumenti. Pubblic\u00f2 inoltre un lavoro sul calendario ebraico e un metodo pratico per determinare il giorno di Pasqua. \nEsonerato perch\u00e9 ebreo nel 1938, anno della promulgazione delle leggi razziali, fu costretto ad abbandonare il suo lavoro e l'appartamento di servizio il 14 dicembre 1938.\nDopo un lungo periodo di grave disagio, mor\u00ec a Roma il 9 luglio 1945 presso l'Ospedale Fatebenefratelli a causa di un tumore al polmone.\nLa grave malattia che lo colp\u00ec gli ultimi mesi di vita non gli diede il tempo di rientrare a Torino per essere reintegrato all'Osservatorio.\nIl lavoro per le organizzazioni di soccorso ebraiche in Piemonte.\nAlla fine del 1938, a seguito dell'espulsione, prese casa a Torino e cominci\u00f2 a collaborare con le organizzazioni di soccorso ebraiche. \nIl 25 gennaio 1939 Renzo Luisada lo nomin\u00f2 delegato del Comasebit, il \"Comitato di Assistenza per gli Ebrei in Italia\" istituito a Milano il 15 novembre 1938. Il suo compito consisteva essenzialmente nell'assistenza agli ebrei stranieri che, a seguito del D.L. 7 settembre 1938, n. 1381, avevano l'obbligo di lasciare l'Italia entro 6 mesi. In particolare cercava di trovare loro una ricollocazione lavorativa all'estero oppure di espatriare verso la Palestina.\nDopo lo scioglimento del Comasebit il 16 agosto 1939, i suoi obiettivi vennero assunti dalla Delasem, che nacque ufficialmente il 1\u00ba dicembre dello stesso anno.\nGiulio Bemporad venne confermato alla segreteria della delegazione torinese e continu\u00f2 il suo instancabile lavoro a favore dei profughi ebrei. \nDopo l'entrata in guerra dell'Italia il 10 giugno 1940 le frontiere furono chiuse e gli ebrei stranieri ancora in Italia vennero arrestati e inviati nei campi di concentramento e nelle localit\u00e0 di internamento sparse sul territorio. \nIn ognuna di loro la Delasem aveva un proprio corrispondente, che faceva da tramite tra gli internati e il Delegato. Questi aveva il compito da un lato di raccogliere fondi e dall'altro di far giungere agli internati quanto potesse loro servire a rendere meno duro il soggiorno: sussidi, abiti, alimenti, giochi, libri, assistenza medica e religiosa.\nIl bombardamento di Torino avvenuto nella notte tra il 20 e il 21 novembre 1942 provoc\u00f2 gravissimi danni in tutta la citt\u00e0. La Sinagoga fu quasi distrutta e Giulio, come molti torinesi, sfoll\u00f2 nelle campagne. Trov\u00f2 rifugio in localit\u00e0 Borgo Talutto di Busca, nei pressi di Saluzzo, dove continu\u00f2 a lavorare per la Delasem.\nGiulio Bemporad si occupava di tenere i rapporti con i corrispondenti nelle localit\u00e0 situate in Piemonte: Agliano, Antignano, Caluso, Canelli, Castellamonte, Cuorgn\u00e8, Mombercelli, Nizza Monferrato e S. Vincenzo alla Fonte.\nDopo l'armistizio dell'8 settembre 1943, la nascita della Repubblica Sociale Italiana e l'occupazione nazista del nord Italia, la Delasem venne sciolta ed entr\u00f2 in clandestinit\u00e0. \nLa situazione per gli ebrei italiani divent\u00f2 sempre pi\u00f9 difficile, in modo particolare dopo il 30 novembre 1943 quando venne emessa l'ordinanza di Polizia n. 5 che stabil\u00ec che tutti gli ebrei fossero essere inviati in campi di concentramento e che i loro beni fossero sequestrati.\nGiulio e sua sorella Giselda riuscirono a salvarsi dalla deportazione, probabilmente trovando rifugio nelle campagne.\nIl trasferimento a Roma e la nomina a Presidente dell'Ufficio Palestinese Centrale.\nNell'autunno 1944 arriv\u00f2 a Roma dove fu ospitato dalla famiglia di Fernando Pergola, un suo lontano parente.\nL'8 novembre 1944 Carlo Alberto Viterbo, presidente dell'Organizzazione Sionistica Italiana, comunic\u00f2 a Dante Almansi, presidente dell'Unione delle Comunit\u00e0 Israelitiche Italiane, di aver scelto Bemporad a presiedere l'Ufficio Palestinese Centrale, che aveva il compito di organizzare l'emigrazione degli ebrei italiani verso la terra d'Israele. Bemporad doveva raccogliere i documenti e i dati necessari a scegliere le persone candidate all'Aliyah.\nIn questo suo ruolo partecip\u00f2 al primo convegno dei rappresentanti dei gruppi sionistici dell'Italia liberata, che si tenne a Roma dal 12 al 15 gennaio 1945, e si concluse con la ricostituzione della Federazione Sionistica Italiana e con l'elezione di un Comitato Esecutivo composto da 11 membri, tra cui Bemporad, e presieduto da Carlo Alberto Viterbo.\nPrima di morire istitu\u00ec anche ad una Associazione per la lingua e la cultura ebraica (\"Agudath ha-lasci\u00f2n\"), con sede presso la Comunit\u00e0 ebraica di Roma, che aveva il compito di diffondere la conoscenza della cultura ebraica tra gli stessi ebrei, di organizzare corsi di lingua ebraica e di mettere a disposizione della comunit\u00e0 una biblioteca di testi in ebraico.\nAlla sua morte il settimanale \"Israel\" pubblic\u00f2 in prima pagina un necrologio in cui si legge tra l'altro \u00abL'Ebraismo italiano perde uno dei suoi uomini migliori, pi\u00f9 colti, pi\u00f9 attivi, pi\u00f9 preparati a svolgere funzioni direttive, pi\u00f9 decisi a combattere strenuamente quando occorresse. A Torino ove risiedeva, a Roma ove lo avevano condotto temporaneamente le vicende della guerra, la sua attivit\u00e0 in campo ebraico \u00e8 stata continua, instancabile\u00bb"}
{"id": "23254", "revid": "183694", "url": "https://it.wikipedia.org/wiki?curid=23254", "title": "Vladimiro Bernstein", "text": "Biografia.\nFugg\u00ec nel 1919 dalla Russia verso la Finlandia e si trasfer\u00ec quindi in Inghilterra. Si laure\u00f2 in Scienze matematiche all'Universit\u00e0 della Sorbona a Parigi. Insegn\u00f2 all'Universit\u00e0 di Ginevra. Nel 1931 si trasfer\u00ec in Italia e insegn\u00f2 Analisi all'Universit\u00e0 degli Studi di Milano. Mor\u00ec in seguito alle conseguenze delle ferite riportate nella fuga dalla Russia.\nLavor\u00f2 sulle teorie delle funzioni intere e le serie di Dirichlet.\nOttenne nel 1935 la Medaglia dei XL per la Matematica dall'Accademia nazionale delle scienze."}
{"id": "23256", "revid": "830939", "url": "https://it.wikipedia.org/wiki?curid=23256", "title": "Timoteo Bertelli", "text": "Biografia.\nFiglio di Francesco, docente universitario di astronomia a Bologna, studi\u00f2 presso i Barnabiti delle scuole di Santa Lucia fino a quando prese i voti il 7 settembre 1845. Insegn\u00f2 matematica e fisica a Roma fino al 1848, a Moncalieri fino al 1850 e a Napoli, dove termin\u00f2 teologia e fu ordinato sacerdote. Successivamente insegn\u00f2 a Macerata, Bologna e Parma.\nNel 1867 and\u00f2 al Collegio \"Alla Querce\" di Firenze dove rimase fino alla morte. A Fiesole Bertelli inizi\u00f2 e complet\u00f2 le sue ricerche sui moti microsismici, che apriranno nuove prospettive negli studi di fisica terrestre.\nNel 1872 avvi\u00f2 le osservazioni tromometriche sullo strumento da lui stesso ideato, che gli permetteva una valutazione numerica dell'ampiezza dell'oscillazione pendolare.\nAssieme a Michele Stefano de Rossi, ide\u00f2 un tromometro che chiam\u00f2 \"tromometro normale\". Dedic\u00f2 di fatto allo studio dei moti microsismici quasi tutta la vita scientifica."}
{"id": "23258", "revid": "183694", "url": "https://it.wikipedia.org/wiki?curid=23258", "title": "Eugenio Bertini", "text": "Biografia.\nSi iscrisse all'Universit\u00e0 di Bologna dove ebbe come docente Luigi Cremona. Nel 1866 partecip\u00f2 alla Terza guerra di indipendenza italiana per l'annessione del Veneto all'Italia fra i volontari Garibaldini.\nNel 1867 frequent\u00f2 l'Universit\u00e0 di Pisa dove ebbe come docente Ulisse Dini ed ottenne la laurea. Nel periodo 1868-1869 fu assistente di Luigi Cremona professore a Milano.\nCominci\u00f2 la sua carriera di professore insegnando dal 1870 nelle scuole medie di Milano. Nel 1872 cominci\u00f2 a insegnare Geometria proiettiva alla Sapienza - Universit\u00e0 di Roma, dove ancora aveva seguito Cremona che si era trasferito nella nuova capitale.\nNel 1875 insegn\u00f2 geometria superiore all'Universit\u00e0 di Pisa; in seguito, dal 1880 al 1892 insegn\u00f2 a Pavia. Nel 1892 ritorn\u00f2 a Pisa, dove insegn\u00f2 fino al 1921, anno del suo pensionamento.\nTra i suoi allievi si devono citare Giacomo Albanese, Luigi Berzolari, Luigi Campedelli, Guido Fubini, Siro Medici, Carlo Rosati e Gaetano Scorza.\nFu Socio dell'Accademia Nazionale dei Lincei e di varie altre accademie.\nEugenio Bertini fu tra i primi a capire la grande importanza dello studio delle propriet\u00e0 invariantive delle trasformazioni cremoniane, passando dal punto di vista proiettivo al punto di vista della geometria algebrica. Studi\u00f2 e classific\u00f2 le involuzioni nel piano. Effettu\u00f2 anche delle ricerche sulla geometria proiettiva degli iperspazi."}
{"id": "23260", "revid": "1591878", "url": "https://it.wikipedia.org/wiki?curid=23260", "title": "Luigi Berzolari", "text": "Biografia.\nStudi\u00f2 all'Universit\u00e0 degli Studi di Pavia con Eugenio Bertini e qui nel 1884 si laure\u00f2 in Matematica. Successivamente per vari anni fu assistente di Bertini all'Universit\u00e0 di Pavia e insegnante nei Licei di Pavia e Vigevano. Nel 1893 fu nominato straordinario di Geometria proiettiva e descrittiva nell'Universit\u00e0 degli Studi di Torino. Nel 1899 si trasfer\u00ec all'Universit\u00e0 di Pavia come ordinario di Algebra e Geometria analitica. A Pavia rimase fino al 1935, con l'eccezione dell'anno accademico 1924-1925 trascorso a insegnare nell'Universit\u00e0 degli Studi di Milano. A Pavia divenne Preside di facolt\u00e0 e Rettore, opponendosi inizialmente al fascismo; poi si arrese.\nEgli fu un attivo organizzatore di attivit\u00e0 matematiche e fu eletto anche presidente dell'Unione matematica italiana (UMI) e della Mathesis. Fu socio dell'Accademia Nazionale dei Lincei (ANL) e presidente dell'Istituto Lombardo Accademia di Scienze e Lettere.\nCon Vivanti e Duilio Gigli fu promotore e coordinatore del progetto enciclopedico \"Enciclopedia delle Matematiche elementari e complementi\", pubblicato a Milano in 7 volumi dall'editore Hoepli (prima ed. 1943-1953, varie ristampe anastatiche successive). Per questa enciclopedia scrisse i capitoli: \"Calcolo combinatorio\" \u2013 \"Elementi della teoria dei gruppi\" \u2013 \"Determinanti\" \u2013 \"Equazioni lineari\" \u2013 \"Sostituzioni lineari, forme lineari, bilineari, quadratiche\".\nLe sue ricerche hanno riguardato essenzialmente la geometria algebrica, la teoria delle forme e la geometria proiettivo differenziale. \nTra i suoi allievi va menzionato Luigi Brusotti. Parte della sua raccolta libraria fu donata alla biblioteca del Collegio Ghislieri."}
{"id": "23261", "revid": "180559", "url": "https://it.wikipedia.org/wiki?curid=23261", "title": "Davide Besso", "text": "Biografia.\nDi religione ebraica, nel 1866 si laure\u00f2 a Pisa, dopodich\u00e9 incominci\u00f2 a insegnare presso le scuole medie. Tra il 1871 e il 1888 insegn\u00f2 presso l'Istituto Tecnico di Roma, poi, nel 1888, ottenne la cattedra di calcolo infinitesimale all'Universit\u00e0 di Modena. Nel 1896 and\u00f2 in pensione. Nel 1886 a Roma fu fondato da lui il \"Periodico di Matematica\" (cfr. Periodico Matematica, vol 35 (2019), in WWW.afsu.it/Riviste).\nScrisse una sessantina di pubblicazioni che trattano di Analisi, equazioni algebriche di 5\u00ba grado e di 6\u00ba grado e di equazioni differenziali lineari."}
{"id": "23262", "revid": "108788275", "url": "https://it.wikipedia.org/wiki?curid=23262", "title": "Rodolfo Bettazzi", "text": "Biografia.\nLaureatosi nel 1882 a Pisa, fu per quattro anni - e sempre nella citt\u00e0 toscana - assistente di Ulisse Dini. Insegn\u00f2 nelle scuole medie prima di passare nel 1891 al Liceo classico Cavour di Torino dove rest\u00f2 fino alla pensione (1931). Nel 1895 era stato uno dei fondatori (con Lugli e Giudice) della Mathesis, societ\u00e0 della quale fu il primo presidente. \nLa vita di Bettazzi si pu\u00f2 dividere in tre periodi. Nel primo (dal 1882 al 1891), fu ricercatore di analisi che poi si concentr\u00f2 sullo studio delle strutture algebriche astratte e dei fondamenti della geometria; nel secondo periodo (dal 1891 ai primi del Novecento), fu presidente della \"Mathesis\"; nel terzo si interess\u00f2 di politica. Dopo la prima guerra mondiale venne eletto consigliere comunale a Torino per il Partito Popolare di Luigi Sturzo.\nBettazzi scrisse molti libri scolastici. Tra le sue note si ricordano quelle sul calcolo differenziale per funzioni di pi\u00f9 variabili reali e la teoria delle grandezze (1890). Grazie a questa teoria fu premiato dal Ministero della pubblica istruzione e dall'Accademia dei Lincei.\nFervente cattolico, Bettazzi, nel 1894, fu anche il fondatore della \"Lega per la Pubblica Moralit\u00e0\", progetto educativo che per sua iniziativa si estese ad altre citt\u00e0. Quando le leghe si raccolsero in un comitato nazionale, Bettazzi ne fu nominato presidente."}
{"id": "23263", "revid": "123178290", "url": "https://it.wikipedia.org/wiki?curid=23263", "title": "Tasso d'interesse", "text": "In economia, il tasso (o saggio) di interesse effettivo rappresenta la percentuale dell'interesse su un prestito e l'importo della remunerazione spettante al prestatore. In parole povere, \u00e8 il \u00abprezzo del noleggio del denaro\u00bb.\nViene espresso come una percentuale per un dato periodo di tempo e indica quanta parte della somma prestata debba essere corrisposta come interesse al termine del tempo considerato o, da un altro punto di vista, indica il costo del denaro. Il debitore, infatti, ricevendo una somma di denaro, si impegna a pagare una somma superiore a quella ricevuta. La differenza costituisce l'interesse, che viene solitamente calcolato in percentuale sulla somma prestata. Tale percentuale costituisce il tasso di interesse. Il tasso d'interesse \u00e8 variabile anche in funzione della moneta di riferimento, del rischio connesso alla solvibilit\u00e0 del debitore e della lunghezza del periodo di riferimento.\nOltre che dalla percentuale, i tassi d'interesse sono caratterizzati dal cosiddetto \"regime di capitalizzazione degli interessi\", che pu\u00f2 essere \"semplice\" o \"composto\". Se la durata del prestito \u00e8 superiore al periodo di tempo per cui l'interesse viene conteggiato, si parla di \"tasso di interesse composto\", perch\u00e9 vengono conteggiati nel calcolo dell'interesse finale anche gli interessi parziali gi\u00e0 maturati per ogni periodo.\nInteresse semplice.\nL'interesse viene detto semplice quando \u00e8 proporzionale al capitale e al tempo. Ovvero gli interessi, maturati da un dato capitale nel periodo di tempo considerato, non vengono aggiunti al capitale che li ha prodotti (\"capitalizzazione\") e, quindi, non maturano a loro volta interessi.\nIndicando con:\nsi avr\u00e0 che il montante al tempo t sar\u00e0 la soluzione della seguente equazione alle differenze con formula_1:\nPertanto si ha:\nInteresse composto.\nL'interesse viene detto composto quando, invece di essere pagato o riscosso, \u00e8 aggiunto al capitale iniziale che lo ha prodotto. Questo comporta che alla maturazione degli interessi il montante verr\u00e0 riutilizzato come capitale iniziale per il periodo successivo, ovvero anche l'interesse produce interesse.\nL'interesse composto si divide in:\nMontante ad interesse composto discontinuo annuo.\nIn questo caso gli interessi si sommano al capitale iniziale che li ha prodotti al termine di ogni anno.\nPer determinare il montante di un capitale formula_6, dopo un numero formula_7 di anni e impiegato ad interesse composto (annuo) formula_8, si ha che il montante al tempo t sar\u00e0 la soluzione della seguente equazione alle differenze con formula_1:\nMontante ad interesse composto discontinuo convertibile.\nIn questo caso gli interessi maturano formula_13 volte durante l'anno, ma sempre in periodi definiti. In genere viene definito un tasso annuo nominale formula_8 al quale corrisponde un tasso convertibile formula_15 dato da:\nPer il calcolo del montante si applica la stessa formula impiegata per l'interesse composto continuo annuo:\ndove formula_15 \u00e8 l'interesse convertibile e formula_19 indica il numero di volte in cui l'interesse convertibile matura nell'intero periodo.\nMontante ad interesse composto continuo o matematico.\nIn questo caso gli interessi si sommano al capitale che li ha prodotti ad ogni istante. Il tasso d'interesse composto a capitalizzazione continua ha applicazioni soprattutto teoriche, nella matematica finanziaria; sebbene sia rilevante nelle applicazioni relative alle pi\u00f9 semplici operazioni finanziarie, \u00e8 ad esempio ampiamente utilizzato nelle formule di valutazione di operazioni finanziarie complesse, come nella valutazione delle opzioni.\nL'interesse in capitalizzazione continua pu\u00f2 essere giustificato come segue. Si consideri un tasso annuale formula_8, e si supponga di suddividere l'anno in formula_7 periodi, al termine di ciascuno dei quali viene corrisposta una frazione dell'interesse relativo all'intero anno pari a formula_22, che viene immediatamente reinvestita. A partire da un capitale iniziale formula_6, il montante al termine di formula_24 anni sar\u00e0 allora:\nPassando al limite per formula_7 che tende a infinito, si ha il caso in cui un flusso continuo di pagamenti viene reinvestito in maniera continua; il montante sar\u00e0 dato da:\nricorrendo al limite notevole che definisce il numero di Nepero formula_28. Nel caso in cui il tasso formula_8 \u00e8 una funzione formula_30 il cui valore varia nel tempo, si generalizza l'espressione precedente come:\nLeggi di equivalenza finanziaria.\nDue tassi d'interesse, relativi a periodi diversi di capitalizzazione, si dicono equivalenti se, a parit\u00e0 di capitale iniziale e di periodo di applicazione, producono lo stesso montante, ovvero gli stessi interessi.\nRelazione tra tassi equivalenti nel regime a interesse semplice.\nPer determinare la relazione tra due tassi unitari a interesse semplice formula_32 e formula_33 \u00e8 sufficiente uguagliare i montanti che sono prodotti da periodi di tempo formula_34 e formula_35 differenti:\nNoto uno dei due tassi \u00e8 possibile ottenere l'altro ad esso equivalente tramite le seguenti relazioni:\ne\nRelazione tra tassi equivalenti nel regime ad interesse composto discontinuo.\nPer determinare la relazione tra due tassi unitari ad interesse composto \"ic1\" e \"ic2\" \u00e8 sufficiente uguagliare i montanti che sono prodotti da periodi di tempo \"t1\" e \"t2\" differenti:\nDa questa si ottengono relativamente le relazioni:\ne\nRelazione tra tassi equivalenti in regimi differenti.\nPer determinare la relazione tra due tassi unitari \"is\" (regime a interesse semplice) e \"ic\" (regime a interesse composto) \u00e8 sufficiente uguagliare i montanti che sono prodotti dallo stesso periodo di tempo \"t\":\nDa questa si ottengono le relazioni:\ne\nSi pu\u00f2 notare come l'equivalenza dipenda dalla durata della capitalizzazione.\nEsempio pratico.\nSupponiamo che Tizio prenda oggi a prestito da una banca una somma (C) pari a 1.000 euro da restituire dopo un anno (t), aumentata degli interessi maturati nel corso di quell'anno (I) pari al 5%. Per motivi di semplicit\u00e0 supponiamo irrealisticamente che la banca erogante non chieda commissioni o spese per l'istruzione della pratica.\nIn regime di capitalizzazione \"semplice\", gli interessi maturati dopo un anno sono pari a\nE quindi il montante da rimborsare dopo un anno \u00e8 pari a\nInvece se il tasso del 5% applicato fosse in regime di capitalizzazione \"composta\", cio\u00e8 un tasso annuo nominale con capitalizzazione trimestrale degli interessi, la banca che ha prestato il capitale iniziale di 1.000 euro, dopo i primi 3 mesi dal giorno in cui ha erogato il prestito procederebbe a \"liquidare gli interessi\", cio\u00e8 a calcolare gli interessi maturati fino a quel momento, e quindi li \"capitalizzerebbe\", cio\u00e8 aggiungerebbe quegli interessi alla somma inizialmente data in prestito.\nPoich\u00e9 il tasso stabilito \u00e8 un tasso annuo, la banca, per calcolare gli interessi maturati in tre mesi, considererebbe solo l'equivalente frazione di tre dodicesimi (cio\u00e8 un quarto) del tasso annuo stabilito.\nLe cose inizierebbero ad essere diverse a partire dalla seconda capitalizzazione degli interessi. Infatti, allo scadere del secondo trimestre, la banca utilizzerebbe la stessa formula esposta sopra, ma questa volta la base sulla quale calcolerebbe gli interessi maturati non sarebbe pi\u00f9 di 1.000 euro, ma di 1.012,5 euro:\nCome si vede gi\u00e0 l'importo di interessi maturati in questo regime non \u00e8 pi\u00f9 uguale agli interessi maturati nel regime precedente, ma \u00e8 maggiore. L'aumento continua ricorsivamente nei trimestri successivi:\nIl totale degli interessi maturati nel corso dell'anno con questo regime di capitalizzazione sarebbe pari a 12,5 + 12,66 + 12,81 + 12,97 = 50,94 euro. Di conseguenza il montante M ammonterebbe a 1.050,95 euro.\nLa tabella che segue riepiloga schematicamente quanto illustrato nell'esempio:\nEsistono dei prospetti chiamate \"tavole finanziarie\" che evidenziano a quale tasso annuo effettivo (quello del regime semplice) corrisponde un tasso annuo nominale con capitalizzazione periodale degli interessi (quello del regime composto). Nell'esempio esposto sopra si \u00e8 evidenziato come il tasso annuo nominale del 5% con capitalizzazione trimestrale corrisponda al tasso annuo effettivo del 5,0945%. Se la capitalizzazione degli interessi fosse avvenuta pi\u00f9 frequentemente di una volta ogni tre mesi (ad esempio, al termine di ogni settimana) allora la differenza fra i due regimi sarebbe stata ancora maggiore. Infatti a un tasso annuo nominale del 5% con capitalizzazione settimanale degli interessi corrisponde un tasso annuo effettivo del 5,1246%.\nComposizioni di interessi relativi a periodi di tempo differenti.\nIndipendentemente dal regime di capitalizzazione adottato, un tasso d'interesse semplice o composto pu\u00f2 essere riferito ad un orizzonte temporale diverso, mediante una formula di conversione.\nPer calcolare l'interesse riferito ad un periodo di tempo pi\u00f9 lungo formula_34, in cui formula_46 \u00e8 contenuto formula_47 volte, si pu\u00f2 utilizzare la seguente formula, per formula_48:\nLa formula \u00e8 utilizzata, ad esempio, se si dispone di un dato su base mensile (formula_50 con formula_34 di un anno), trimestrale (formula_52) o semestrale (formula_53) e si desidera sapere il tasso di interesse annuale. La formula considera un regime di capitalizzazione composta, il reinvestimento degli interessi non appena sono stati corrisposti ad ogni scadenza. Tale formula pu\u00f2 essere invertita, risolvendo rispetto a formula_46, per calcolare il tasso d'interesse rispetto ad un orizzonte temporale pi\u00f9 breve, e ottenendo un polinomio di Ruffini con termine noto formula_55, che per\u00f2 non \u00e8 sempre risolvibile.\nSe si desidera calcolare l'interesse su un orizzonte temporale pi\u00f9 breve, ossia formula_56, si preferisce utilizzare tipicamente una proporzione, e un'ipotesi di linearit\u00e0 o capitalizzazione semplice, che non considera il reinvestimento degli interessi ad ogni scadenza (maggiore quindi quanto pi\u00f9 \u00e8 breve l'orizzonte di riferimento). Se si parte da un dato annuale, si calcolano i dodicesimi di anno, moltiplicando per 1, 2, 3, 4, 6 se si desidera rispettivamente un tasso mensile, semestrale, quadrimestrale, etc.\nAspetti legislativi.\nUsura.\nLa legge si occupa di tassi di interesse a diversi livelli, considerata la grave disparit\u00e0 di situazioni generalmente riguardanti prestatore e prestatario (colui che riceve il denaro in prestito); al fine di evitare che il prestatore possa sfruttare a fini di ingiusto profitto (usura) la condizione di necessit\u00e0 di chi richiede un prestito, i tassi di interesse non possono essere libero oggetto di contrattazioni, ma vanno ricondotti in una fascia empiricamente ricavata dall'osservazione trimestrale della media dei tassi applicati per la piazza di riferimento.\nInteresse nel contratto di mutuo.\nNei mutui, che rappresentano una forma tipica di prestito, i tassi possono essere anche \"variabili\" o \"misti\": quando sono variabili, vengono ricalcolati ad ogni rata secondo una formula prestabilita in base a degli indicatori economici prefissati e, di conseguenza, vengono ricalcolati anche gli interessi e, quindi, l'ammontare della rata stessa. Il tasso misto \u00e8 fisso per un certo intervallo di tempo e, poi, diventa variabile. La durata del tasso fisso e la formula di quello variabile sono, comunque, stabilite in anticipo, al momento della stipula del contratto. Va detto che esigenze di natura commerciale hanno moltiplicato le possibili forme di prestito e, conseguentemente, favorito la creazione di molti nuovi modi di composizione del tasso e delle altre modalit\u00e0 di prestito.\nL'importo finale della somma da restituire in corrispondenza di un determinato tasso d'interesse ed a determinate scadenze (usualmente misurate in anni, ma vanno prendendo piede le misurazioni a semestri e - per alcuni tipi di prestito - anche minori), si definisce montante.\nNormativa italiana.\nIn Italia, un tasso superiore a quanto stabilito trimestralmente dal Ministero dell'economia e finanza costituisce \"tasso usurario\".\n\u00c8 importante notare quindi, come tale tasso definisce il tasso effettivo globale medio (TEGM), che ci\u00f2 che viene comunemente chiamato tasso d'usura veniva aumentato della met\u00e0 fino a giugno 2011, successivamente viene aumentato del 25% (con un massimo del 4%) + ulteriori 4 punti percentuali.\nLa differenza tra il limite e il tasso medio non pu\u00f2 essere superiore a otto punti percentuali.\u00c8 evidente che con tassi inferiori al 16% la nuova norma \u00e8 sempre peggiorativa per il debitore rispetto alla precedente. Ad esempio, prendendo i dati del trimestre marzo-giugno 2019 della gazzetta ufficiale 76/2019, se per lo \"scoperto non affidato\" la differenza \u00e8 minima, 23,45% contro il 23,34% previsto con il metodo di calcolo precedente, per altre operazioni, ad esempio \"mutui con garanzia ipotecaria a tasso variabile\", la differenza in percentuale quasi raddoppia: 6,9125% rispetto al 3,4950% (calcolato aumentando della met\u00e0 il TEG della banca d'Italia pari al 2,33%). Nel trimestre in oggetto il limite di 8 punti percentuali viene applicato all'unica voce superiore al 16%: il \"credito revolving\" stimato a 16,06%. La corrente regola di definizione del tasso d'usura, se non limitata, porterebbe ad un tasso debitorio del 24,075%, ma la limitazione degli 8 punti percentuali fissa il massimo applicabile a 24,060%, in quest'unico caso inferiore al 24,090% ottenuto con la regola precedente.\nL'argomento potrebbe sembrare capzioso o tecnico ma, poich\u00e9 la totalit\u00e0 degli istituti di credito offre tassi debitori al di sotto, ma vicini, al tasso soglia d'usura stabilito dal Ministero dell'Economia e Finanza, esso riguarda chiunque abbia un conto corrente bancario (sia esso a debito che a credito).\nInoltre, la pratica di calcolare gli interessi sugli interessi (anatocismo) \u00e8 sempre stata espressamente vietata dal Codice Civile (art. 1283); recenti pronunce giurisdizionali hanno imposto alle banche che lo avevano applicato la restituzione degli indebiti.\nTasso d'interesse stabilito dalle banche centrali.\nIn ogni sistema monetario, il tasso d'interesse della banca centrale \u00e8 il tasso di riferimento per mutui, prestiti e molte altre operazioni finanziarie. \u00c8 il tasso a cui un ente finanziario, come una banca, pu\u00f2 accendere un prestito presso la banca centrale. L'andamento sul grafico \u00e8 tipicamente a gradini, in quanto la scelta di variazione \u00e8 a discrezione della banca centrale e solitamente la definizione ha solamente 2 cifre centesimali definite (es. 1,75%, 2,00%).\nI tassi di riferimento dei principali paesi o dei principali sistemi monetari sono:\nEsempio tasso d'interesse fissato dalla BCE:"}
{"id": "23264", "revid": "1534511", "url": "https://it.wikipedia.org/wiki?curid=23264", "title": "Enrico Betti", "text": "Biografia.\nEnrico Betti nacque il 21 ottobre 1823 a Pistoia, dove comp\u00ec gli studi classici al liceo Forteguerri, studi\u00f2 matematica e fisica all'Universit\u00e0 di Pisa dove fu allievo di Ottaviano Fabrizio Mossotti e di Carlo Matteucci, e nel 1846 si laure\u00f2 in matematiche applicate, sotto la direzione scientifica di Giuseppe Doveri (1792-1857).\nNel 1848 prese parte alla guerra di indipendenza col battaglione universitario toscano, comandato dal Mossotti, combattendo nella battaglia di Curtatone e Montanara.\nDedicatosi dapprima all'insegnamento secondario, fu professore nei licei di Pistoia e Firenze tra il 1849 e il 1854: nel 1849 insegn\u00f2 matematica al Liceo di Pistoia e, dal 1854, presso il Liceo di Firenze. Nel 1857 fu assunto come professore di algebra all'Universit\u00e0 di Pisa. Nello stesso anno, insieme a Francesco Brioschi e Felice Casorati, cominci\u00f2 a visitare i principali centri matematici d'Europa come Berlino, Parigi e Gottinga, citt\u00e0 dove incontr\u00f2 e divent\u00f2 amico di Bernhard Riemann.\nTornato a Pisa nel 1859, ottenne la cattedra di analisi e geometria. Nella citt\u00e0 toscana egli svolse tutta la sua carriera universitaria, nel 1864 Betti ottenne la cattedra di fisica matematica, che era stata del suo maestro Mossotti. Molto importante fu poi la sua attivit\u00e0 come direttore della Scuola Normale Superiore di Pisa, carica che ricopr\u00ec per un lungo periodo, dal 1865 al 1874 e dal 1876 al 1892.\nFu membro di diverse accademie, tra le quali quella dei Lincei e nel 1860 fu membro dell'Accademia nazionale delle scienze.\nDopo la creazione del Regno d'Italia del 1861 divenne membro, nel 1862 fu eletto deputato per il collegio di Pistoia, pi\u00f9 volte confermato, aderendo alla Destra, nel novembre 1867 fu chiamato a far parte del Consiglio superiore della istruzione pubblica; dall'ottobre 1874 al marzo 1876 ricopr\u00ec infine la carica di segretario generale del Ministero della pubblica istruzione nel Ministero Bonghi, il 26 novembre 1884 divenne senatore del Regno.\nBetti \u00e8 noto per i suoi contributi all'algebra e alla topologia, oltre alla teoria dell'elasticit\u00e0 e del potenziale. Nelle sue ricerche, per le quali ben presto acquis\u00ec fama internazionale, si occup\u00f2 inizialmente di algebra - campo in cui consegu\u00ec importanti risultati come la dimostrazione dei teoremi del Galois - e successivamente di analisi e in particolare di teoria delle funzioni, di funzioni ellittiche e di fondamenti dell\"Analysis situs\", di cui gett\u00f2 le basi. In suo onore, Henri Poincar\u00e9 ha definito una serie di invarianti topologici come numeri di Betti. Fondamentale il suo apporto alla teoria matematica dell'elasticit\u00e0: il 'teorema di Betti' contribu\u00ec alla risoluzione di molti problemi.\nNel campo della meccanica celeste, infine, Betti approfond\u00ec in maniera particolare gli studi di Lagrange sui tre corpi. Di notevole interesse furono anche alcune traduzioni di cui fu autore: quella dell\"Algebra elementare\" del Bertrand e, insieme a Francesco Brioschi, degli \"Elementi\" di Euclide. I lavori del Betti sono stati raccolti a cura dell'Accademia dei lincei: \"Opere matematiche\", 2 voll., Milano 1903-1913.\nMor\u00ec a Stibbiolo di Terricciola, vicino a Pisa, l'11 agosto 1892. Venne sepolto nel cimitero Suburbano. A Pisa gli \u00e8 stata dedicata una via.\nArchivio.\nIl \"fondo Enrico Betti\" \u00e8 conservato presso la Scuola Normale di Pisa, le carte e la biblioteca personale vennero donate dagli eredi nel 1893, un anno dopo la morte dell'illustre matematico. La documentazione copre un arco cronologico dalla met\u00e0 del XIX alla fine del XIX secolo, e comprende il carteggio, vari manoscritti."}
{"id": "23267", "revid": "121270812", "url": "https://it.wikipedia.org/wiki?curid=23267", "title": "Contenuto aperto", "text": "Un contenuto aperto (dall'inglese \"open content\", coniato in analogia con \"open source\") descrive un qualsiasi tipo di lavoro creativo, o contenuto, pubblicato sotto una licenza libera che permette esplicitamente la copia e la modifica da parte di qualcun altro. Il contenuto aperto \u00e8 un paradigma alternativo all'uso del diritto d'autore per creare monopoli; piuttosto che condurre a un monopolio, il contenuto aperto facilita la democratizzazione della conoscenza.\nIl termine contenuto aperto ha un'ambiguit\u00e0. Significa che chiunque pu\u00f2 ottenere copie dal contenuto (come il codice sorgente dei programmi per computer) ma lo si pu\u00f2 anche intendere come un modo di dare certe libert\u00e0 dal punto di vista della licenza d'uso. Attualmente il pi\u00f9 grande progetto a contenuto aperto \u00e8 Wikipedia.\nLa Open Knowledge Foundation (Fondazione della conoscenza aperta) ha lavorato su una definizione tecnica di Contenuto aperto.\nLa OKD d\u00e0 una serie di condizioni per l'apertura nella conoscenza.\nIl contenuto pu\u00f2 essere sia nel dominio pubblico o sotto una licenza che permetta la sua redistribuzione e riuso, come le licenze Creative Commons Attribuzione e Attribuzione-Condividi allo stesso modo o la GFDL."}
{"id": "23268", "revid": "399", "url": "https://it.wikipedia.org/wiki?curid=23268", "title": "Barcellona Pozzo di Gotto", "text": "Barcellona Pozzo di Gotto (\"Barcillona Pizzu di Gottu\" in ) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 il comune pi\u00f9 popoloso della citt\u00e0 metropolitana dopo Messina ed \u00e8 sede di Tribunale.\nGeografia fisica.\nTerritorio.\nIl territorio di Barcellona Pozzo di Gotto \u00e8 esteso circa 58,89\u00a0km\u00b2, molto densamente popolato e ricco, \u00e8 delimitato da quattro confini naturali: a nord-ovest il mare Tirreno; a nord-est il torrente Mela; a sud-est il versante tirrenico dello spartiacque dei Peloritani; a sud-ovest il torrente Termini o Patr\u00ec. Questi limiti coincidono quasi con quelli amministrativi.\nInfatti Barcellona Pozzo di Gotto confina a nord-est con i comuni di Milazzo, Mer\u00ec e Santa Lucia del Mela; a sud-ovest con i comuni di Terme Vigliatore e di Castroreale; a sud-est lungo il versante montuoso, il confine del territorio di Castroreale si affianca a quello di Santa Lucia del Mela. L'orografia del territorio comunale \u00e8 molto varia: dal livello del mare si sale fino a quota 1.180 m, con pendenze che iniziano dallo 0 al 5% per passare, nella fascia collinare, tra il 20 e il 40% e finire sul crinale dei Peloritani con pendenze anche superiori al 40%. Le emergenze altimetricamente pi\u00f9 significative sono la Rocca (m. 762), il Pizzo Tribodo (m. 797), e il Colle del Re (m. 1.180).\nI corsi d'acqua che attraversano il territorio sono, oltre ai citati torrenti Mela e Termini, quelli del Longano e dell'Idria che hanno un regime a carattere torrentizio e quindi normalmente con portate modeste che tuttavia divengono impetuose nei periodi di maggiore piovosit\u00e0. Il Longano, in particolare, separa Barcellona e Pozzo di Gotto ed ha dato vita alla piana alluvionale di Barcellona; il suo greto, confinato entro la stretta arginatura borbonica, in passato raggiungeva una larghezza chilometrica con una portata notevole e frequenti allagamenti dei territori circostanti tanto che ancora l'11 dicembre 2008 e il 2 novembre 2010, la forza delle acque ruppe gli argini in pi\u00f9 punti.\nDi particolare forza distruttiva \u00e8 stata l'alluvione che ha colpito la cittadina il giorno 22 novembre 2011 una pioggia battente di straordinaria intensit\u00e0 ha fatto straripare il Longano in pi\u00f9 punti; il fiume ha trascinato con s\u00e9 alberi e macchine. La furia dell'acqua ha causato inoltre il crollo di un ponte in localit\u00e0 Calder\u00e0 provocando pesanti ripercussioni alla viabilit\u00e0 in quella zona. In seguito a questi eventi si sono succedute numerose iniziative di volontariato, messe in atto dai giovani Barcellonesi e non, al fine di ripristinare la normalit\u00e0 nel pi\u00f9 breve lasso di tempo possibile.\nL'area territoriale del comune di Barcellona Pozzo di Gotto \u00e8 interessata da sistemi di faglie manifeste o sotto le coperture alluvionali costiere. Dal punto di vista agricolo, la porzione di territorio a carattere pianeggiante \u00e8 la pi\u00f9 fertile e viene sfruttata con attivit\u00e0 agricole pi\u00f9 moderne e redditizie. Comunque, su tutto il territorio, i comparti individuabili sono l'orticoltura, l'agrumicoltura, l'olivicoltura, la viticoltura, il bosco, il pascolo, il seminativo e il vivaio a dimora fissa. Barcellona Pozzo di Gotto \u00e8 servita dallo svincolo dell'autostrada A20 ME-PA che le consente un rapido collegamento con Messina a circa 39,00\u00a0km e con Palermo, che dista circa 190\u00a0km. Tutto il centro abitato \u00e8 attraversato dalla S.S. 113. Altra via di collegamento \u00e8 la ferrovia Messina-Palermo che, insieme alla relativa stazione, \u00e8 stata spostata a valle in posizione decentrata rispetto al centro urbano. Il comune di Barcellona Pozzo di Gotto, oltre che dal grande centro urbano, \u00e8 formato da una serie di frazioni che nel tempo hanno assunto una certa importanza. Le pi\u00f9 importanti sono:\nStoria.\nEtimologia dei nomi.\nRelazioni con la casata d'Altavilla.\nNella Spagna liberata dai mori, Goffredo il Villoso \u00e8 considerato il fondatore della Catalogna. Il figlio Goffredo II Borrell \u00e8 il capostipite della Contea di Barcellona. Il discendente Raimondo Berengario III di Barcellona \u00e8 genero di Roberto il Guiscardo essendo sposo della figlia Matilde d'Altavilla, contessa di Barcellona di Catalogna. Ai nobili del fedeli al Gran Conte Ruggero intervenuti nella riconquista della Sicilia \u00e8 affidata la propriet\u00e0 dei territori del Vallo di Milazzo ovvero il versante settentrionale dei Peloritani compreso tra la penisola di Milazzo e lo spartiacque coi monti Nebrodi, affido delle castellanie annesse.\nRelazioni con la casata Aragona.\nDal 1282 al 1556 tutti i re di Sicilia della casata d'Aragona ricoprono il ruolo di conti di Barcellona (intendendosi ovviamente la capitale della Catalogna): Costanza II di Sicilia d'Hohenstaufen e il correggente Pietro III d'Aragona, Giacomo II di Aragona, Federico III di Sicilia, Pietro II di Sicilia, Ludovico di Sicilia, Federico IV di Sicilia, Maria di Sicilia, Martino I di Sicilia il Giovane, Martino II di Sicilia il Vecchio. I Trast\u00e1mara: Ferdinando I d'Aragona, Alfonso V d'Aragona, Giovanni II d'Aragona, Ferdinando II d'Aragona, Giovanna di Castiglia la Pazza, Carlo V d'Asburgo.\nOrigini dei nomi.\nAl viaggiatore attento non pu\u00f2 sfuggire la somiglianza tra la posizione geografica della citt\u00e0 catalana e quella della cittadina tirrenica. \u00c8 questa l'ipotesi pi\u00f9 accreditabile che trova le sue radici nella dominazione della Corona d'Aragona (1282\u00a0\u2013 1516) e poi nella storia della Sicilia spagnola (1516\u00a0\u2013 1713) quando l'isola per quasi cinque secoli \u00e8 sottoposta all'influenza Iberica, confluendo unitamente al Regno di Napoli sotto la giurisdizione della Corona di Spagna, note in tempi successivi come dominazioni aragonese e spagnola. La stessa analogia hanno ravvisato i primi conquistatori provenienti dalla Contea d'Aragona e dalla Contea di Barcellona.\nLa citt\u00e0 catalana, digradante sulle lievi e spoglie propaggini terminali dei Pirenei e affacciata a meridione sul Mediterraneo, per contro, la seconda \u00e8 adagiata in pianura che declina a settentrione a ridosso dei rilievi collinari e verdissimi della catena dei Peloritani, si affaccia sul golfo di Patti nel mar Tirreno nella parte prospiciente le isole Eolie in una porzione di costa compresa tra la penisola di Milazzo a oriente e il promontorio di Tindari a occidente. Il nucleo pi\u00f9 antico della cittadina si identifica in Pozzo di Gotto, deve il suo nome alla realizzazione di un pozzo per uso irriguo nelle terre coltivate ubicate tra il torrente Idria e il Longano, appartenenti al messinese Nicol\u00f2 Goto come descritto in latino volgare in un documento datato 1463: \u201c\" \u2026 Nicolao de Gotho, \u2026, in quo Puzzo de Gotho \u2026\"\u201d. \nNicol\u00f2 Gotho \u00e8 l'artefice della costruzione del Castello dei Gotho di Santo Stefano di Briga, figlio primogenito di Leonardo Gotho barone della Floresta, possessore delle terre di Santo Stefano di Brica, della baronia della Floresta, della quale prese investitura nel 1464, proprietario altres\u00ec di appezzamenti nella piana di Milazzo e di Castroreale dei quali \u00e8 designato Capitano. Membro del Senato di Messina negli anni 1478 - 1480, sposato con Eleonora Balsamo messinese. Il suo testamento, pubblicato dal Notaro Giacomo Donato, \u00e8 del 22 agosto 1488. \nNel 1571 i Pozzogottesi ottengono dalla Gran Corte Arcivescovile di Messina l'autorizzazione a eleggere il loro Cappellano di stanza a San Vito senza pi\u00f9 dipendere dall'Arcipretura di Milazzo. Ottenuto il riconoscimento, patrocin\u00f2 la causa Antonino Sanginisi, giurato di Castroreale, avanzando la richiesta di riscatto alla Corte di Madrid contro il potere vessatorio di Milazzo alla cui giurisdizione Pozzo di Gotto dipendeva politicamente e fisicamente, costituendone una lontana frazione. Il vincolo sar\u00e0 definitivamente interrotto il 22 maggio 1639 e sancito con regio decreto del Vicer\u00e9 e cardinale Giannettino Doria sotto il regno di Filippo IV di Spagna (altrimenti noto come Filippo III di Sicilia), il centro assume il titolo \"'Libera et Realis Civitas Putei de Gotho\".\nLa frazione a occidente del torrente Longano a sua volta dipendeva dalla giurisdizione di Castroreale e aveva gi\u00e0 seguito l'esempio della comunit\u00e0 vicina ribellandosi ai giurati castrensi facendo riconoscere in campo ecclesiale la propria indipendenza. Atti notarili risalenti al 1522 in Castroreale riportano la denominazione della contrada o casale di \"Barsalona\", nome da attribuire verosimilmente alla presenza nei libri battesimali di Pozzo di Gotto del nominativo di \"Graziosa Barsalona\", per contro \u00e8 avvalorata la tesi che il nome alla localit\u00e0 sia stato attribuito dai dominatori iberici avendo ravvisato la notevole similitudine dei due territori.\nSul finire del XVIII secolo viaggiatori, geografi, storiografi, commentatori spesso riportano i toponimi di \"Barsalona\" e \"Barcellonetta\". Francesco Maria Emanuele Gaetani, marchese di Villabianca, documenta \"Pizzo di Gotto\"\" nella sua descrizione \u00ab\"Della Sicilia Nobile\"\u00bb.\nL'autonomia del casale di Barcellona \u00e8 deliberata dal Parlamento Siciliano, riconosciuta dal Re il 15 maggio 1815 e ratificata in Vienna il 28 febbraio 1823 da Re Ferdinando I delle Due Sicilie. L'unione amministrativa decretata il 5 gennaio 1835 entra in vigore il 1\u00ba giugno 1836 per volere di Re Ferdinando II delle Due Sicilie, decide che il nuovo comune formato dalla fusione delle due antiche contrade porti il nome completo di Barcellona Pozzo di Gotto. Sono scartate dal Re tutte le opzioni di nomi avanzate derivate dalla parola \"Longano\", riscuotendo l'apprezzamento unanime, per contro, la benevolenza iniziale si trasformer\u00e0 in odio e rancore nei confronti del monarca in seguito alle azioni criminali intraprese in tutta la provincia, in particolar modo a Milazzo e Messina, che gli valsero l'appellativo di \"Re Bomba\". La citt\u00e0 appena costituita, i \"barcellonesi\" e i \"pozzogottesi\" ricoprirono un ruolo determinante con notevoli contributi per la cacciata definitiva dei Borboni dalla provincia e dalla Sicilia intera, sempre fattivi in tutte le vicende inserite nel processo d'unificazione del costituendo Regno d'Italia.\nAltra ipotesi sull'origine del nome \u00e8 il trasferimento in Sicilia della ricca famiglia barcellonese dei Crin\u00f2, commercianti di spugne, costretti alla fuga a causa dei contrasti con i turchi. Questi giunsero in Sicilia intorno al 1481 con delle imbarcazioni fornite dalla Regina di Spagna e si stabilirono proprio nella zona in cui sorge ora il comune di Barcellona Pozzo di Gotto.\nStoria antica.\nNell'area corrispondente al territorio comunale sono stati rinvenuti i seguenti insediamenti:\nStoria medievale.\nEpoca normanno - svevo - aragonese:\nStoria moderna.\nEpoca spagnola:\nEpoca savoiarda:\nEpoca austriaca:\nEpoca borbonica:\nEpoca unitaria:\nMonumenti e luoghi d'interesse.\nArchitetture religiose.\nChiese.\nQueste sono alcune delle chiese pi\u00f9 importanti di Barcellona Pozzo di Gotto:\nArchitetture civili.\nTorri d'avvistamento: Torre Sipio, Torre Mollica, Torrione Saraceno, Torrione Cantoni, Torre Sottile, Torre Gurafi.\nEdifici d'interesse storico.\nPalazzi e palazzetti nobiliari e signorili, case signorili, ville, edifici d'interesse storico - architettonico:\nTeatri.\nA Barcellona Pozzo di Gotto \u00e8 presente il Nuovo Teatro Placido Mandanici, riaperto al pubblico il 6 dicembre 2014. In occasione dell'inaugurazione si \u00e8 tenuto un concerto di sinfonie e cori da opere liriche italiane (ConcertOpera), con l'Orchestra del Teatro Vittorio Emanuele di Messina e il Coro lirico \u201cFrancesco Cilea\u201d di Reggio Calabria, diretti dal Maestro Gian Rosario Presutti.\nIl precedente \"Teatro Comunale\", inaugurato il 4 ottobre 1845, e successivamente intitolato a Mandanici, fu demolito in seguito ai danni causati da un incendio divampato nella notte tra il 31 maggio e il 1\u00ba giugno 1967.\nRicostruito all'interno della Villa \"Primo Levi\", dopo una prima riapertura, avvenuta il 31 marzo 2012, \u00e8 rimasto inattivo perch\u00e9 inagibile fino alla fine del 2014.\nLuoghi di spettacolo.\nNella parte alta del Viale Giacomo Leopardi sorge l'Arena Montecroci, struttura all'aperto adibita - ancor prima della riapertura del teatro Mandanici (\u00e8 stata realizzata nel 1988) - a manifestazioni teatrali, musicali, di danza e ad accogliere alcuni eventi dell'estate barcellonese. Nel 2015 \u00e8 stata intitolata al regista Michele Stilo; al poeta e pedagogo Michelangelo Mazzeo \u00e8 stata, invece, intitolata la strada che conduce alla stessa Arena. Nel 2016 sono stati completati i lavori di ristrutturazione, con la riqualificazione dei 1300 posti a sedere.\nParchi e giardini.\nRealizzato nell'area della vecchia stazione ferroviaria, ospita una sala conferenza, numerosi giochi per bambini e il monumento al Seme d'Arancia. La cerimonia di intitolazione ha avuto luogo il 13 luglio 2014, durante il Raduno Regionale dei Bersaglieri.\nArea verde attrezzata, con parco giochi. All'ingresso \u00e8 posta una lapide con riportato un brano tratto da \"Se questo \u00e8 un uomo\" di Primo Levi. Al centro dell'area \u00e8 posto un monumento in memoria del professore Sebastiano Genovese. La villa, realizzata nell'area che ospitava il vecchio campo da calcio comunale, \u00e8 prospiciente al nuovo Teatro Mandanici. \nI giardini e gli edifici dell'Ex Monte di Piet\u00e0 (Monte di Prestanza Giovanni Spagnolo), posti in Piazza San Sebastiano, ospitano un auditorium, l'ufficio Informagiovani, la Biblioteca per ragazzi e sono anche sede della Pro Loco \"Alessandro Manganaro\" e dell'Universit\u00e0 della Terza Et\u00e0. Nel piazzale antistante la galleria sono posti i busti di due illustri concittadini, Nino Leotti e Antonino Pino Balotta, mentre su uno dei pilastri \u00e8 posta una lapide in memoria di Alessandro Manganaro e di Dario Fugazzotto.\nSociet\u00e0.\nEtnie e minoranze straniere.\nSecondo le statistiche ISTAT al 31 dicembre 2017, la popolazione straniera residente nel comune era di 2714 persone. Le nazionalit\u00e0 maggiormente rappresentate erano:\nTradizioni e folclore.\nDa ricordare la festa di San Rocco (il 17 agosto). Da tantissimi anni il santo viene trasportato su una nave per tutta la costa barcellonese, che si estende da Spinesante (al confine con Terme Vigliatore) a Calder\u00e0 (al confine con Milazzo) e la processione delle Varette che si svolge il Venerd\u00ec Santo, quando per le vie della citt\u00e0 contemporaneamente sfilano due processioni composte da ventisei Vare raffiguranti i misteri della Passione, inserite nei Riti Pasquali della Sumana Santa o \"Santa Sumana\". La Processione delle Vare, forse un lascito spagnolo, si ripete ininterrottamente dal 1621 per Pozzo di Gotto, e dal 1871 per Barcellona. Dietro ogni Vara i Gruppi Visillanti intonano la Vexilla Regis, una polifonia di voci dagli accenti drammatici, con sfumature arabe. Accompagnano l'Urna del Cristo Morto i Giudei. Quelli barcellonesi indossano il costume con mantello scarlatto tipico dell'epoca messianica. I Giudei pozzogottesi si caratterizzano per un pesante e folkloristico elmo in piume di pavone, simile a un copricapo azteco. La Settimana Santa Barcelgottese in realt\u00e0 inizia il gioved\u00ec santo, con la Messa in Coena Domini, la lavanda dei piedi, e gli apostoli per le vie della citt\u00e0 che, cercando il Signore, visitano i Sepolcri, altari con velette e erbe, allestiti nelle Chiese. Secondo tradizione i Sepolcri vanno visitati in numero dispari.\nAlcune delle cosiddette varette processionate il Venerd\u00ec Santo furono realizzate dall'artista barcellonese Matteo Trovato (1870-1949), plasmatore di statue con la cartapesta, autore anche di diverse statue sacre custodite nelle chiese di alcune citt\u00e0 della provincia di Messina.\nIstituzioni, enti e associazioni.\nBarcellona Pozzo di Gotto ospitava l'Ospedale Psichiatrico Giudiziario (OPG) \"Vittorio Mad\u00eca\", ex manicomio criminale.\nPer capienza e numero di detenuti presenti (340 al 30 giugno 2010; 140 circa nel 2015, prima della chiusura) era il pi\u00f9 grande dei 7 OPG esistenti in Italia, per i quali \u00e8 stata disposta la chiusura il 1\u00ba aprile 2015 (tuttavia, l'ultimo internato ha lasciato la struttura solo nel maggio 2017) e il trasferimento dei pazienti nelle REMS (Residenze per l'Esecuzione delle Misure di Sicurezza).\nInaugurata nel 1925, l'elegante costruzione in tardo stile Liberty - intitolata a Vittorio Mad\u00eca, che fu il primo direttore - fu a suo tempo un modello, sia sotto il profilo strutturale che scientifico, disponendo di un ingegnoso sistema alle finestre che, mimetizzando le sbarre, garantiva una completa visione dell'esterno.\nCultura.\nIstruzione.\nScuole.\nNel comune di Barcellona hanno sede le seguente scuole secondarie di secondo grado:\nDal 1\u00ba settembre 2013 il Liceo Classico Valli \u00e8 stato aggregato al Medi formando un unico istituto - denominato Istituto di Istruzione Superiore (IIS) Liceo Medi - con le seguenti sezioni associate: Liceo Scientifico e Linguistico \"Enrico Medi\", Liceo Classico \"Luigi Valli\" e Liceo delle Scienze Umane (ex Istituto Magistrale) 24 Maggio 1915 Castroreale.\nPalazzo della Cultura.\nNel quartiere S. Andrea si trova il Palazzo della Cultura (PalaCultura) dedicato al poeta barcellonese Bartolo Cattafi. Realizzato dalla Provincia di Messina e aperto al pubblico nel 2001, costituisce una moderna struttura polifunzionale sede di importanti manifestazioni e attivit\u00e0 culturali (congressi, mostre, corsi di aggiornamento professionale, ecc.).\nI locali del PalaCultura dal 19 dicembre 2016, data in cui tale nuova sede del Liceo \u00e8 stata inaugurata, ospitano il Liceo Scientifico \"Enrico Medi\".\nMusei.\nNel territorio comunale sono presenti quattro musei:\nGli ultimi due sono gi\u00e0 menzionati anche nella sezione Parchi.\nGeografia antropica.\nFrazioni.\nDel comune di Barcellona Pozzo di Gotto fanno parte anche le frazioni di Acquacalda, Acquaficara, Bruschetto, Calder\u00e0, Camicia, Cannistr\u00e0, Case Bucca, Case Longo, Case Miano, Case Migliardo, Centineo, Contrada Petraro, Croce Maloto, Femmina Morta, Gala, Gurafi, Gurafi Alto, Larderia, Madonna dell'Acqua Calda, Maloto, Migliardo, Moasi, Mortellito, Nasari, Oreto, Portosalvo, Pozzo di Gotto, Pozzo Perla, San Paolo, San Paolo - Cannistr\u00e0, Sant'Andrea, Sant'Antonino, Sant'Antonino Convento, Sant'Antonio, Santa Nicola, Santa Venera, Santa Venera Grotta. \nInfrastrutture e trasporti.\nIl comune \u00e8 interessato dalla Strada statale 113 e servito dalla stazione ferroviaria di Barcellona-Castroreale posta sulla linea Palermo-Messina.\nI trasporti interurbani di Barcellona Pozzo di Gotto vengono svolti con autoservizi di linea gestiti dall'Azienda Siciliana Trasporti. Tra il 1890 e il 1932 la localit\u00e0 ospitava il capolinea occidentale della tranvia Messina-Barcellona della SATS.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nBarcellona Pozzo di Gotto \u00e8 gemellata, dal 2 ottobre 2008, con la citt\u00e0 argentina di Punta Alta, dove risiede una folta colonia di figli di emigranti barcellonesi.\nAltre informazioni amministrative.\nIl comune di Barcellona Pozzo di Gotto fa parte delle seguenti organizzazioni sovracomunali: regione agraria n.9 (Colline litoranee di Milazzo).\nSport.\nHanno sede nel comune le societ\u00e0 di calcio: Associazione Sportiva Dilettantistica Igea 1946 (Eccellenza), Or.Sa. P.G. (Prima Categoria) e Nuova Azzurra (Promozione). Sono inoltre presenti diverse formazioni di calcio a 5.\n\u00c8 praticata la pallamano, con la societ\u00e0 POL Genius e la pallavolo, con le societ\u00e0 W.G. Morgan e Polisportiva Barcellona '95. La societ\u00e0 Basket Barcellona ha invece cessato l'attivit\u00e0 nel 2018 e la sua tradizione sportiva \u00e8 stata portata avanti dall'Orsa Basket Barcellona.\nNel Tiro con l'Arco la Polisportiva Genius ha conquistato 6 titoli italiani. La PGS Don Bosco 2000 disputa il campionato 2019-2020 di hockey su prato della serie B maschile.\nImpianti sportivi.\nNel comune sono presenti: uno stadio di calcio da 7000 posti a sedere, intitolato a \"Carlo Stagno D'Alcontres\"; un palasport, dedicato a Nino Alberti; la piscina comunale; il vecchio palazzetto dello sport; un impianto di tiro a volo."}
{"id": "23270", "revid": "124137754", "url": "https://it.wikipedia.org/wiki?curid=23270", "title": "Gustav Meyrink", "text": "Ha legato il suo nome all'opera esoterica \"Il Golem\", che riprende una vecchia leggenda ebraica di Praga.\nBiografia.\nFiglio illegittimo di un ministro del W\u00fcrttemberg, il barone Karl von Varnb\u00fcler, e dell'attrice Maria Meyer. Contrariamente alle voci dell'epoca, Meyrink non era di origine ebraica. Si tratt\u00f2 di una voce generata dall'omonimia tra il nome di sua madre e quello di una donna ebrea. Meyrink crebbe con la nonna materna ad Amburgo, frequentando poi il \"gymnasium\" a Monaco e la scuola commerciale a Praga, citt\u00e0 nella quale inizi\u00f2 a lavorare come impiegato in un'azienda di esportazione.\nIn \"Il mio risveglio alla veggenza\", breve brano autobiografico composto all'inizio degli anni venti, Meyrink racconta di aver avuto, fino al 1891, tre interessi nella vita: le donne, gli scacchi e il canottaggio. Colto da tedio esistenziale e da continue delusioni in campo amoroso, decise di porre fine alla sua esistenza, fino a quando, gi\u00e0 con in pugno la sua arma, sotto la porta del suo studio venne fatto scivolare un opuscolo dal commesso di una libreria.\nFu poi titolare del \"Primo ufficio del cambio cristiano\", piccola banca che apr\u00ec in Piazza San Venceslao nel 1889 e che poi chiuse nel 1902.\nFallita e chiusa la piccola banca, Meyrink decise di cambiare completamente la sua attivit\u00e0 e con essa la sua vita intraprendendo la carriera di scrittore. Dapprima inizi\u00f2 a leggere un gran numero di libri sull'occultismo, preso da una \"ansia ardente di sapere\". Desideroso di approfondire quanto appreso, inizi\u00f2 a frequentare gli ambienti spiritici, ma rimase ben presto deluso dai personaggi con cui veniva a contatto. Tali frequentazioni, per\u00f2, fecero emergere una capacit\u00e0 visionaria nascosta nella sua personalit\u00e0 e che lo spinse in maniera decisiva verso la carriera di scrittore.\nInizia cos\u00ec a usare lo pseudonimo con cui a tutt'oggi rimane noto (Meyrink): le sue prime storie sono una serie di racconti apparsi sulla rivista \"Simplicissimus\" di Monaco, raccolte successivamente in quattro volumi: \"Wachsifgurenkabinett\", \"Orchidee\", \"Der heisse Soldat\", \"Jorn Uhl und Hilligenlei\", poi riuniti, insieme ad altri lavori all'epoca inediti, nei tre tomi di \"Des deutschen Spiessers Wunderhorn\", edita sempre a Monaco nel 1913.\nSuccesso.\nIl vero successo, per\u00f2, giunse con la pubblicazione de \"Il Golem\" (\"Der Golem\", 1915). Seguirono \"Das gr\u00fcne Gesicht\" (1917 - \"Il volto verde\"), \"Walpurgisnacht\" (1917 - \"La notte di Valpurga\"), \"Der weisse Dominikaner\" (1921 - \"Il domenicano bianco\") e \"Der Engel vom westlicher Fenster\" (1927 - \"L'angelo della finestra d' Occidente\").\nIn Italia si deve al filosofo Julius Evola la traduzione e diffusione di molte sue opere.\nPersonalit\u00e0 e stile.\nTutti i suoi romanzi sono intrisi di quella magia e di quel mistero che riesce a evocare la citt\u00e0 di Praga, oltre che dalle tematiche occultiste e spiritiste oggetto dello studio di Meyrink per molti anni della sua vita.\nVita caratterizzata, per larghi tratti, dalla passione, oltre che per i libri e la conoscenza, raccolta in maniera abbastanza caotica e poco sistematica, soprattutto per le donne, gli scacchi e il canottaggio. Non solo: i suoi studi e le sue opere miravano ad una conoscenza profonda di se stessi, perch\u00e9 solo tale conoscenza porta all'immortalit\u00e0.\nDopo essersi convertito al buddhismo, Meyrink si spegne a Starnberg, nei pressi di Monaco, il 4 dicembre 1932.\nFilmografia.\nFilm ispirati dalle sue opere \"(elenco non esaustivo)\":"}
{"id": "23271", "revid": "124223022", "url": "https://it.wikipedia.org/wiki?curid=23271", "title": "Usura", "text": "Lusura (parola neolatina usata anche per definire l'applicazione illegale degli interessi finanziari) \u00e8 la pratica che consiste nel fornire prestiti a tassi di interesse considerati illegali, socialmente riprovevoli e tali da rendere il loro rimborso molto difficile o impossibile, spingendo perci\u00f2 il debitore ad accettare condizioni poste dal creditore a proprio vantaggio, come la vendita a un prezzo particolarmente vantaggioso per il compratore di un bene di propriet\u00e0 del debitore, oppure spingendo il creditore a compiere atti illeciti ai danni del debitore per indurlo a pagare.\nCaratteristiche.\nDi solito le vittime dell'usura sono persone e aziende in difficolt\u00e0 economiche, alle quali \u00e8 precluso il credito bancario, in ragione della consapevolezza da parte della banca della presumibile insolvenza di chi chiede prestiti. Tali persone e aziende trovano credito presso canali non ufficiali. Chi concede il prestito a tassi d'usura conta di rivalersi, in caso di mancato pagamento, sul patrimonio del debitore, che accetta il prestito anche a tali condizioni, sperando di poterlo comunque restituire.\nFrequentemente gli usurai (detti comunemente \"strozzini\") svolgono altre attivit\u00e0 illegali, dalle quali provengono i capitali che essi prestano e compiono altri atti illeciti, come il riciclaggio di denaro guadagnato illecitamente o atti di violenza per piegare la volont\u00e0 delle loro vittime. \nAltre volte l'usuraio svolge un'attivit\u00e0 lecita che, oltre a fargli guadagnare grosse somme, lo mette in contatto con persone in difficolt\u00e0. Talora, l'usuraio gi\u00e0 dispone di un notevole patrimonio personale ed \u00e8 in grado di fornire garanzie ai creditori per prestiti di un certo ammontare. A volte si limita a firmare una fideiussione, che permette alla vittima di ottenere un prestito. L'istituto di credito rifiuta di concedere un prestito a chi non fornisce sufficienti garanzie e/o capacit\u00e0 di rimborso futuro, e la fideiussione pu\u00f2 aprire le porte al credito. In questo modo, l'usuraio potrebbe riscuotere interessi, senza anticipare alcuna somma. Diversamente, l'usuraio potrebbe prendere a prestito il denaro da un istituto di credito, garantendo col suo patrimonio, e girando le somme alle vittime a tassi usurai. Tuttavia, prestiti frequenti di ingenti somme potrebbero essere segnalati, e l'usuraio chiamato a documentare l'impiego delle aperture di credito. L'usuraio non \u00e8 considerato un lavoro a norma di legge, pertanto non \u00e8 definito come professione.\nIl giro di affari annuo dell'usura in Italia \u00e8 stimato in 30 miliardi di euro ed interesserebbe 150.000 esercizi commerciali. \u00c8 altres\u00ec stimato che al 36% tale giro di affari sia controllato dal crimine organizzato.\nUna delle pi\u00f9 tragiche vicende legate all'usura in Italia fu quella di Alberto Macciocca, imprenditore edile laziale che, per fronteggiare la crisi della sua attivit\u00e0, aveva preso in prestito dagli usurai una somma di 14 milioni di lire nel 1969, impegnandosi a rimborsarla con versamenti mensili di seicentomila lire. Otto anni dopo, aveva gi\u00e0 pagato ben 43 milioni di interessi su tale prestito e la sua situazione finanziaria si era fatta insostenibile. Il 9 luglio 1977, Macciocca uccise per la disperazione e la paura degli usurai la moglie ed i quattro figli minorenni nel sonno, per poi rivolgere l'arma contro di s\u00e9. In ospedale riuscirono a salvargli la vita, ma rimase sfigurato e sub\u00ec la perdita della vista, riportando anche leggeri danni cerebrali.\nTriste primato per ora documentato per somma pagata da una persona per usura, vicenda inserita in un importante fatto di cronaca locale, spetta invece al commerciante di Caserta Cavalier Giuseppe Nuzzo che, a fronte di una decina di milioni richiesti per una temporanea mancanza di liquidit\u00e0, tra il 1984 e il 1990 pag\u00f2 agli usurai pi\u00f9 di 3 miliardi e mezzo di lire con il conseguente fallimento della sua attivit\u00e0, la messa a ipoteca e vendita della casa. Pagamento questo che non bast\u00f2 ancora agli usurai, i quali tentarono di rifarsi anche sui beni della famiglia del commerciante tramite minacce e intimidazioni. La vicenda si concluse solo quando, a seguito di una faida per il controllo del territorio da parte del clan Magliulo, attivo in quel periodo in Campania, al quale il commerciante ignaro aveva chiesto il prestito, venne attirata l'attenzione degli inquirenti che procedettero con le indagini e i processi anche grazie alle denunce del commerciante stesso.\nLegislazioni antiusura.\nLa maggioranza dei Paesi prevede un tasso limite oltre il quale il prestito si definisce usuraio. A volte il tasso limite \u00e8 un valore assoluto, altre volte aggiornato periodicamente dai Governi e \"agganciato\" ai tassi di interessi correnti e all'andamento dell'inflazione.\nDove non \u00e8 previsto un valore-limite, spesso \u00e8 richiamato un principio di proporzionalit\u00e0 ai tassi correnti e alle condizioni del caso, che lascia ai giudici ampia discrezionalit\u00e0 di interpretazione.\nAlcune legislazioni, sia con un tasso-limite che con un orientamento pi\u00f9 liberista, prevedono la nullit\u00e0 \"ab initio\" dei contratti stipulati con tassi di interesse ritenuti usurai. In questo caso, la vittima dell'usura non \u00e8 tenuta a restituire il capitale prestato.\nEuropa.\nLa Direttiva introduce in materia il principio, diffuso in finanza e in altri settori, dell\"'home country control\". Sarebbero autorizzate a prestare denaro in tutto il continente, societ\u00e0 di finanziamento con sede legale nel Regno Unito, dove le leggi antiusura sono molto meno restrittive che in Francia o\nGermania.\nDiverrebbero non conformi alla normativa comunitaria i controlli nazionali sui tassi antiusura, praticati da Paesi quali Italia, Francia, Germania e Paesi Bassi.\nUna materia non disciplinata dalla giurisprudenza comunitaria \u00e8 la validit\u00e0/nullit\u00e0 dei contratti in base a determinate clausole. In questo senso, le leggi che prevedono la nullit\u00e0 \"ab initio\" dei prestiti con tassi superiori a una determinata soglia, manterrebbero la loro efficacia nel territorio nazionale.\nIn Europa, la soglia di tolleranza \u00e8 del 30%, in Italia del 50%, ed \u00e8 riferito ad un altro parametro, il TAEG. Il TAEG \u00e8 un indicatore \"ex post\", aggiornato e variabile periodicamente, il Tasso Effettivo Globale, usato nel resto d'Europa \u00e8 un indicatore \"ex ante\".\nAttualmente, in Italia, la soglia di tolleranza viene determinata incrementando il tasso pubblicato in gazzetta ufficiale del suo 25%, al quale vengono aggiunti ulteriori + 4 punti. Il risultato non deve eccedere il di 8 punti percentuali il tasso originario.\nItalia.\nCodice Rocco e normative precedenti.\nNell'Italia post unitaria non erano previsti limiti legali per i tassi d'interesse. Secondo le teorie economiche liberali di Bentham e Ricardo infatti, un limite legale al tasso d'interessi concordabile dai contraenti non solo sarebbe inefficace e facilmente aggirabile da soggetti privi di scrupoli, ma escluderebbe dal circuito legale del finanziamento i soggetti dotati di minore solidit\u00e0 patrimoniale, finendo quindi col danneggiare proprio coloro che si mira a tutelare. Sulla base di queste teorie, il legislatore italiano stabil\u00ec nel codice civile del 1865 il principio che \"l'interesse convenzionale \u00e8 stabilito a volont\u00e0 dei contraenti\", per poi depenalizzare l'usura attraverso il codice Zanardelli.\nTuttavia la libert\u00e0 privata nella determinazione degli interessi port\u00f2 a uno spropositato aumento dei tassi in un contesto socio-economico di elevata criticit\u00e0, di cui furono vittime soprattutto contadini e piccoli imprenditori. Di conseguenza si avvert\u00ec l'esigenza di emanare una legislazione pi\u00f9 restrittiva gi\u00e0 nel periodo a cavallo tra la fine dell'Ottocento e l'inizio del Novecento.\nNonostante vari tentativi di riforma, solo con l'emanazione del codice penale del 1930 (Codice Rocco) venne reintrodotto nell'ordinamento il reato di usura attraverso l'art. 644, secondo cui:\n\"\"Chiunque [\u2026] approfittando dello stato di bisogno di una persona, si fa da questa dare o promettere, sotto qualsiasi forma, per s\u00e9 o per altri, in corrispettivo di una prestazione di denaro o di altra cosa mobile interessi o altri vantaggi usurai, \u00e8 punito [\u2026]\".\"\nIl delitto di usura richiedeva quindi, oltre agli elementi oggettivi del carattere usuraio degli interessi e dello stato di bisogno del debitore, anche l'elemento soggettivo dell'approfittamento di tale stato di bisogno da parte del creditore. Si riteneva infatti che la sanzione penale non fosse giustificata da una qualsiasi lesione patrimoniale, ma solo qualora tale lesione derivasse da un contesto e da modalit\u00e0 che condizionassero la capacit\u00e0 di autodeterminazione del contraente debole.\nLegge n. 108/1996.\nLa legge n. 108 del 7 marzo 1996 (pubblicata sulla G.U. nr. 58 del 09/03/1996) inasprisce le pene, e disciplina diritti e tutele delle vittime dell'usura.\nLa legge italiana prevede sia un limite relativo che una valutazione caso per caso da parte del giudice, e la nullit\u00e0 delle clausole che prevedono interessi da usura.\nStabilisce un limite relativo per il tasso di usura, riferito al Tasso Effettivo Globale Medio (art.2), rilevato ogni tre mesi dall'Ufficio Italiano Cambi. L'UIC \u00e8 costituito presso la Banca d'Italia, di propriet\u00e0 degli istituti di credito.\nLa 108 del 1996 indica come usurari gli interessi sproporzionati rispetto alla prestazione, se chi li ha promessi si trova in difficolt\u00e0 economiche o finanziarie (art. 1).\nLa legge stabilisce la nullit\u00e0 delle clausole nelle quali sono convenuti interessi usurai (art. 4), e quindi la nullit\u00e0 dell'intero contratto. La nullit\u00e0 \u00e8 estesa con provvedimento non impugnabile del presidente del Tribunale anche a tutte le ipoteche poste su beni a garanzia di titolo di credito, e ai protesti elevati dall'usuraio per presentazione a pagamento del titolo esecutivo di credito (art.18).\nLa vittima di usura non \u00e8 tenuta a risarcire n\u00e9 gli interessi per un ammontare al di sotto della soglia di usura, n\u00e9 l'eventuale differenza fra capitale prestato dall'usuraio e le somme gi\u00e0 trasferitegli.\nLa normativa (art.1) introduce il confisca dei beni dell'usuraio per risarcire le vittime delle somme gi\u00e0 corrisposte (sia come interessi che come rimborso del capitale prestato). La confisca si applica anche ai beni dei quali \"il reo ha disponibilit\u00e0 per interposta persona\", intestati a terzi che svolgono il ruolo di \"prestanome\".\nViene equiparato alle pene del reato di usura anche chi fa dare o promettere a s\u00e9 o terzi compensi usurai, per la mediazione. Tale fattispecie riguarda anche chiunque non presti denaro direttamente alle vittime, ma conferisca denaro agli usurai, con l'intento di partecipare agli interessi derivanti dalla loro attivit\u00e0.\nViene istituito un fondo di solidariet\u00e0 per le vittime che prevede l'erogazione di mutui a 5 anni e tasso zero proporzionale alle somme corrisposte all'usuraio, e alle perdite o mancati guadagni derivanti dal delitto di usura (art. 14).\nLe vittime che non denunciano il reato e corrispondono il prestito e gli interessi usurai, perdono tutti questi diritti: \"La prescrizione del reato di usura decorre dal giorno dell'ultima riscossione sia degli interessi che del capitale\" (art.11): confisca dei beni, accesso al fondo di solidariet\u00e0, cancellazione di protesti e ipoteche secondo la legge si applicano solamente in caso di condanna.\nLa denuncia non \u00e8 obbligatoria e non comporta conseguenze penali. Confindustria ha adottato un'autoregolamentazione che prevede l'espulsione degli iscritti che paghino il \"pizzo\" o non denuncino pratiche usuraie.\nIl codice penale disciplina in modo differente i reati di anatocismo e di usura. La capitalizzazione composta degli interessi pu\u00f2 comunque portare a un interesse complessivo superiore alle soglie dell'usura.\nEpoca contemporanea.\nLa principale novit\u00e0 introdotta dalla legge 23 febbraio 1999, n. 44, \u00e8 la possibilit\u00e0 di sospendere le azioni esecutive, quali pignoramento o sfratto.\nSentito il parere favorevole del presidente del tribunale, il prefetto ordina la sospensione delle azioni esecutive nei confronti delle vittime di usura e di estorsione.\nOggi il Testo Unico Bancario sancisce che il tasso di interesse massimo oltre al quale un prestito viene definito usurario \u00e8 stabilito dall'UIC (Ufficio italiano cambi). In questo modo, la Banca Centrale stabilisce i valori minimo e massimo entro i quali variano i tassi di interesse (il tasso di sconto \u00e8 l'interesse minimo al quale le banche prestano denaro, e l'UIC \u00e8 costituito presso la Banca Centrale).\nRegno Unito.\nNel 1660, il Regno Unito ebbe una delle prime leggi antiusura. \"An Act for restraining the taking of Excessive Usury\", in breve \"The usury Act\" aveva lo scopo di ridurre i tassi di interesse dall'8 al 6%, valore oltre il quale un prestito era considerato usuraio. La legge fu estesa nel 1651 a tutto il Commonwealth, e assunse forza di legge dopo la restaurazione di re Carlo II, al termine della guerra civile.\nUn secondo \"Usury Act\" fu emanato nel 1713.\nIn tempi pi\u00f9 recenti, il Regno Unito ha adottato in materia una delle leggi pi\u00f9 liberali in Europa, parzialmente rivista con il \"Consumer Credit Bill Act\".\nAustria.\nLa materia \u00e8 disciplinata dal \"Konsumentenschutzgesetz \u2013 KSchG\", che la legge intitola anche \"Federal Act of 8 March 1979 Governing Provisions to Protect Consumers\".\nLa legge modifica il codice civile, commerciale e una normativa Usury Act del 1949.\nFrancia.\nI tassi di usura sono pari al 133% del tasso di interesse corrente di mercato nel trimestre precedente la stipula per analoghe operazioni finanziarie e tipologie di rischio.\nLa Banque de France ha distinto dodici categorie di prestiti con relativi tassi di interesse. Ogni tre mesi pubblica una rilevazione dei tassi di interesse di mercato per ogni tipologia di prestito.\nLa nuova disciplina sostituisce la precedente definizione di tasso usura, comune a tutte le tipologie di prestito, come \"due volte il tasso di sconto obbligatorio (TMO) del mese precedente\" la data di stipula del contratto.\nSpagna.\nLa Spagna non ha un tasso limite per l'usura. Esso \u00e8 stabilito dall'autorit\u00e0 giudiziaria, caso per caso.\nLa legge antiusura (\"Ley de la Represi\u00f3n de la Usura\") del 23 giugno 1908 dichiara nulli \"i contratti relativi a prestiti con tassi di interesse non proporzionati alle circostanze del caso\".\nLa definizione \u00e8 stata confermata da due sentenze della Corte Suprema.\nStati Uniti.\nLa legge Garn-St. Germain negli USA, abolita nel 1982, fissava la soglia dell'usura al 10%.\nOgni Stato determina un tasso di interesse al di sopra del quale il prestito di denaro \u00e8 considerato usura.\nSe \u00e8 praticato un tasso di interesse superiore al doppio di quello massimo consentito dalla giurisdizione, l'usura diviene un reato federale.\nAlcuni Paesi, come lo Stato di New York, interpretano come nulli, \"ab initio\", i contratti con interessi che superano la soglia dell'usura. In questo caso, la vittima dell'usura non solo non restituisce gli interessi, ma nemmeno il capitale prestato.\nLe leggi federali hanno in alcuni casi esentato le banche ordinarie dai limiti antiusura. Negli anni ottanta, con un'inflazione crescente, le banche potevano prestare denaro a tassi superiori a quello d'usura. La legge federale prevaleva su quelle dei singoli Stati, annullandole.\nSudafrica.\nLa prima norma in materia fu l\"'Usury Act\" del 1926, in vigore fino al 1968, dove sub\u00ec profonde modifiche.\nL\"'Usury Act\" del 1968 (legge n. 73/1968) \u00e8 stato pi\u00f9 volte emendato.\nLa materia dei prestiti e dei tassi di interesse sono disciplinati dal \"National Credit Act\" del 1\u00ba giugno 2006.\nThailandia.\nSecondo una decisione della Corte Costituzionale, \u00e8 illegittimo il prestito a interessi secondo quanto previsto dalla Costituzione del 1997 e dal \"Commercial Banking Act\" del 1962 e poi del 1979.\nLa Thailandia si \u00e8 dotata solo di recente di una Costituzione rigida, non modificabile da politici e amministratori, e di una Corte Costituzionale indipendente..\nUsura e religioni.\nCultura indiana.\nI primi riferimenti alla pratica dell'usura si possono ritrovare nei testi veda dell'India antica (2000-1000\u00a0400 a.C.), nei quali ripetutamente si definisce l'usuraio chiunque presta denaro a interesse.\nTanto nei testi induisti sul prato (720-centro a.C.), cos\u00ec come nei testi buddhisti e gli attacchi (601-408 a.C.) compaiono abbondanti riferimenti al prestito di interessi, evidenziando un disprezzo per questa pratica. Un legislatore conosciuto di quell'epoca impose il divieto alle caste superiori (bramini e kshatriyas) di prestare denaro dietro interesse.\nCon il trascorrere del tempo, il concetto di usura si \u00e8 modificato, non intendendosi pi\u00f9 comune usura qualsiasi prestito dietro pagamento di interessi, ma solamente il prestito a interessi superiori a quelli accettati dalla societ\u00e0.\nL'usura venne vietata gi\u00e0 nelle leggi di Manu.\nGrecia e Roma antica.\nOltre ad Aristotele, numerosi pensatori dell'antichit\u00e0 condannarono la pratica dell'usura: Platone, Catone (a chi gli chiedesse che ne pensasse dell'usura, il Censore rispose \"e tu che ne pensi dell'omicidio?\", equiparando i due delitti), Cicerone, Seneca e Plutarco.\nLe leggi di riforma della repubblica romana (\" Lex Genucia \", 340 a.C.) vietarono l'usura e il prestito con interessi, che comunque non era infrequente nell'ultimo periodo della Repubblica.\nAl tempo di Giulio Cesare, per via della forte crescita del numero di poveri, i tassi di interesse per un prestito salirono intorno a una media del 12%, valore che scese significativamente fra il 4 e l'8% al tempo dell'imperatore Giustiniano.\nEbraismo.\nLa Torah vieta di prestare a interesse o trarre utile da propri famigliari (Levitico, 25: 35-36), e da persone delle dodici trib\u00f9 di Israele.\nMos\u00e8 comand\u00f2 gli ebrei al prestito reciproco - senza interessi- in caso di bisogno, e alla totale remissione dei debiti ogni sette anni, in ricorrenza del cosiddetto anno sabbatico (Deuteronomio 15, 1, 11): ogni sette anni il debito fra ebrei veniva annullato, anche se non era stato pagato.\nEra invece consentito il prestito ad interesse verso lo straniero (Deuteronomio, 23: 20).\nCos\u00ec anche Berachot nel commento del Talmud babilonese, nota n\u00ba 296 del quinto capitolo: \u00ab\u00c8 possibile ai Goym (Gentili) prestare con interesse\u00bb.\nIslam.\nL'usura \u00e8 un peccato anche nella religione islamica. Il Corano menziona la \"rib\u0101\" (usura) come il quinto peccato in ordine di gravit\u00e0, e indica come usura qualsiasi prestito a interesse.\nTuttavia, sono stati elaborati dei sistemi per riconoscere un'interessenza al prestatore senza violare la Shari'a. Fondamentalmente il banchiere musulmano fino all'estinzione del debito assume una posizione analoga a quella di un consocio nei finanziamenti alle imprese, e a quella di un compropretario nei mutui immobiliari. In Occidente l'espediente di origine islamica che ha avuto pi\u00f9 fortuna \u00e8 stata la mohatra.\nCristianesimo.\nNel cristianesimo del Basso Medioevo, l'usura era qualsiasi pagamento dovuto per un prestito di denaro, considerato proibito in base a un passo del Vangelo di Luca (Lc 6,34). Era una categoria morale negativa anche per Aristotele che nell'Etica Nicomachea spiegava come solo dal lavoro umano o dal suo intelletto potesse nascere la ricchezza, mentre quella prodotta dal denaro era dannosa. Secondo Aristotele: \"nummus nummum parere non potest\" (il denaro non pu\u00f2 generare denaro).\nIl \"Decretum Gratiani\", il Concilio di Lione II del 1274 e il Concilio di Vienne del 1311 avevano infine espressamente condannato la riscossione di interessi a fronte della concessione di un mutuo, intendendola come una vendita di denaro con pagamento differito, i cui interessi non erano giustificabili dalla variante del tempo, essendo il tempo un \"bene comune\".\nNon aveva quindi a che fare con l'entit\u00e0 del tasso di interesse richiesto: qualsiasi compenso fosse richiesto in cambio di un prestito di denaro era considerato peccato. Per questo motivo, gli ebrei, ai quali erano vietate molte professioni, furono condotti a sviluppare precocemente attivit\u00e0 finanziarie.\nAnche in ambito cristiano furono, tuttavia, elaborati espedienti per evitare di incorrere nel divieto canonistico. Generalmente si abbinavano due operazioni per il resto uguali, in cui per\u00f2 i soggetti si scambiavano i ruoli, e il prezzo della seconda era pari a quello della prima pi\u00f9 l'equivalente dell'interesse. In questo senso, oltre alla \"mohatra\", erano frequenti le operazioni su cambi.\nA partire dal Duecento inizi\u00f2, tuttavia, un'evoluzione della riflessione teologica in materia di usura, che port\u00f2 a graduali aperture.\nGli storici negli ultimi decenni hanno messo in rilievo come negli ultimi secoli del Medioevo un filone di teologi francescani avesse approfondito l'analisi etica sul prestito e l'interesse. L'iniziatore di tale riflessione era stato il francescano provenzale Pietro di Giovanni Olivi, che insegnava a Firenze.\nAnche al di fuori dell'ordine francescano nella seconda met\u00e0 del Duecento si svilupp\u00f2 l'idea che ci fosse differenza fra il capitale messo a frutto che produceva qualcosa di utile alla societ\u00e0 e il mero prestito per far fronte alle esigenze quotidiane. E che nel primo caso l'interesse fosse ammissibile, perch\u00e9 chi riceveva la somma in prestito la faceva aumentare di valore. Di questo atteggiamento fu espressione, per esempio, anche il cardinale Enrico da Susa. Cos\u00ec divenne pacifico che la Chiesa, gli Stati ed i mercanti dovessero pagare degli interessi sui finanziamenti ricevuti.\nIl mutato atteggiamento della Chiesa, frutto delle riflessioni di questi teologi, permise in quegli stessi decenni lo sviluppo dei banchieri italiani e nel Trecento quello dei monti del debito pubblico delle citt\u00e0 italiane.\nNella seconda met\u00e0 del Quattrocento fu opera dei frati anche la soluzione al problema dei prestiti ai ceti pi\u00f9 umili. Infatti, il minorita Bernardino da Feltre e il domenicano Antonino da Firenze furono i promotori della costituzione dei monti di piet\u00e0. Essi ammettevano l'emissione del credito dietro un pegno e dietro il pagamento di un modico interesse che serviva a coprire i costi di gestione del Monte di Piet\u00e0. \nLa Riforma, soprattutto quella calvinista, sostenne la necessit\u00e0 di accettare il pagamento degli interessi.\nL'enciclica \"Rerum Novarum\" (1891) di papa Leone XIII condanna esplicitamente la pratica dell'usura. Invece, l'enciclica \"Sollicitudo Rei Socialis\" di papa Giovanni Paolo II non ne fa menzione.\nBuddhismo.\nIl Buddha denunci\u00f2 pi\u00f9 volte l'illegittimit\u00e0 della pratica.\nBanche interest-free.\nLa banca cooperativa svedese JAK \u00e8 un esempio di come sia possibile concepire e realizzare un modello finanziario interest-free, libero dal concetto di usura. Altri tentativi di organizzare una forma di finanza senza interesse vengono dalle banche islamiche presenti nei Paesi musulmani. Altrettanto interessante, e libero da riferimenti confessionali, \u00e8 il fenomeno dei circuiti di compensazione territoriali, generalmente fra imprese, ma anche fra imprese e salariati, che stanno cominciando a diffondersi soprattutto in Italia. Anche in questo caso, la concessione di credito \u00e8 sganciata dalla richiesta di interessi, dal momento che sono i partecipanti stessi a farsi credito reciprocamente, accettando, in luogo del pagamento, un riconoscimento di credito che \u00e8 immediatamente spendibile presso qualunque membro del circuito. Il riferimento teorico \u00e8 alla camera di compensazione proposta da Keynes a Bretton Woods per finanziare il commercio internazionale senza passare per i movimenti di capitale di portafoglio.\nCritiche.\nNella \"Teoria generale\" (1936) J.M. Keynes afferma di essere \"stato educato a ritenere che l'atteggiamento della Chiesa medievale nei confronti del tasso di interesse fosse essenzialmente assurdo\". Ma, aggiunge subito dopo, \"adesso considero quelle discussioni come un onesto sforzo intellettuale per tenere separato ci\u00f2 che la dottrina classica [ossia l'economia politica fino a quel momento] ha confuso inestricabilmente assieme, il saggio di interesse e l'efficienza marginale del capitale\" (Teoria generale, Libro VI, cap. V).\nLetteratura e arte.\nL'usura \u00e8 stata spesso trattata dalla letteratura, in senso negativo.\nAlla concezione medievale e aristotelica si ispira Dante Alighieri nella sua condanna del prestito di denaro a interesse (\"Inferno - Canto undicesimo\", dove se ne discute, e \"Canto diciassettesimo\", dove compaiono alcuni usurai) citando sia l\"'Etica\" che la \"Fisica\" di Aristotele:\nDante sostiene qui che l'usura sia un'offesa al comandamento divino della Genesi sul lavoro dell'uomo, oltre che contraria al principio espresso da Aristotele secondo cui il denaro non deve generare altro denaro, per cui pone gli usurai nel girone dei violenti contro Dio, nella parte pi\u00f9 bassa del settimo cerchio. Gli usurai (\"Caorsa\") sono accanto ai sodomiti (\"Sodoma\").\nEssi sono seduti al bordo di un deserto infuocato, con al collo borse di soldi con diversi simboli che ne raffigurano la casata famigliare o la personalit\u00e0. Tra essi si trova Reginaldo degli Scrovegni (ha il simbolo della scrofa), che il poeta presenta nel vv. 64-66 del canto XVII. La Cappella degli Scrovegni a Padova fu fatta costruire da suo figlio Enrico proprio per riscattare l'immagine della famiglia, offuscata a causa del peccato di usura commesso dal padre Reginaldo, nonch\u00e9 dal capostipite Rinaldo.\nAllo stesso motivo \u00e8 legata la costruzione del portale della Chiesa di San Lorenzo (Vicenza) grazie al lascito dell'usuraio Pietro da Marano, consigliere di Cangrande della Scala.\nIn letteratura, l'uccisione di un'usuraia \u00e8 uno degli episodi pi\u00f9 famosi di \"Delitto e castigo\" di Dostoevskij, mentre\nnella \"dark comedy\" \"Il mercante di Venezia\" di William Shakespeare \u00e8 presente la figura dell'usuraio ebreo Shylock.\nNel XX secolo noti sono i \"Cantos\" di Ezra Pound, contenenti forti invettive contro l'usura (in particolare canti XLVI, LII e il XLV completamente dedicato al tema):\nDati nel mondo.\nEuropa.\nItalia.\nSecondo l'Eurispes l\u2019usura \u00e8 un fenomeno diffuso in tutta Italia, anche se risulta pi\u00f9 marcato nel Mezzogiorno, come indica il numero delle denunce presentate all\u2019Autorit\u00e0 Giudiziaria. La diffusione del fenomeno dell\u2019usura costituisce un indicatore di sofferenza delle famiglie e delle imprese italiane. Nel 2015 circa il 12% degli italiani, su un totale di 24,6 milioni di famiglie, si \u00e8 rivolto nel corso dell\u2019anno a soggetti privati per ottenere un prestito, non potendolo avere dal sistema bancario, che con un valore medio ipotizzato di 10.000 euro, ha mosso un giro d'affari di 30 miliardi di euro per 3 milioni di nuclei familiari.\nNelle imprese, il settore agricolo presenta il 10% delle 750.000 aziende agricole italiane con necessit\u00e0 di richiedere denaro ad usurai, per un valore medio di 30.000 euro, si raggiungono 2 miliardi e 250 milioni di euro.\nPer quanto riguarda le aziende del commercio e dei servizi ovvero 3,3 milioni di societ\u00e0, il 10% ha usufruito di usurai con un valore medio di 15.000 euro in prestito, e un totale di 5 miliardi di euro. Il totale quindi ammonterebbe a 37,25 miliardi di euro sul territorio nazionale. Considerando un interesse medio sui prestiti del 10% al mese ovvero 120% annuo, si arriva a un capitale restituito che aggiunge 44,7 miliardi di interesse ai 37,25 prestati, muovendo la cifra totale di 81,95 miliardi di euro."}
{"id": "23272", "revid": "1318658", "url": "https://it.wikipedia.org/wiki?curid=23272", "title": "Re (nota)", "text": "Il re (; raramente col segnaccento: r\u00e8) \u00e8 una nota musicale della scala diatonica fondamentale (l'unica scala priva di diesis e di bemolle, nei suoi diversi sette modi), in particolare \u00e8 la seconda nota (sopratonica) della scala maggiore di Do, ma anche la quarta nota della scala minore di La, ed in generale \u00e8 presente in tutti i 7 modi della scala diatonica fondamentale.\nLa frequenza del re della 3\u00aa ottava (quello immediatamente al di sopra del do centrale) \u00e8 approssimativamente di 293.665 hertz.\nNella notazione in uso nei paesi di lingua inglese e tedesca, il re corrisponde alla nota D."}
{"id": "23273", "revid": "247222", "url": "https://it.wikipedia.org/wiki?curid=23273", "title": "Sol (nota)", "text": "Il sol \u00e8 una nota musicale della scala diatonica fondamentale (l'unica scala priva di diesis e di bemolle nei suoi diversi sette modi), in particolare \u00e8 la quinta nota (la dominante) della scala maggiore di Do, ma anche la settima nota della scala minore di la ed in generale \u00e8 presente in tutti i 7 modi della scala diatonica fondamentale.\nNel temperamento equabile la frequenza del sol della 3\u00aa ottava (quello immediatamente al di sopra del do centrale) \u00e8 di circa .\nNella notazione in uso nei paesi di lingua inglese e tedesca, il sol corrisponde alla nota G.\nLa chiave di sol (o di violino) \u00e8 uno dei punti di riferimento su cui \u00e8 basata la scrittura musicale tradizionale e indica la posizione della nota omonima, che \u00e8 nel secondo rigo del pentagramma. Il simbolo utilizzato non \u00e8 altro che una \"G\" corsiva modificata e abbellita nel corso del tempo."}
{"id": "23274", "revid": "49618", "url": "https://it.wikipedia.org/wiki?curid=23274", "title": "Cinque terre", "text": ""}
{"id": "23275", "revid": "599013", "url": "https://it.wikipedia.org/wiki?curid=23275", "title": "Do", "text": ""}
{"id": "23277", "revid": "124825225", "url": "https://it.wikipedia.org/wiki?curid=23277", "title": "Do (nota)", "text": "Il do (pronuncia \"d\u00f2\") \u00e8 una nota musicale della scala diatonica fondamentale, unica scala priva di diesis e di bemolle, nei suoi diversi sette modi. \u00c8 anche la prima nota (tonica) della scala maggiore omonima e la terza nota della scala minore di la. In generale \u00e8 presente in tutti i 7 modi della scala diatonica fondamentale.\nIn gran parte della cultura musicale dell'Europa meridionale \u00e8 considerata \"prima nota\" o \"nota principale\" per il fatto di essere la prima nota della scala maggiore fondamentale e perch\u00e9 nell'originale sistema di notazione di Guido d'Arezzo tale nota figurava per prima.\nStoria.\nLa nota \"do\" in origine era chiamata \"ut\", nome introdotto dalla notazione adottata da Guido d'Arezzo; questo nome \u00e8 rimasto in uso fino ad oggi in alcuni termini tecnici in Francia (ad esempio in francese si dice \"clef d'ut\" per chiave di do). Il nome attuale \u00e8 stato attribuito a Giovanni Battista Doni, il quale nel XVII secolo avrebbe sostituito \"ut\" con la prima sillaba del proprio cognome; in realt\u00e0 l'uso della sillaba \"do\" \u00e8 attestato gi\u00e0 nel 1536 (molto prima della nascita di Doni) in un testo di Pietro Aretino. \u00c8 stato introdotto perch\u00e9, uscendo in vocale, si pronuncia in modo pi\u00f9 fluido nel solfeggio, mentre la \"t\" finale di ut pu\u00f2 essere causa di fastidi nella pronuncia.\nNella notazione in uso nei paesi di lingua inglese e tedesca, il do viene indicato con la lettera C.\nDo centrale.\nL'espressione do centrale indica il do corrispondente al tasto centrale di una tastiera o un pianoforte a 88 tasti, o C4, approssimativamente a , secondo la notazione scientifica dell'altezza utilizzata prevalentemente negli Stati Uniti. In Europa viene solitamente indicato come do3, poich\u00e9 la numerazione delle ottave secondo il sistema europeo intende come do1 quello con due tagli in testa sotto il rigo in chiave di basso. Nell'illustrazione qui sotto il do centrale \u00e8 indicato do3, come effettivamente in uso in Europa.\nEsso \u00e8 centrale perch\u00e9, nelle parti per pianoforte, \u00e8 posto con un taglio in testa nell'interspazio tra la chiave di violino e quella di basso. Il sistema del doppio pentagramma ad uso di tutti gli strumenti a vasta estensione, cio\u00e8 tutte le tastiere e l'arpa, sostituisce il criterio della chiave unica, che era proprio la chiave di do.\nDo mobile.\nIl do mobile \u00e8 un metodo moderno di solmisazione inventato al fine di rendere la lettura della musica agevole e veloce; in Italia \u00e8 stato introdotto negli anni '70 da Roberto Goitre con il celebre metodo \"Cantar Leggendo\"."}
{"id": "23278", "revid": "228587", "url": "https://it.wikipedia.org/wiki?curid=23278", "title": "Mi", "text": ""}
{"id": "23279", "revid": "247222", "url": "https://it.wikipedia.org/wiki?curid=23279", "title": "Mi (nota)", "text": "Il mi \u00e8 una nota musicale della scala diatonica fondamentale (l'unica scala priva di diesis e di bemolle, nei suoi diversi sette modi), in particolare \u00e8 la terza nota (la \"modale\") della scala maggiore di Do, ma anche la quinta nota della scala minore di la, ed in generale \u00e8 presente in tutti i 7 modi della scala diatonica fondamentale.\nLa frequenza del mi della 3\u00aa ottava (quello immediatamente al di sopra del do centrale) \u00e8 di 330 hertz circa.\nNella notazione in uso nei paesi di lingua inglese e tedesca, il mi corrisponde alla nota E."}
{"id": "23280", "revid": "599013", "url": "https://it.wikipedia.org/wiki?curid=23280", "title": "Fa", "text": ""}
{"id": "23282", "revid": "120704800", "url": "https://it.wikipedia.org/wiki?curid=23282", "title": "Fa (nota)", "text": "Il fa \u00e8 una nota musicale della scala diatonica fondamentale (l'unica scala priva di diesis e di bemolle, nei suoi diversi sette modi), in particolare \u00e8 la quarta nota della scala maggiore di Do, ma anche la sesta nota della scala minore di La, ed in generale \u00e8 presente in tutti i 7 modi della scala diatonica fondamentale.\nLa frequenza del fa della 3\u00aa ottava (quello immediatamente al disopra del \"do centrale\" nella scala in uso in Italia) \u00e8 di 349 hertz circa.\nNella notazione in uso nei paesi di lingua inglese e tedesca, il fa corrisponde alla nota F. Questo \u00e8 l'unico caso in cui l'iniziale dei nomi usati nelle due notazioni \u00e8 la stessa (Fa - F)."}
{"id": "23283", "revid": "228587", "url": "https://it.wikipedia.org/wiki?curid=23283", "title": "La", "text": ""}
{"id": "23284", "revid": "6923", "url": "https://it.wikipedia.org/wiki?curid=23284", "title": "La (nota)", "text": "Il la \u00e8 una nota musicale della scala diatonica fondamentale (l'unica scala priva di diesis e di bemolle nei suoi diversi sette modi), in particolare \u00e8 la sesta nota della scala maggiore di Do e anche la prima nota (la tonica) della scala minore di La, ossia la scala minore \"fondamentale\", e in generale \u00e8 presente in tutti i 7 modi della scala diatonica fondamentale.\nNella notazione in uso nei paesi di lingua inglese e tedesca il la corrisponde alla nota A.\nLa frequenza.\nIl la3 viene in genere usato come nota di riferimento, per esempio dal diapason, e le frequenze di tutte le altre note sono calcolate a partire da questa. Anche fuori dall'ambito musicale, numerose applicazioni tecniche che all'occorrenza possono essere usate, come il monoscopio RAI, usano il la3 come \"frequenza standard\".\nLa frequenza del la sopra il do centrale (la3 in Italia, Spagna e Francia, A4 nella notazione scientifica dell'altezza) \u00e8 definita per convenzione 440 Hz, valore stabilito dalla conferenza internazionale di Londra del 1939. In precedenza si usavano spesso le frequenze di 432 hertz e 435\u00a0Hz e, a seconda del luogo, del periodo e del tipo di musica, il la3 poteva variare tra 390 e 460\u00a0Hz (sol/si): la prima era la frequenza del la utilizzato in Francia e a Roma nel periodo barocco, la seconda era il tono da chiesa veneziano nel XVII secolo. \nXVII secolo.\nFino al XVII secolo l'intonazione degli strumenti musicali variava molto da paese a paese, a seconda dell'uso che se ne faceva e della scuola di appartenenza dei musicisti. Il la centrale variava quindi da 370 fino 560 hertz. I riferimenti espliciti dell'intonazione con il do centrale a 256 hertz furono fatti dal fisico Joseph Sauveur. Questi, contemporaneo di J.S. Bach, svilupp\u00f2 un metodo tecnico per determinare l'esatta intonazione di una nota espressa in cicli per secondo. Qualche decennio dopo Ernst Chladni, un suo collega, in un libro sulla teoria musicale defin\u00ec il do a 256 hertz come un'intonazione scientifica.\nXIX secolo.\nDopo la caduta di Napoleone nel 1815, al Congresso di Vienna lo Zar Alessandro I chiese un suono pi\u00f9 \u201cbrillante\u201d e questa richiesta fu supportata poi da tutte le famiglie reali d'Europa. Questa istanza fu osteggiata dai musicisti classici, ma tra il 1830 e il 1840 la scuola romantica, guidata dal pianista Franz Liszt e dal compositore Richard Wagner, sostenne l'intonazione pi\u00f9 alta.\nNel 1859 il governo francese, sotto l'influenza di una commissione di compositori sostenitori del belcanto, uniform\u00f2 per legge il La a 435 hertz, intonazione tra le pi\u00f9 basse del periodo. Nel 1884 il governo italiano emise un decreto per la normalizzazione del diapason a 432 vibrazioni per secondo, normalizzazione richiesta da Giuseppe Verdi e altri musicisti italiani riuniti al congresso di Milano nel 1881. In una lettera alla commissione musicale del governo, riportata nel decreto, Verdi scrisse:\nA parte in Italia e Francia, le oscillazioni del diapason variavano non solo da nazione a nazione, ma anche da un genere musicale all'altro (musica sinfonica, di teatro, da chiesa). Il \"diapason normale\" cui si riferisce Verdi \u00e8 quello conservato al Museo del Conservatorio nazionale di Parigi, mentre il diapason riportato nel decreto italiano e approvato alla unanimit\u00e0 al congresso dei musicisti italiani del 1881 \u00e8 quello proposto inizialmente dal fisico Sauveur e poi dai suoi colleghi Meerens, Savart e dagli scienziati Montanelli e Grassi Landi.\nUn anno dopo il decreto promulgato dal governo italiano sul la a 432 hertz, un congresso a Vienna decret\u00f2 che non era possibile standardizzare alcuna intonazione e nei teatri europei e statunitensi si continu\u00f2 a tenere il la a 432-435 cicli per secondo.\nIn Gran Bretagna divenne uno standard l'intonazione con il la a 439\u00a0Hz per via di un'errata interpretazione della regola francese.\nXX secolo.\nNel 1917 l'American Federation of Musicians accett\u00f2 il la a 440\u00a0Hz come intonazione standard e nel 1920 lo fecero anche la Musical Industries Chamber of Commerce e l'American Standards Association. Solo nel settembre 1938, la Commissione Acustica della Radio di Berlino richiese alla British Standard Association di organizzare un congresso a Londra per adottare internazionalmente l'intonazione a 440\u00a0Hz della radio tedesca.\nQuesto congresso fu tenuto a maggio-giugno del 1939, poco prima della guerra, e giunse all'accordo per il La a 440\u00a0Hz, molto vicino a quella usata in Gran Bretagna. Questa frequenza fu scelta probabilmente come compromesso tra gli standard precedentemente accettati e le tendenze del momento, che vedeva salire le intonazioni.\nNell'ottobre del 1953 a Londra un secondo congresso fu organizzato dall'organizzazione internazionale per la normazione con lo stesso intento di adottare internazionalmente il La a 440 hertz. L'ISO promosse una risoluzione in questo senso perch\u00e9 lo standard rimaneva non rispettato e alcune orchestre tendevano a usare intonazioni pi\u00f9 alte.\nSolamente nel 1971 l'intonazione con il La corista a 440\u00a0Hz fu riconosciuta sul piano giuridico da una delegazione nominata dal Consiglio d'Europa a cui si adegu\u00f2 anche l'Italia.\nCuriosit\u00e0.\n\u00c8 una falsa credenza che il tono di centrale del telefono usi il la3, poich\u00e9 la sua frequenza \u00e8 normata a 425\u00a0Hz.\nCi sono numerose bufale in internet, riguardanti presunti \"effetti benefici\" che dovrebbero manifestarsi accordando gli strumenti con il LA a 432 Hz, anzich\u00e9 a 440. Questo fenomeno \u00e8 stato descritto nel 1994 da uno studio condotto da Daniel J. Levitin, studio che evidenzia come ogni persona abbia una piccola percentuale di orecchio assoluto, dovuta al fatto che la stragrande maggioranza della musica che ascoltiamo \u00e8 a 440 Hz, pertanto ogni minima variazione al diapason diventa percepibile. Il 432 in questo caso viene preferito perch\u00e9 leggermente pi\u00f9 basso, ma lo stesso identico effetto si potrebbe ottenere passando da 440 Hz a 435, o 430, o 428, o qualsiasi altro valore, purch\u00e9 inferiore a 440."}
{"id": "23285", "revid": "287204", "url": "https://it.wikipedia.org/wiki?curid=23285", "title": "SI", "text": "Altri progetti.\nSI perch\u00e9 Si"}
{"id": "23287", "revid": "834", "url": "https://it.wikipedia.org/wiki?curid=23287", "title": "Numeri primi", "text": ""}
{"id": "23289", "revid": "399", "url": "https://it.wikipedia.org/wiki?curid=23289", "title": "Numero intero", "text": "I numeri interi (o numeri interi relativi o, semplicemente, numeri relativi) corrispondono all'insieme ottenuto unendo i numeri naturali (0, 1, 2, ...) e i numeri interi negativi (\u22121, \u22122, \u22123...), cio\u00e8 quelli ottenuti ponendo un segno \u201c\u2212\u201d davanti ai naturali. Questo insieme in matematica viene indicato con Z o formula_1, perch\u00e9 \u00e8 la lettera iniziale di \u201c\"Zahl\"\u201d che in tedesco significa numero (originariamente \"far di conto\", infatti l'espressione implica l'utilizzo dei numeri negativi). \nGli interi vengono quindi definiti esattamente come l'insieme dei numeri che sono il risultato tra sottrazioni di numeri naturali. I numeri interi possono essere sommati, sottratti e moltiplicati e il risultato rimane un numero intero. L'inverso di un numero intero non \u00e8 per\u00f2 un intero in generale, ma un numero razionale; formalmente questo fatto si esprime dicendo che formula_1 \u00e8 un anello commutativo, ma non un campo.\nPropriet\u00e0 algebriche.\nCome i numeri naturali, formula_1 \u00e8 \"chiuso\" rispetto alle operazioni di addizione e di moltiplicazione, cio\u00e8 la somma o il prodotto di due interi \u00e8 un intero. Inoltre, con l'inclusione dei numeri naturali negativi e dello zero, formula_1 (a differenza dei numeri naturali) \u00e8 chiuso anche rispetto all'operazione di sottrazione: se formula_5 e formula_6 sono interi, anche formula_7 lo \u00e8. Tuttavia, formula_1 non \u00e8 chiuso sotto l'operazione di divisione, poich\u00e9 il quoziente di due interi (per esempio formula_9) non \u00e8 necessariamente un numero intero.\nLa tabella seguente elenca alcune delle propriet\u00e0 di base dell'addizione e della moltiplicazione per ogni intero formula_5, formula_6 e formula_12.\nGruppo.\nNel linguaggio dell'algebra astratta, le prime cinque propriet\u00e0 elencate sopra per l'addizione dicono che formula_1 \u00e8 un gruppo abeliano con l'operazione \"somma\". In particolare, formula_1 \u00e8 un gruppo ciclico, poich\u00e9 ogni intero non nullo pu\u00f2 essere scritto sommando un certo numero di volte formula_15 oppure formula_16. Il gruppo formula_1 \u00e8 l\"'unico\" gruppo ciclico infinito, nel senso che ogni altro gruppo ciclico infinito \u00e8 isomorfo a formula_1.\nAnello.\nLe prime quattro propriet\u00e0 elencate sopra per la moltiplicazione dicono che formula_1 con l'operazione \"prodotto\" forma un monoide commutativo. Tuttavia, si nota che non tutti gli interi hanno un inverso rispetto alla moltiplicazione; per esempio non esiste un intero formula_20 tale che formula_21. Quindi formula_1 non \u00e8 un gruppo se considerato con l'operazione \"prodotto\".\nTutte le propriet\u00e0 dalla tabella prese insieme dicono che formula_1 con l'addizione e la moltiplicazione \u00e8 un anello commutativo con unit\u00e0. In effetti formula_1 \u00e8 la motivazione principale per la definizione di tale struttura. La mancanza dell'inverso rispetto alla moltiplicazione \u00e8 tradotta nel fatto che formula_1 non \u00e8 un campo. \nL'anello formula_1 \u00e8 inoltre un dominio d'integrit\u00e0, perch\u00e9 non contiene divisori dello zero. Ogni dominio di integrit\u00e0 \u00e8 contenuto in un campo, e il pi\u00f9 piccolo campo contenente gli interi \u00e8 il campo formula_27 dei numeri razionali.\nAlgoritmo di Euclide.\nAnche se la divisione ordinaria non \u00e8 definita su formula_1, \u00e8 possibile usare l'algoritmo di Euclide per effettuare una divisione con resto: dati due interi formula_5 e formula_6 con formula_31, esistono e sono unici due interi formula_32 e formula_33 tali che \ndove formula_35 \u00e8 il valore assoluto di formula_6. L'intero formula_32 \u00e8 chiamato il \"quoziente\" e formula_33 \u00e8 chiamato il \"resto\", risultanti dalla divisione di formula_5 con formula_6. \nL'algoritmo di Euclide mostra come due numeri interi abbiano sempre un massimo comune divisore ed un minimo comune multiplo. Inoltre, per il teorema fondamentale dell'aritmetica ogni numero intero ha un'unica decomposizione come prodotto di numeri primi. L'esistenza dell'algoritmo di Euclide fa di formula_1 un anello euclideo.\nCardinalit\u00e0.\nLa cardinalit\u00e0 di un insieme di interi \u00e8 equivalente a formula_42 (aleph-zero). Ci\u00f2 \u00e8 dimostrabile tramite la costruzione di una corrispondenza biunivoca (ovvero una funzione sia iniettiva che suriettiva) fra formula_43 e formula_44.\nConsiderando formula_45, tale corrispondenza \u00e8 la funzione formula_46 tale che:\nMentre considerando formula_48 \u00e8 la funzione formula_49 tale che:\nOgni membro di formula_1 avr\u00e0 uno ed un solo membro corrispondente in formula_52 (o formula_53), pertanto i due insiemi hanno la stessa cardinalit\u00e0.\nOrdinamento.\nL'insieme formula_1 \u00e8 un insieme totalmente ordinato senza estremo superiore o inferiore. L'ordine di formula_1 \u00e8 dato da\nUn numero intero \u00e8 positivo se \u00e8 maggiore dello zero e negativo se minore di zero; zero non \u00e8 considerato un numero positivo n\u00e9 negativo.\nL'ordine seguente \u00e8 compatibile con le regole dell'algebra:\nDefinizione formale.\nPi\u00f9 semplicemente: se formula_60 e formula_61 sono due qualsiasi numeri relativi si dice che formula_60 \u00e8 maggiore di formula_61, e si scrive formula_64, se esiste un numero naturale formula_65 tale che formula_66. L'insieme formula_1 pu\u00f2 essere definito a partire dall'insieme formula_52 dei numeri naturali tramite il concetto di insieme quoziente. Si consideri il prodotto cartesiano formula_69, ovvero l'insieme di tutte le coppie ordinate di numeri naturali formula_70. Si consideri la seguente relazione formula_71\nQuesta \u00e8 una relazione di equivalenza, infatti \u00e8:\nSi definisce formula_1 come l'insieme quoziente di formula_87 con la relazione formula_71:\nA questo punto \u00e8 facile dimostrare che ogni classe di equivalenza formula_90 contiene uno e un solo elemento nella forma formula_91 con formula_92 oppure formula_93. In questo modo possiamo introdurre la notazione pi\u00f9 familiare per i numeri interi nel modo seguente:\nSi dimostra facilmente che esiste un isomorfismo tra l'insieme dei numeri naturali e il sottoinsieme di formula_1 costituito dagli elementi del tipo formula_98. In questo senso si pu\u00f2 dire che i numeri naturali sono un sottoinsieme dei numeri interi.\nOperazioni.\nLe operazioni di somma e prodotto possono essere definite nel modo seguente:\nSi verifica che le operazioni sono compatibili con la relazione d'equivalenza, e che si traducono nelle normali operazioni di somma e prodotto degli interi tramite la notazione appena introdotta. Ad esempio:\nSi pu\u00f2 anche dimostrare direttamente che l'insieme formula_1 con queste operazioni \u00e8 un anello commutativo."}
{"id": "23290", "revid": "1833487", "url": "https://it.wikipedia.org/wiki?curid=23290", "title": "Numero razionale", "text": "In matematica, un numero razionale \u00e8 un numero ottenibile come rapporto tra due numeri interi primi fra loro, il secondo dei quali diverso da 0. Ogni numero razionale quindi pu\u00f2 essere espresso mediante una frazione \"a/b\", di cui a \u00e8 detto il numeratore e b il denominatore. Sono ad esempio numeri razionali i seguenti:\nI numeri razionali formano un campo, indicato con il simbolo formula_4, che sta per quoziente, usato per la prima volta nel 1895 dal matematico italiano Giuseppe Peano. In gran parte dell'analisi matematica i numeri razionali sono visti come particolari numeri reali, nel senso che esiste un isomorfismo tra i numeri reali dotati di parte decimale finita o periodica e i numeri razionali, il quale preserva la struttura di formula_4 come (sotto)-campo di formula_6; i numeri reali che non sono razionali sono detti \"irrazionali\". Ad esempio, sono irrazionali i seguenti:\nNessuno di questi numeri pu\u00f2 infatti essere descritto come rapporto di due numeri interi. I numeri formula_8 e formula_9 indicano rispettivamente la costante di Nepero e pi greco.\nMentre oggi spesso l'insieme dei numeri razionali \u00e8 visto come sottoinsieme di quello dei numeri reali, storicamente e naturalmente i razionali sono stati introdotti prima dei reali, per permettere l'operazione di divisione fra numeri interi. I numeri reali si possono introdurre servendosi dei numeri razionali in vari modi: mediante le sezioni di Dedekind, con una costruzione tramite successioni di Cauchy, con serie convergenti di numeri razionali.\nIn fisica, il risultato di una misurazione \u00e8 solitamente esprimibile come numero razionale, dipendente dalla precisione dello strumento.\nStoria.\nI numeri razionali (positivi) furono il primo tipo di numeri, dopo i naturali (ossia gli interi positivi) ad essere riconosciuti come numeri e ad essere comunemente usati in matematica.\nGli antichi Egizi li usavano scomponendoli come somme di frazioni dal numeratore unitario (ancora oggi chiamate frazioni egiziane), rappresentandoli ponendo un simbolo sopra la rappresentazione dell'intero corrispondente; i Babilonesi usavano invece una scrittura posizionale (come per gli interi) a base sessagesimale.\nPitagora e i pitagorici basavano la loro concezione del mondo sui rapporti tra numeri interi, ovvero sui numeri razionali, e pensavano che ogni cosa esistente al mondo potesse essere ridotta a tali numeri: la loro scoperta dell'irrazionalit\u00e0 della radice quadrata di due distrusse questa concezione. Lo stesso concetto di \"rapporto\" non \u00e8 del tutto chiaro nemmeno negli \"Elementi\" di Euclide, dove l'intero quinto libro \u00e8 dedicato alla teoria delle proporzioni. Secondo le sue definizioni, un rapporto \u00e8 un \"tipo di relazione dimensionale tra due grandezze dello stesso tipo\", mentre due grandezze possono essere poste in rapporto se \"esiste un multiplo intero della prima che supera l'altro\" (definizione dovuta probabilmente a Eudosso, che ricalca quello che viene oggi chiamato assioma di Archimede). L'uguaglianza di rapporti implica un'altra definizione complicata: in notazione moderna, equivale a dire che formula_12 se e solo se, dati due numeri \"m\" ed \"n\", si ha che\nLa definizione di \"grandezze commensurabili\" \u00e8 invece la prima del libro X, e stabilisce che queste sono le grandezze che hanno una misura comune, ovvero sono multipli interi dello stesso numero.\nLa notazione decimale dei numeri fu introdotta da Stevino verso la fine del XVI secolo, sebbene lui non accettasse sviluppo decimali che non si concludessero, lasciando fuori cos\u00ec un gran numero di razionali. Pi\u00f9 tardi Clavius e Nepero eliminarono questa limitazione.\nOrigine del termine.\nIl termine \"razionale\" deriva dal latino \"ratio\", nel suo significato di \"rapporto\".\nMolte entit\u00e0 e strutture matematiche, come i polinomi o gli spazi vettoriali, nella loro definizione fanno riferimento ad un campo; l'aggettivo \"razionale\" attribuito ad una di queste entit\u00e0 \u00e8 spesso usato per specificare che il campo scelto \u00e8 quello dei numeri razionali. Per esempio si dice polinomio razionale ogni polinomio i cui coefficienti sono solo numeri razionali.\nVa rilevato che sono dette \"operazioni razionali\" le quattro operazioni di addizione, sottrazione, moltiplicazione e divisione definite su strutture algebriche come i campi o gli anelli. Ne consegue che in vari casi l'aggettivo \"razionale\" riguarda entit\u00e0 ottenibili servendosi delle quattro operazioni razionali a partire da certi oggetti di base. Ad esempio si dicono funzioni razionali (in una o pi\u00f9 variabili) le funzioni ottenibili componendo con operazioni razionali la variabile o le variabili e gli elementi di un campo.\nCostruzione formale.\nDa un punto di vista formale, non \u00e8 possibile definire i numeri razionali semplicemente come coppie di numeri interi (cio\u00e8 come l'insieme delle frazioni del tipo formula_13), perch\u00e9 in questo caso, ad esempio, le coppie (3,2) e (6,4) sarebbero numeri diversi, mentre tra i razionali vale l'uguaglianza\n\u00c8 necessario quindi introdurre le nozioni di relazione e classe d'equivalenza, nel modo seguente.\nOgni numero razionale \u00e8 una classe di equivalenza di coppie ordinate di numeri interi\nformula_15, con formula_16 diverso da zero. La relazione di equivalenza \u00e8 la seguente\nL'addizione e la moltiplicazione di numeri razionali sono definite come\nSi verifica che entrambe le operazioni cos\u00ec definite sono compatibili con la relazione di equivalenza: il loro risultato, infatti, non dipende dalle particolari coppie ordinate scelte per indicare i numeri razionali da sommare o moltiplicare. L'insieme quoziente di questa relazione \u00e8 quindi Q.\nSi noti che le operazioni ora definite non sono altro che la formalizzazione delle consuete operazioni tra frazioni:\nCon le operazioni di cui sopra, formula_20 risulta un campo, ove la classe di formula_21 gioca il ruolo dello zero, e la classe di formula_22 quello di uno. L'opposto della classe di formula_23 \u00e8 la classe di formula_24. Inoltre, se formula_25, ovvero la classe di formula_23 \u00e8 diversa da zero, allora la classe di formula_23 \u00e8 invertibile, ed ha per inverso la classe di formula_28.\nLa classe di equivalenza corrisponde all'esistenza di pi\u00f9 rappresentazioni come frazione dello stesso numero razionale:\nper ogni \"k\" intero non nullo.\nPossiamo definire anche un ordine totale su Q nel modo seguente: \nScrittura decimale.\nCome tutti i numeri reali, i numeri razionali possono essere rappresentati tramite il sistema numerico decimale. Lo sviluppo decimale dei numeri razionali ha la particolarit\u00e0 di essere \"periodico\": un numero reale \u00e8 razionale se e solo se nella sua scrittura esiste una sequenza finita di cifre (detta \"periodo\") che si ripete all'infinito, da un certo punto in poi dopo la virgola.\nSi pu\u00f2 facilmente dimostrare che nessun numero razionale, nel suo sviluppo decimale in base 10, pu\u00f2 ammettere periodo 9.\nAd esempio:\nUn numero razionale pu\u00f2 essere descritto quindi \"soprallineando\" il periodo, come in questi esempi.\nQuesta equivalenza tra razionali e numeri periodici implica che nessun numero razionale \u00e8 normale in una qualunque base. Pu\u00f2 essere usata anche per dimostrare l'irrazionalit\u00e0 di molti numeri: ad esempio\ndove ogni 1 \u00e8 separato da una sequenza di zeri di lunghezza crescente, \u00e8 irrazionale in qualsiasi base, in quanto, se fosse razionale, il suo periodo conterrebbe una sequenza finita di zeri separati da 1. Tuttavia nell'espansione possono essere trovati gruppi di zeri di qualsiasi lunghezza, e quindi un periodo di tal genere non pu\u00f2 esistere. Con metodi simili si pu\u00f2 dimostrare che la costante di Copeland-Erd\u0151s\nformula_36\nformata, in base dieci, dalla giustapposizione dei numeri primi, \u00e8 irrazionale.\nQuesta tecnica \u00e8 tuttavia inutile per provare l'irrazionalit\u00e0 di numeri non definiti in base alla loro espansione decimale, come formula_37 e pi greco.\nFrazioni continue.\nI numeri razionali hanno una rappresentazione in frazione continua semplice finita, e sono gli unici a possedere questa propriet\u00e0. Inoltre sono gli unici in cui la rappresentazione non \u00e8 unica, ma doppia: ad esempio\nStruttura algebrica.\nMunito di addizione, moltiplicazione e relazione d'ordine, l'insieme formula_39 ha la struttura algebrica di un campo ordinato archimedeo, e tuttavia non \u00e8 un campo completo (si pu\u00f2 dimostrare che il sottoinsieme formula_40 ha come estremante superiore il valore formula_37, che non \u00e8 un numero razionale).\nL'unico sottocampo del campo dei numeri razionali \u00e8 se stesso. Gli elementi neutri per la somma ed il prodotto sono rispettivamente 0 ed 1. La caratteristica del campo \u00e8 0; si pu\u00f2 dimostrare inoltre che ogni campo con caratteristica 0 contiene un sottocampo isomorfo ai numeri razionali, e quindi che ogni campo di questo tipo pu\u00f2 essere considerato come un'estensione dei razionali. In particolare, i razionali ne formano il sottocampo fondamentale.\nLa chiusura algebrica dei numeri razionali non \u00e8 formata dai numeri reali, ma dai numeri algebrici, i quali formano uno spazio vettoriale di dimensione infinita sui razionali.\nIl campo dei numeri razionali \u00e8 inoltre il campo dei quozienti dell'insieme formula_42 dei numeri interi.\nI razionali come spazio metrico.\nPer il teorema di Ostrowski, i razionali sono uno spazio metrico rispetto solo a due tipi di valore assoluto: l'usuale modulo\ne il valore assoluto \"p\"-adico\ndove \"p\" \u00e8 un qualsiasi numero primo e \"n\" \u00e8 tale che formula_45 e \"a\", \"b\" e \"p\" sono a due a due coprimi. Le norme riferiti a questi due valori assoluti sono rispettivamente\ne\nI razionali non sono completi rispetto a nessuna di queste due norme: i completamenti sono rispettivamente i numeri reali e i numeri \"p\"-adici. Quest'ultimo \u00e8 particolarmente usato in teoria dei numeri, mentre l'introduzione dei numeri reali \u00e8 necessaria per poter stabilire alcuni teoremi fondamentali dell'analisi, tra cui il teorema degli zeri e il teorema di Weierstrass.\nNumerabilit\u00e0.\nformula_4 \u00e8 numerabile, cio\u00e8 esiste una corrispondenza biunivoca tra i razionali e i numeri naturali. Questo risultato, apparentemente paradossale (\u00e8 naturale, infatti, pensare che le frazioni siano \"molte di pi\u00f9\" degli interi), \u00e8 stato dimostrato da Georg Cantor. Il suo ragionamento si basa sul diagramma a fianco: possiamo infatti ordinare i razionali positivi, seguendo le frecce, in modo che ad ognuno di essi sia assegnato un numero naturale; anzi, ogni numero sar\u00e0 contato infinite volte (perch\u00e9 ognuno ha un'infinit\u00e0 di rappresentazioni diverse), ma questo non pu\u00f2 rendere l'insieme formula_4 pi\u00f9 grande. Lo stesso argomento pu\u00f2 essere usato per dimostrare che i razionali negativi sono numerabili. Poich\u00e9 l'unione di due insiemi numerabili \u00e8 ancora numerabile, formula_4 risulta essere numerabile.\nAl contrario, l'insieme dei numeri reali non \u00e8 numerabile, e quindi \"quasi tutti\" i numeri reali sono irrazionali. Questo implica che, sebbene formula_4 sia denso in formula_6, abbia misura di Lebesgue nulla.\nPolinomi.\nL'anello dei polinomi a coefficienti razionali si indica con formula_53. Al contrario dei polinomi a coefficienti reali o complessi, non esiste un criterio semplice per individuare l'eventuale irriducibilit\u00e0 di un polinomio a coefficienti razionali.\nLa maggior parte dei criteri usati si basano sul lemma di Gauss, il quale afferma che un polinomio a coefficienti interi \u00e8\nriducibile nell'anello formula_53 se e solo se \u00e8 riducibile in fattori di grado maggiore di 0 nell'anello formula_55 dei polinomi a coefficienti interi. Poich\u00e9 ogni polinomio a coefficienti razionali pu\u00f2 essere trasformato in uno a coefficienti interi moltiplicando per il massimo comun divisore dei denominatori senza cambiare la sua irriducibilit\u00e0, questo lemma permette di applicare ai polinomi a coefficienti razionali alcuni criteri, come il criterio di Eisenstein, che si applicano sui polinomi a coefficienti interi.\nIn particolare, questo criterio permette di costruire polinomi irriducibili di qualunque grado: ad esempio\n\u00e8 irriducibile. Questo non avviene negli anelli di polinomi a coefficienti reali o complessi: nel primo caso i polinomi irriducibili possono essere solamente di primo o di secondo grado, mentre nel caso complesso, in conseguenza del teorema fondamentale dell'algebra, ogni polinomio si scompone in fattori di primo grado.\nRadici razionali.\nAl contrario di quanto avviene con le radici reali (o complesse), esiste un algoritmo molto veloce per stabilire quali siano (se esistono) gli zeri razionali di un polinomio (a coefficienti interi, forma a cui pu\u00f2 essere ridotto ogni polinomio a coefficienti razionali). Il \"teorema delle radici razionali\" afferma infatti che, se\ncon gli formula_58 interi, allora, nelle eventuali radici razionali \"p\"/\"q\", \"p\" \u00e8 un divisore di formula_59 e \"q\" di formula_60. Poich\u00e9 i divisori di questi due numeri sono in numero finito, sar\u00e0 sufficiente, per il teorema del resto, controllare se per ogni coppia di divisori si ha P(\"p\"/\"q\")=0 (nel qual caso \"p\"/\"q\" \u00e8 una radice) oppure no.\nRazionali complessi.\nI \"razionali complessi\", o \"razionali gaussiani\" per analogia con gli interi gaussiani, sono quei numeri complessi nella forma \"a+ib\", dove \"a\" e \"b\" sono razionali e \"i\" rappresenta l'unit\u00e0 immaginaria. L'insieme dei razionali gaussiani forma un campo, che \u00e8 il campo dei quozienti dell'anello degli interi gaussiani.\nTale insieme si denota generalmente con formula_61, cio\u00e8 il pi\u00f9 piccolo campo contenente i razionali e l'unit\u00e0 immaginaria \"i\".\nApprossimazioni razionali.\nPoich\u00e9 i razionali sono densi in formula_6, possono essere usati per approssimare i numeri reali. Il primo risultato ad essere dimostrato \u00e8 che per ogni irrazionale formula_63 esistono infiniti razionali \"p/q\" tali che\nUn risultato importante \u00e8 il teorema di Liouville, dimostrato nel 1844 da Joseph Liouville: esso asserisce che se formula_63 \u00e8 un numero algebrico di grado \"n\", allora esiste una costante \"c\"&gt;0 tale che\nper ogni razionale \"p\"/\"q\". Da questo Liouville riusc\u00ec a costruire i primi esempi di numeri trascendenti (detti oggi numeri di Liouville), mostrando che per questi esistevano delle successioni di razionali che rendevano impossibile l'esistenza di un tale \"c\".\nNel 1955 Klaus Roth dimostr\u00f2 che per ogni algebrico formula_63 e per ogni formula_68 la disuguaglianza\npu\u00f2 avere solamente un numero finito di soluzioni in cui \"p\" e \"q\" sono interi coprimi. Tale risultato migliorava quelli ottenuti in precedenza da Axel Thue e Carl Ludwig Siegel."}
{"id": "23292", "revid": "21880", "url": "https://it.wikipedia.org/wiki?curid=23292", "title": "Nothura darwinii agassizii", "text": ""}
{"id": "23294", "revid": "2126352", "url": "https://it.wikipedia.org/wiki?curid=23294", "title": "Robert Musil", "text": "La sua opera principale \u00e8 il romanzo (incompiuto) \"Der Mann ohne Eigenschaften\" (\"L'uomo senza qualit\u00e0\"), una delle pietre miliari della letteratura di tutti tempi, di cui il primo volume pubblicato nel 1930, prima parte del secondo volume edita nel 1933, e ultima parte, rimasta incompiuta dopo la morte dell'autore.\nBiografia.\nMusil, figlio di Alfred e di sua moglie Hermine Bergauer, si trasfer\u00ec ancora in fasce con la famiglia a Chomutov, in Boemia, dove il padre dirigeva il \"Mechanische Lehrwerkstaette\". Dopo la scuola elementare e la prima classe del liceo scientifico frequentate a Steyr, nell'Alta Austria, e a Brno, frequent\u00f2 il collegio militare di Eisenstadt nel Burgenland e di M\u00e4hrisch-Wei\u00dfkirchen, oggi Hranice nella Repubblica Ceca.\nNel 1897 inizi\u00f2 l'addestramento di ufficiale d'artiglieria all'accademia militare di Vienna, che per\u00f2 abbandon\u00f2 nel dicembre dello stesso anno per iscriversi a ingegneria meccanica al politecnico di Brno. Con qualche amico si interessava di letteratura e fond\u00f2 una sorta di cenacolo, frequentando insieme il teatro e leggendosi a vicenda alcuni testi. Tra le sue letture preferite troviamo Nietzsche, Emerson e Maeterlinck, oltre a \"Il piacere\" di D'Annunzio e a \"Ashantee\" di Altenberg. Nel contempo aveva le prime relazioni con le donne.\nFiniti gli studi, super\u00f2 l'esame di ingegnere nel luglio 1901. La stessa estate conobbe Herma Dietz, una ragazza la cui storia racconter\u00e0 in \"Tonka\". L'amico Gustav Donath conobbe a sua volta Alice Charlemont, che diventa sua moglie e sar\u00e0 ritratta da Musil nel personaggio di Clarisse in \"L'uomo senza qualit\u00e0\". Da ottobre, lo scrittore prest\u00f2 un anno di servizio militare volontario in fanteria, durante il quale si ammal\u00f2 di sifilide.\nLavor\u00f2 poi come assistente all'istituto tecnico di Stoccarda fino al 1903, dove per vincere la noia cominci\u00f2 a scrivere il \"T\u00f6rless\". Decise quindi di studiare filosofia, psicologia, matematica e fisica all'Universit\u00e0 di Berlino. Si laure\u00f2 nel 1908 in filosofia, con una tesi sulle teorie di Ernst Mach e molti contrasti con il relatore Carl Stumpf. Intanto frequentava l'amico Johannes von Allesch, che lo spinse verso la psicologia della Gestalt; chiese in sposa Herma (ma la famiglia di lei si oppose) e fin\u00ec di scrivere il \"T\u00f6rless\", sua prima opera pubblicata.\nOrmai aveva scelto, al posto d'una possibile carriera accademica, di diventare scrittore. Conobbe Martha Marcovaldi, nata Heimann (1874-1949), di origine ebraica, che poi diventer\u00e0 sua moglie. Venne invitato da Alexius Meinong a intraprendere la carriera accademica a Graz, ma rifiut\u00f2, continuando intanto a scrivere. Nel 1909 pubblic\u00f2 la novella \"La casa incantata\" sulla rivista \"Hyperion\", diretta da Franz Blei. Fu per\u00f2 ancora costretto a fare altri lavori per guadagnarsi da vivere. Fino al 1910 fu editore della rivista di letteratura e arte \"Pan\", fondata a Berlino nel 1895, poi lavor\u00f2 come bibliotecario all'istituto tecnico di Vienna, dove spos\u00f2 Martha il 14 aprile 1911.\nLo stesso anno usc\u00ec \"Unioni\" con le due novelle \"Il compimento dell'amore\" e \"Veronika\", il volume per\u00f2 non ottenne i favori della critica sperati. Musil si mise allora a scrivere di argomenti scientifici. A Berlino, dove si era spostato, collabor\u00f2 alle riviste \"Der Loser Vogel\", \"Die Aktion\", \"Die Wei\u00dfen Bl\u00e4tter\" e \"Die Neue Rundschau\". Di quest'ultima divenne redattore nel 1914, leggendo con entusiasmo Henri Bergson e Walther Rathenau. Poi scoppi\u00f2 la guerra.\nUfficiale al fronte.\nNella prima guerra mondiale Musil fu di stanza come ufficiale al fronte italiano in Trentino (in particolare presso la Valsugana e la Valle dei Mocheni), oltre che al confine con l'Altopiano di Asiago e partecip\u00f2 alla quinta battaglia dell'Isonzo. Per ripetuti attacchi di stomatite ulcerosa venne ricoverato negli ospedali di Brunico, Innsbruck e Praga, quindi rientr\u00f2 a Bolzano. Durante la permanenza al fronte sud-tirolese (che gli valse una medaglia di bronzo) conobbe Lene Maria Lenzi, poi ritratta nella novella \"Grigia\", e il generale Maximilian Becher, modello di Stumm von Bordwehr in \"L'uomo senza qualit\u00e0\". Musil dal febbraio 1915 al marzo 1916 era di stanza in Valsugana, nello specifico tra Pal\u00f9 del Fersina, Pergine Valsugana, Levico Terme, Carzano, dove fu amico di Paolo Dalfollo, Caldonazzo .\nDal 1916 fu a Bolzano redattore della \"Soldaten-Zeitung\", rivista militare di propaganda pubblicata a Bolzano, per la quale scrisse diversi articoli pubblicati anonimamente. Nel 1917 il padre di Robert fu nobilitato dall'imperatore Carlo I e ricevette il titolo di \"Edler von\" (Nobile), che - essendo ereditario - spett\u00f2 anche a Robert. Nonostante il titolo e la promozione a capitano, avvenuta nel novembre 1917, Musil aveva scarsa attitudine alla superbia. Nel 1918 venne fondato un nuovo giornale propagandistico, \"Heimat\", nella cui redazione Musil conobbe Franz Werfel.\nDopo la guerra.\nDopo la guerra Musil lavor\u00f2 fino al 1920 per il ministero degli esteri austriaco a Vienna. Fino al 1922 era consigliere per questioni militari. Nel 1921 pubblic\u00f2 \"I fanatici\" (commedia alla quale lavorava dal 1908). Collaborava alla \"Neue Rundschau\" e alla \"Prager Presse\", recensendo libri di svariati argomenti (di questo periodo \u00e8 il suo famoso saggio contro Oswald Spengler). Ormai guadagnava abbastanza, e nel 1921 compr\u00f2 una casa in Rasumofskygasse 20, a Vienna. L'anno successivo per\u00f2, per tagli al bilancio, il suo posto venne soppresso; uscirono intanto \"Grigia\" e \"Tonka\". Tra le letture \u00e8 da notare l'importanza di Ludwig Klages.\nNel 1923 uscirono \"Le due amanti\" (frammento de \"L'uomo senza qualit\u00e0\" comprendente le pagine su Leona e Bonadea), \"La portoghese\" e la farsa \"Vincenz e l'amica degli uomini importanti\", rappresentata l'anno successivo con successo. Negli anni seguenti, passati a Vienna, viveva del suo lavoro come critico di teatro e saggista, ma la sua situazione finanziaria era difficile. Dal 1923 al 1929 fu vicepresidente dell'associazione protettrice degli scrittori tedeschi in Austria, il cui presidente era Hugo von Hofmannsthal. Nel 1924 esce \"Tre donne\" (un volume con \"Grigia\", \"La portoghese\" e \"Tonka\"). Nel 1925 ricevette un anticipo di Rowohlt per la stesura de \"L'uomo senza qualit\u00e0\" (al tempo ancora intitolato \"La spia\" o \"La sorella gemella\" o \"Il redentore\").\nNel 1927 fond\u00f2 un'associazione rilkiana (con Alfred D\u00f6blin, Gerhart Hauptmann, Hofmannsthal e Alfred Kerr). Nei \"Diari\" aumentavano i riferimenti pi\u00f9 o meno polemici a Thomas Mann e Sigmund Freud (mentre con l'adleriano Hugo Luk\u00e1cs intraprese nel 1928 una breve analisi). Il 4 gennaio 1929 cominci\u00f2 la stesura definitiva del suo romanzo, ma la tensione era molto alta e, tra un'operazione alla cistifellea e un esaurimento nervoso, procedeva a fatica. Una ripresa dei \"Fanatici\" in un teatro di Berlino fu un fiasco. Nel 1930 usc\u00ec comunque il primo volume. La critica ne fu entusiasta ma non ci furono che poche copie vendute. Intanto scrisse l'importante saggio \"Letterato e letteratura\" e rimase impressionato dalla lettura di Rudolf Carnap.\nNel 1931 Musil si spost\u00f2 nuovamente a Berlino, dove lavorava come critico di teatro per i giornali \"Prager Presse\", \"Wiener Morgen\" e \"Tag\", ma vi rimase solo fino alla presa di potere dei nazisti nel 1933, quando torn\u00f2 a Vienna per via del pericolo che la sua moglie ebrea correva in Germania. Nel 1933 usc\u00ec il secondo volume. Nonostante la stampa nazista attaccasse il romanzo, Musil si rifiut\u00f2 di collaborare a \"Die Sammlung\", rivista di antinazisti fondata da Klaus Mann. Venne poi fondata una societ\u00e0 di amici (\"Musil-Gesellschaft\") che cercava di aiutarlo per il sostentamento e raramente riceveva un regalo da qualche mecenate, ma la situazione economica era disperata.\nNel 1936 uscirono le \"Pagine postume pubblicate in vita\". L'anno successivo, malgrado le difficolt\u00e0 di salute, tenne la famosa conferenza \"Sulla stupidit\u00e0\". Nel 1937 escono 11 aforismi con il titolo \"Da un brogliaccio\" sulla rivista \"Die Rappen\". Dopo l'annessione dell'Austria, nel 1938 Musil emigr\u00f2 con sua moglie, attraverso l'Italia, in Svizzera. Si stabilirono a Zurigo e poi a Ginevra nel 1939, dove lui lavorava ancora alle bozze del terzo volume (modificando e aggiungendo interi capitoli), quando mor\u00ec il 15 aprile 1942. Il suo corpo viene cremato e le ceneri disperse, come per sua volont\u00e0, in un bosco nelle vicinanze.\nCarattere.\nConfermato dalle pagine del \"Diario\", l'uomo Musil risultava per lo pi\u00f9 scontroso, antipatico, impacciato nei rapporti con gli altri, curatissimo nella persona e negli abiti, ma dal portamento troppo militaresco, oltre che eccessivo nell'uso del tabacco e del caff\u00e8. Alcuni testimoni dicono che la moglie aveva un posto enorme nella sua vita. Sembra che fosse un \"nevrotico\". \nNella motivazione per cui l'Accademia dei poeti tedeschi nel 1932 elegge al suo posto Gottfried Benn (Musil riceve un solo voto) si dice che era \"troppo intelligente per essere un poeta\".\nOpere principali.\nNel 1906, mentre studiava all'universit\u00e0 di Berlino, Musil pubblic\u00f2 il suo primo romanzo intitolato \"Die Verwirrungen des Z\u00f6glings T\u00f6rle\u00df\" (\"I turbamenti del giovane T\u00f6rless\"), ispirato dall'esperienza degli anni a M\u00e4hrisch-Wei\u00dfkirchen. Si tratta di un romanzo di educazione in collegio, dove il protagonista, cadetto T\u00f6rless, sul finire dell'adolescenza, vive diversi episodi di brutalit\u00e0 e tensioni psicologiche e sessuali che lo portano a lasciare il collegio. Con gli amici Beineberg e Reiting, egli scopre che un tale Basini, compagno di classe codardo, ha rubato e vuole denunciarlo, ma gli amici preferiscono approfittarne e rendere il ladro loro succube. Anche T\u00f6rless, come prima di lui Reiting e Beineberg, si fa coinvolgere in un rapporto omosessuale con il ragazzo, che ormai sedotto e quasi masochista non fa che aumentare il sadismo contro di s\u00e9 fino alle torture che Beineberg e Reiting vorrebbero gli fossero inflitte da tutta la classe. Qui T\u00f6rless decide di avvertirlo del pericolo e si auto-denuncia al direttore dell'istituto e lascia il collegio. Alla vicenda sono associati, appunto, i suoi \"tormenti\" interiori, dubbi di natura fisica e morale.\nIn \"Vereinigungen\" (\"Incontri\", 1911) sono raccolti tre racconti scritti nel 1908: \"Die Vollendung der Liebe\" (\"Il compimento dell'amore\") dove Claudine va a trovare la figlia Lilli in collegio e durante il viaggio viene sedotta da uno sconosciuto in treno. La figlia non \u00e8 stata concepita dal marito, ma da un dentista statunitense con cui lei ha avuto una relazione e il viaggio si offre a Claudine come occasione per ripensare alla propria vita e alle proprie aspettative. Anche Veronika in \"Die Versuchung der stillen Veronika\", che respinge un amante e ne apprende il suicidio (non per causa di lei), e il tenente Demeter Nagy in \"Das verzauberte Haus\" (\"La casa incantata\") sono racconti pi\u00f9 di introspezione e relazioni psicofisiche che trama riassumibile. E sono tutti racconti attorno al tema della fedelt\u00e0 amorosa e dell'esperienza limite tra sogno e realt\u00e0.\nPer la commedia \"Die Schw\u00e4rmer\" (\"I fanatici\"), pubblicata nel 1921, Musil ricevette il premio letterario \"Kleist-Preis\". Si tratta di una commedia in tre atti intorno a un adulterio. La scena \u00e8 quella di una casa di campagna dove i personaggi, Thomas, scienziato e insegnante, e la moglie Maria, con Regine, sorella di Maria, e Josef, suo marito, intrecciano discorsi e destini con Anselm, innamorato di Regine. Il tema, pi\u00f9 che l'adulterio in s\u00e9, ruota attorno a quale valore dare al tradimento, alla sua osservazione scientifica ed al sentimento distorcente della felicit\u00e0.\nNel 1924 venne pubblicata \"Vinzenz und die Freundin bedeutender M\u00e4nner\" (\"Vincenzo e l'amica degli uomini importanti\"). Si tratta di una farsa in tre atti che ruota attorno alla camera di Alpha, affascinante ed efebica \"amica di uomini importanti\" con i suoi corteggiatori B\u00f6rli, che non riesce a ottenerne la mano e vorrebbe suicidarsi, Vinzenz, divertito e disincantato, che ha preso soldi dal marito di lei per farsi scoprire nel suo letto e avviare il divorzio, e altri amici di lei che vengono presi in giro con l'illusione del metodo per vincere al gioco. Piena di battute ironiche e gesti grotteschi, la farsa si conclude con lei che decide di sposare uno dei suoi corteggiatori. Apprezzata per certe trovate, la farsa \u00e8 stata per\u00f2 anche giudicata troppo meccanica e gelida.\nNello stesso anno usc\u00ec il ciclo di novelle \"Drei Frauen\". Si tratta di \"Grigia\", novella ispirata dall'esperienza della Valle dei M\u00f2cheni fatta durante la guerra, in cui un tale Homo si lascia travolgere dagli eventi senza reagire, rimanendo in una caverna d'alta montagna italiana (dove ha una relazione con una donna, Grigia) intrappolato dal marito di lei che riesce a fuggire. La seconda novella, \"Die Portugiesin\", tratta di una donna che per diversi anni subisce l'indifferenza del marito in un castello di un paese fra Bressanone e Trento. \u00c8 che lui, della stirpe dei von Ketten, \u00e8 tutto preso dalla battaglia per la propriet\u00e0 di un pezzo di terra da sottrarre all'arcivescovo, il quale per\u00f2 muore. Venendo a mancargli motivo di vivere, anche il marito della donna si ammala. Diventa feroce e geloso di un ospite portoghese che viene coinvolto suo malgrado nell'odio che regna nel castello. Solo un gatto malato, che avvicina tutti e tre, li fa sentire in colpa e fa presagire loro l'imminente loro stessa morte. Poi il marito cerca il portoghese nella stanza della moglie, ma lui \u00e8 partito. La terza novella, \"Tonka\", \u00e8 la storia di una giovane e umile commessa viennese che si lega con un uomo di una classe sociale pi\u00f9 elevata e ne resta incinta. Ma lui \u00e8 malato e lei non ne ha fiducia. Lui d'altra parte accetta di dare il proprio cognome al figlio per sola ripicca contro la sua famiglia. La donna, per\u00f2, poco prima del parto, muore. Le tre novelle sono accomunate da un sentimento di attesa, come se qualcosa di tragico stesse per accadere, e i personaggi femminili sono simili, impenetrabili e decadenti.\nPrimi appunti riguardo alla sua opera principale, il romanzo incompiuto \"Der Mann ohne Eigenschaften\" (\"L'uomo senza qualit\u00e0\"), si trovano gi\u00e0 nei suoi diari del 1905. Nel romanzo (in due volumi, interrotto al capitolo 38 della III parte), la monarchia austro-ungarica alla vigilia della guerra rappresenta simbolicamente la crisi della societ\u00e0 moderna. Musil ha cominciato a scrivere il romanzo negli anni venti e ci ha lavorato fino alla fine della sua vita. Il primo volume venne pubblicato nel 1930 ed ebbe notevole successo. Nel 1933 venne pubblicata la prima parte del secondo volume. L'ultima parte del romanzo, rimasta incompiuta, venne pubblicata nel 1943, dopo la morte dell'autore, dalla sua vedova a proprie spese (si tratta di 14 capitoli presunti conclusi e altro materiale in stato di abbozzo). Nel 1952 \u00e8 stata stampata un'edizione rivista in un solo volume. Tra i personaggi, Ulrich (l'uomo senza qualit\u00e0, segretario \"dilettante\"), Walter (l'artista), sua moglie Clarissa (dedita a curare i matti fino a impazzire anche lei), Gerda (ebrea che partecipa a un movimento di giovani cristiani), Arheim (industriale), Agathe (sorella \"incestuosa\" del protagonista) ecc. Il libro, anche per la mole, \u00e8 considerato una specie di labirinto inafferrabile nel suo significato ma con stile parodistico della scienza e del discorso critico. La trama anche qui \u00e8 di minima importanza, e si legge soprattutto per le digressioni dell'autore e per le volute del suo umore e della sua tecnica espressiva. In questo senso \u00e8 stato paragonato ad altri due capolavori della modernit\u00e0, l\"'Ulisse\" di Joyce e \"Alla ricerca del tempo perduto\" di Proust, rispetto ai quali per\u00f2 (soprattutto rispetto alla ricchezza umana del secondo) \u00e8 pi\u00f9 distaccato, quasi disumano.\nNel 1936 Musil aveva pubblicato a Vienna la raccolta di saggi \"Nachla\u00df zu Lebzeiten\" (\"Pagine postume pubblicate in vita\").\nBibliografia.\nTraduzioni italiane.\nIn ordine cronologico di traduzione."}
{"id": "23296", "revid": "21880", "url": "https://it.wikipedia.org/wiki?curid=23296", "title": "Nothura darwinii boliviana", "text": ""}
{"id": "23298", "revid": "21880", "url": "https://it.wikipedia.org/wiki?curid=23298", "title": "Nothura darwinii darwinii", "text": ""}
{"id": "23299", "revid": "21880", "url": "https://it.wikipedia.org/wiki?curid=23299", "title": "Nothura darwinii peruviana", "text": ""}
