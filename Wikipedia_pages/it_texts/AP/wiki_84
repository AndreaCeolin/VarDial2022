{"id": "2379710", "revid": "15756", "url": "https://it.wikipedia.org/wiki?curid=2379710", "title": "X Window System core protocol", "text": "L'X Window System core protocol (protocollo principale di X Window System) \u00e8 il protocollo base dell'X Window System, che \u00e8 un sistema (che lavora in rete) di gestione delle finestre per bitmap display usato per creare interfacce grafiche utente in sistemi Unix, Unix-like e altri sistemi operativi. L'X Window System \u00e8 basato su un modello client-server: un singolo server controlla l'hardware diinput/output, come lo schermo, la tastiera e il mouse; ogni applicazione (programma) agisce come un client, interagendo con l'utente e con gli altri client attraverso il server. Questa interazione \u00e8 regolata dal X Window System core protocol. Esistono altri protocolli relativi all'X Window System, sia costruiti \"sopra\" l'X Window System core protocol sia come protocolli separati.\nNell'X Window System core protocol si possono inviare solo quattro tipi di pacchetti, in maniera asincrona, attraverso la rete: richieste, risposte, eventi ed errori. Le \"Richieste\" vengono inviate da un client ad un server per chiedere ti eseguire alcune operazioni (per esempio, creare una nuova finestra) e ritornare indietro i dati che contiene. Le \"Risposte\" sono inviate dal server per fornire tali dati. Gli \"Eventi\" vengono inviati dal server per notificare ai client dell'attivit\u00e0 dell'utente o di altre occorrenze che sono interessati a conoscere. Gli \"Errori\" sono pacchetti inviati dal server per notificare ad un client di errori accaduti durante l'elaborazione delle sue richieste. Le richieste possono generare risposte, eventi ed errori; a parte questo, il protocollo non regola l'ordine specifico in cui i pacchetti sono inviati in rete. Esistono alcune estensioni al core protocol, ognuna delle quali aventi le proprie richieste, risposte, eventi ed errori.\nL'X Window System fu concepito al MIT nel 1984 (la sua pubblicazione corrente X11 comparve nel settembre 1987). I suoi progettisti Bob Scheifler e Jim Gettys stabilirono come primi principi che il suo core protocol doveva \"creare meccanismi e non politiche\". Come risultato di ci\u00f2, il procollo principale non specifica l'interazione fra i client e tra client e utente. Queste interazioni sono l'oggetto di specifiche separate come le specifiche ICCCM e freedesktop.org e sono tipicamente definite automaticamente dall'uso di un dato insieme di widget.\nPanoramica.\nLa comunicazione fra server e i client avviene mediante lo scambio di pacchetti attraverso un canale. La connessione viene stabilita dal client (nel protocollo non viene specificato come il client viene avviato). Il client invia anche il primo pacchetto, contenente l'ordine dei byte da usare e informazioni sulla versione del protocollo e il tipo di autenticazione che il client si aspetta che il server usi. Il server risponde con un pacchetto che stabilisce l'accettazione o il rifiuto della connessione, oppure con una richiesta di ulteriore autenticazione. Se la connessione viene accettata, il pacchetto di accettazione contiene dati per il client da usare nella seguente interazione con il server.\nDopo che la connessione viene stabilita, possono venire scambiati quattro tipi di pacchetto fra client e server nel canale:\nI pacchetti di richiesta e di risposta hanno lunghezza variabile, mentre pacchetti di errore ed evento hanno una lunghezza fissata di 32 byte.\nI pacchetti di richiesta sono numerati sequenzialmente dal server non appena vengono ricevuti: la prima richiesta da un client viene numerata 1, la seconda 2, ecc. I 16 bit meno significativi del numero di sequenza di una richiesta vengono inclusi negli eventuali pacchetti di risposta ed errore generati dalla richiesta. Sono inclusi anche nei pacchetti di evento per indicare il numero di sequenza della richiesta che il server sta processando attualmente o ha appena finito di processare.\nFinestre.\nQuella che di solito in altre interfacce grafiche utente viene chiamata una finestra, \u00e8 una \"finestra top-level\" (di primo piano) nell'X Window System. Il termine \"finestra\" \u00e8 anche usato per finestre che stanno dentro un'altra finestra, in altre parole, \"sotto finestre\" di una \"finestra padre\". Gli elementi grafici tipo bottoni, menu, icone, ecc. sono tutti realizzati usando finestre.\nUn client pu\u00f2 richiedere la creazione di una finestra. Pi\u00f9 precisamente pu\u00f2 richiedere la creazione di una sotto finestra di una finestra esistente. Le finestre create dai client sono strutturate in un albero (una gerarchia). La radice di quest'albero \u00e8 la \"root window\" (finestra radice), che \u00e8 una finestra speciale creata automaticamente dal server all'avvio. Tutte le altre finestre sono direttamente o indirettamente sotto finestre della finestra radice. Visivamente la finestra radice \u00e8 larga come tutto lo schermo (anche se potrebbe essere pi\u00f9 larga, nel qual caso l'utente pu\u00f2 muoversi sull'area visibile), e sta dietro a tutte le altre finestre.\nNon \u00e8 sempre garantito che il contenuto di una finestra venga preservato nel tempo. In particolare, il contenuto di una finestra pu\u00f2 essere distrutto quando una finestra viene spostata, ridimensionata, coperta da altre finestre, e in generale resa totalmente o parzialmente non visibile. In particolare, il contenuto viene perso se l'X server non mantiene una \"backing store\" (memoria del passato) del contenuto della finestra. Il client pu\u00f2 richiedere alla backing store che una finestra venga mantenuta, ma non c'e l'obbligo da parte del server di farlo. Perci\u00f2, i client non possono assumere che la backing store venga mantenuta. Se una parte visibile di una finestra ha un contenuto non specificato, viene inviato un evento per notificare che il contenuto della finestra deve essere ridisegnato.\nOgni finestra ha un insieme di \"attributi\" associato, tipo la \"geometria\" della finestra (dimensione e posizione), l'immagine di sfondo, se \u00e8 stata fatta una richiesta alla backing store per essa, ecc. Il protocollo comprende richieste da parte dei client per ispezionare e cambiare gli attributi di una finestra.\nLe finestre possono essere di codice_1 o codice_2. Le finestre che possono essere mostrate sullo schermo e usate per disegnare sono del primo tipo. Quelle del secondo tipo non vengono mai mostrate nello schermo; sono utilizzate solo per ricevere input.\nLa cornice decorativa e la barra del titolo (che include eventualmente bottoni) che viene vista di solito attorno alle finestre sono create dal window manager, non dal client che crea la finestra. Il window manager gestisce anche gli input relativi a questi elementi, tipo il ridimensionamento della finestra quando l'utente clicca e trascina il bordo della finestra. I client di solito operano all'interno della finestra che hanno creato, a prescindere dai cambiamenti attuati dal window manager. Un cambiamento che un client deve tenere in considerazione \u00e8 che i re-parenting window manager (window manager che adottano tutte le finestre, ovvero le rendono loro figlie), quali sono quasi tutti i window manager moderni, cambiano le finestre top-level in finestre che non sono la radice. Dal punto di vista del core protocol, il window manager \u00e8 un client, con nessuna differenza rispetto alle altre applicazioni.\nI dati su una finestra possono essere ottenuti eseguendo il programma codice_3. Passandogli l'argomento codice_4, questo programma mostra l'albero delle sotto finestre di una finestra, assieme ai loro identificatori e dati sulla geometria.\nPixmap (mappe di pixel) e drawable (oggetti disegnabili).\nUna pixmap \u00e8 una regione di memoria che pu\u00f2 essere usata per disegnare. A differenza delle finestre, le pixmap non sono automaticamente disegnate sullo schermo. Comunque, il contenuto di una pixmap (o una parte di essa) pu\u00f2 essere trasferito ad una finestra o viceversa. Questo permette l'uso di tecniche tipo il double buffering. La maggioranza delle operazioni grafiche che pu\u00f2 essere eseguita su una finestra pu\u00f2 anche essere fatta su una pixmap.\nLe finestre e le pixmap sono entrambe chiamate \"drawables\" (oggetti disegnabili), e i loro contenuti risiedono nel server. Un client pu\u00f2 comunque richiedere che il contenuto di un drawable venga trasferito dal server al client o viceversa.\nContesti grafici e fonts.\nIl client pu\u00f2 richiedere un certo numero di operazioni grafiche, come pulire un'area, copiare un'area in un'altra, disegnare punti, linee, rettangoli e testo. A parte la pulizia, tutte le altre operazioni sono fattibili su tutti gli oggetti, sia finestre che pixmap.\nLa maggioranza di richieste di operazioni grafiche comprende un \"graphic context\" (contesto grafico), che \u00e8 una struttura che contiene i parametri delle operazioni grafiche. Un contesto grafico include un colore di primo piano (foreground), un colore di sfondo (background), il font del testo e altri parametri grafici. Quando richiede un'operazione grafica, il client include un contesto grafico. Non tutti i parametri del contesto grafico sono necessari per l'operazione: per esempio, il font non ha alcun effetto nel disegnare una linea.\nIl core protocol specifica l'uso di font lato-server. Tali font sono salvati su file e il server vi accede o direttamente tramite il file system locale oppure via rete tramite un altro programma chiamato \"font server\". I client possono fare richiesta della lista di font utilizzabili al server e possono richiedere che un font venga caricato (se non lo \u00e8 gi\u00e0) o scaricato (se non usato da altri client) dal server. Un client pu\u00f2 richiedere informazioni generali sul font (per esempio l'ascent del font) e lo spazio che una data stringa pu\u00f2 occupare quando disegnata con un font specifico.\nIl nome dei font sono stringhe arbitrarie a livello del X Window core protocol. Le convenzioni X logical font description specificano come i font dovrebbero essere nominati in accordo con i loro attributi. Queste convenzioni specificano anche i valori delle propriet\u00e0 opzionali che possono essere assegnate ai font.\nIl programma codice_5 stampa la lista dei font immagazzinati nel server. Il programma codice_6 mostra i glifi dei font e permette all'utente di selezionare il nome di un font per usarlo in un'altra finestra.\nL'uso di font lato-server \u00e8 attualmente deprecato in favore dei font lato-client. Tali font sono renderizzati dal client, non dal server, con il supporto delle librerie grafiche Xft o cairo e l'estensione XRender. Nessuna specifica \u00e8 data sui font lato-client nel core protocol.\nRisorse e identificatori.\nTutti i dati relativi alle finestre, pixmaps, font, ecc. sono salvati nel server. Il client conosce gli identificatori di questi oggetti che usa come nomi quando interagisce con il server. Per esempio, se un client desidera che venga creata una finestra, richiede al server di creare una finestra con un dato identificatore. L'identificatore pu\u00f2 essere usato in seguito dal client per le richieste, per esempio, che venga disegnata una stringa nella finestra. Gli oggetti seguenti risiedono nel server sono noti al client attraverso identificatori numerici:\nQuesti oggetti sono chiamati \"risorse\". Quando un client richiede la creazione di una tale risorsa, specifica anche un identificatore per essa. Per esempio, per creare una nuova finestra, il client specifica sia gli attributi della finestra (genitore, larghezza, altezza, ecc.) sia l'identificatore associato alla finestra.\nGli identificatori sono interi a 32-bit con i 3 bit pi\u00f9 significativi uguali a 0. Ogni client ha il proprio insieme di identificatori che pu\u00f2 utilizzare per creare nuove risorse. Questo insieme \u00e8 specificato dal server con due interi inclusi nel pacchetto di accettazione (il pacchetto che il server invia al client per informare che la connessione \u00e8 stata accettata). I client scelgono gli identificatori che sono in questo insieme in modo tale da non avere sovrapposizioni: due oggetti fra finestre, pixmap, font, colormaps e graphic context non possono avere lo stesso identificatore.\nUna volta che una risorsa \u00e8 stata creata, il suo identificatore viene usato dal client per richiedere l'esecuzione di operazioni su di esso al server. Alcune operazioni interessano date risorse (per esempio, le richieste per muovere una finestra); altre richiedono dei dati delle risorse memorizzate dal server (per esempio, richieste di attributi di finestre).\nGli identificatori sono unici anche nel server, non solo nel client; per esempio, due finestre non possono avere lo stesso identificatore anche se create da due client diversi. Un client pu\u00f2 accedere ad ogni oggetto noto l'identificatore. In particolare, pu\u00f2 anche accedere alle risorse create da un altro client, anche se i loro identificatori sono al di fuori dell'insieme di identificatori che loro (i client) possono creare.\nCome risultato di ci\u00f2, due client connessi allo stesso server possono usare lo stesso identificatore per riferirsi alla stessa risorsa. Per esempio, se un client crea una finestra con identificatore codice_12 e passa questo numero codice_12 ad un'altra applicazione (attraverso qualsiasi mezzo utilizzabile, per esempio salvando questo numero in un file che \u00e8 accessibile anche all'altra applicazione), questa altra applicazione ha la possibilit\u00e0 di operare proprio nella stessa finestra. Quest'possibilit\u00e0 viene sfruttata per esempio dalla versione X Window di Ghostviwe: questo programma crea una sotto finestra, salvando il suo identificatore in una variabile d'ambiente e chiama Ghostscript; questo programma disegna il contenuto del file PostScript da mostrare in questa finestra.\nLe risorse sono normalmente distrutte quando il client che le ha create chiude la connessione col server. Comunque, prima di chiudere la connessione, un client pu\u00f2 richiedere al server di non distruggerle.\nEventi.\nGli eventi sono pacchetti inviati dal server al client per comunicare che qualcosa di cui il client potrebbe essere interessato a sapere \u00e8 accaduto. Per esempio, un evento viene inviato quando l'utente preme un tasto o fa un click su un bottone del mouse. Gli eventi non sono solo usati per gli input; per esempio, eventi sono inviati per indicare la creazione di una nuova sotto finestra di una data finestra.\nOgni evento \u00e8 relativo alla finestra. Per esempio, se l'utente clicca quando il puntatore \u00e8 in una finestra, l'evento sar\u00e0 relativo a quella finestra, Il pacchetto evento contiene l'identificatore di quella finestra.\nUn client pu\u00f2 richiedere al server di inviare un evento ad un altro client; questo viene usato per le comunicazioni fra client. Un tale evento viene generato per esempio quando un client richiede il testo che \u00e8 attualmente selezionato: questo evento viene inviato al client che gestisce in quel momento la finestra che detiene la selezione.\nL'evento codice_14 viene inviato quando un'area di una finestra dal contenuto non visibile diventa visibile. Il contenuto di una finestra potrebbe venir distrutto in alcune condizioni, per esempio, se la finestra \u00e8 coperta e il server non sta mantenendo la backing store. Il server genera un evento codice_14 per notificare al client che una parte della finestra deve essere disegnata.\nLa maggior parte di tipi di eventi vengono inviati solo se il client ha mostrato interesse in loro in precedenza. Questo perch\u00e9 i client potrebbero essere interessati solo ad alcuni tipi di eventi. Per esempio, un client potrebbe essere interessato ad eventi relativi alla tastiera ma non a quelli relativi al mouse. Alcuni tipi di eventi sono comunque inviati ai client anche se non ne hanno fatto specificatamente richiesta.\nI client specificano quali tipi di eventi vogliono che vengano inviati settando un attributo di una finestra. Per esempio, per fare in modo di ridisegnare una finestra quando il suo contenuto \u00e8 stato distrutto, un client deve ricevere gli eventi codice_14, che lo informano che quella finestra ha bisogno di essere ridisegnata nuovamente. Comunque al client verranno inviati eventi codice_14 solo se avr\u00e0 stabilito precedentemente il suo interesse per questi eventi, e questo viene fatto impostando in modo appropriato l'attributo della \"maschera\" degli eventi della finestra.\nClient differenti possono richiedere eventi nella stessa finestra. Possono anche impostare maschere degli eventi differenti nella stessa finestra. Per esempio, un client pu\u00f2 richiedere solo eventi della tastiera in una finestra mentre un altro client pu\u00f2 richiedere solo eventi del mouse nella stessa finestra. Questo \u00e8 possibile perch\u00e9 il server, per ogni finestra, mantiene una maschera degli eventi separata per ogni client. Comunque, ci sono alcuni tipi di eventi che possono essere selezionati solo da un client alla volta per ogni finestra. In particolare questi eventi riportano il click dei bottoni del mouse e alcuni cambiamenti relativi alla gestione della finestra.\nIl programma codice_18 mostra gli eventi relativi ad una finestra. In particolare, codice_19 richiede tutti i possibili eventi relativi alla finestra con identificatore codice_20 e li stampa.\nEsempio.\nQuello che segue \u00e8 un possibile esempio di interazione tra un server e un programma che crea una finestra con una scatola nera dentro e appare alla pressione di un tasto. In questo esempio il server non invia nessuna risposta perch\u00e9 le richieste del client non generano risposte, ma potrebbero generare errori.\nSe la finestra era coperta da un'altra finestra e viene scoperta di nuovo, assumendo che la backing store non sia mantenuta, allora:\nSe viene premuto un tasto:\nColori.\nA livello di protocollo, un colore \u00e8 rappresentato da un intero senza segno a 32-bit chiamato \"pixel value\". I seguenti elementi influenzano la rappresentazione dei colori:\nIn un codice pi\u00f9 semplice possibile, la colormap \u00e8 una tabella contenente una tripla RGB in ogni riga. Un pixelvalue codice_36 rappresenta il colore contenuto nell'codice_36-esima riga della tabella. Se il client pu\u00f2 cambiare le voci nella colormap, questa rappresentazione viene identificata dalla codice_38 \"visual class\". La codice_39 \"visual class\" \u00e8 simile ma il client non pu\u00f2 cambiare le voci nella colormap.\nCi sono in totale 6 possibili visual class, ognuna delle quali identifica un modo differente per rappresentare un pixelvalue con una tripla RGB. codice_38 e codice_39 sono due. codice_42 e codice_43 sono altre due che differiscono dalle prime dal fatto che vengono usate solo scale di grigi.\nLe due visual class che rimangono differiscono dalle precedenti perch\u00e9 scorporano i pixelvalue in tre parti e usano tre tabelle separate l'intensit\u00e0 di rosso, verde, e blu. In accordo con questa rappresentazione del colore, un pixelvalue viene convertito in una tripla RGB come segue.\nQuesto meccanismo richiede che la colormap venga composta da tre tabelle separate, una per ogni colore primario. Il risultato della conversione \u00e8 ancora una tripla di valori di intensit\u00e0. Le visual class che usa questa rappresentazione sono codice_44 e codice_45, che differiscono nel lasciar cambiare o meno le colormap all'utente.\nQuesti sei meccanismi per la rappresentazione dei colori con i pixelvalue richiedono tutti per funzionare qualche paramentro addizionale. Questi parametri sono collezionati in una \"visual type\", che contiene una visual class e altri parametri della rapparesentazione dei colori. Ogni server ha un insieme fisso di visual type, ognuna associata ad un identificatore numerico. Questi identificatori sono interi senza segno a 32-bit ma non sono necessariamente diversi dagli identificatori di risorse o atomi.\nQuando la connessione da un client viene accettata, il pacchetto di accettazione inviato dal server contiene una sequenza di blocchi, ognuno contenente informazioni su un singolo schermo. Per ogni schermo, il blocco relativo contiene una lista di altri blocchi, ognuno dei quali relativo ad una specifica color depth (profondit\u00e0 del colore) supportata dallo schermo. Per ogni profondit\u00e0, questa lista contiene una lista di visual type. Come risultato di ci\u00f2, ogni schermo \u00e8 associato ad un numero di possibili profondit\u00e0, e ogni profondit\u00e0 di ogni schermo \u00e8 associato a un numero di possibili visual types. Una data visual type pu\u00f2 essere usata per pi\u00f9 di uno schermo e per profondit\u00e0 differenti.\nPer ogni visual type, il pacchetto di accettazione contiene sia gli identificatori che i parametri attuali relativi contenuti (visual class, ecc.) Il client salva queste informazioni, dato che non pu\u00f2 richiederle in seguito. In pi\u00f9, i client non possono cambiare o creare nuove visual type. Le richieste per la creazione di una nuova finestra comprendono la profondit\u00e0 e l'identificatore della visual type da usare per rappresentare i colori della finestra stessa.\nLe colormap sono usate a prescindere dal fatto che l'hardware che controlla lo schermo (ad esempio una scheda grafica) usa una palette, che \u00e8 una tavola che viene anche usata per rappresentare i colori. I server usano colormap anche se l'hardware non sta usando una palette. Ogni volta che l'hardware usa una palette, pu\u00f2 essere installato solo un numero limitato colormap. In particolare, una colormap viene installata quando l'hardware pu\u00f2 mostrare i colori in accordo con essa. Un client pu\u00f2 richiedere al server di installare una colormap. Comunque, questo potrebbe richiedere la rimozione di un'altra colormap: l'effetto \u00e8 che le finestre che usano una colormap rimossa non sono mostrate con i colori corretti, un effetto chiamato \"color flashing\" o \"technicolor\". Questo problema pu\u00f2 essere risolto usando \"colormap standard\" che sono colormap con una associazione predicibile fra pixelvalue e colori. Grazie a questa propriet\u00e0, le colormap standard possono essere usate da applicazioni differenti.\nLa creazione di colori \u00e8 regolata dalla convenzione ICCCM. Le colormap standard sono regolate dal ICCCM e dalle specifiche Xlib.\nUna parte del sistema dei colori di X \u00e8 la \"X Color Management System (xcms)\" (sistema di gestione del colore di X). Questo fu introdotto con X11R6 Release 5 nel 1991. Questo sistema consiste di diverse funzionalit\u00e0 addizionali in xlib, che si trova nella serie di funzioni di Xcms*. Questo sistema definisce schemi di colore \"device independent\" (indipendenti dal dispositivo) che possono essere convertiti in sistemi RGB dipendenti dal dispositivo. Il sistema consiste di funzioni di xlib Xcms* e, come nella X Device Color Characterization Convention (XDCCC) che descrive come convertire i vari sistemi di colori indipendenti dal dispositivo in sistemi di colore RGB dipendenti dal dispositivo. Questo sistema supporta CIE XYZ, xyY, L *u*v e L *a*b cos\u00ec come il TekHVC colour systems.,\nAtomi.\nGli Atomi sono interi a 32-bit che rappresentano stringhe. I progettisti del protocollo introdussero gli atomi al fine di rappresentare stringhe con una dimensione fissa e corta: mentre una stringa potrebbe essere arbitrariamente lunga, un atomo \u00e8 sempre un intero a 32-bit. Le ridotte dimensioni di un atomo vennero sfruttate nei tipi di pacchetti che devono essere tendenzialmente inviati molte volte con le stesse stringhe; da questo deriva un uso pi\u00f9 efficiente della rete. La dimensione fissa di un atomo venne sfruttata specificando una dimensione fissata per ogni evento in 32 byte: pacchetti di dimensione fissa possono contenere atomi, mentre non possono contenere stringhe.\nPrecisamente, gli atomi sono identificatori di stringhe salvate nel server. Sono simili agli identificatori di risorse (finestre, pixmap, ecc.) ma differiscono da questi per due motivi. Quando un client richiede la creazione di un nuovo atomo, invia solamente al server la stringa da salvare, non il suo identificatore; questo identificatore \u00e8 scelto dal server e restituito come risposta al client. La seconda differenza importante fra risorse e atomi \u00e8 che gli atomi non sono associati ai client. Una volta creati, un atomo sopravvive finch\u00e9 il server si spegne o si riavvia (questo non il comportamento di default delle risorse).\nGli atomi sono identificatori e sono perci\u00f2 unici. Comunque, un identificatore di atomo e uno di risorsa possono coincidere. La stringa associata ad un atomo \u00e8 chiamata \"atom name\" (nome dell'atomo). Il nome di un atomo non pu\u00f2 essere cambiato dopo la creazione e due atomi non possono avere lo stesso nome. A conseguenza di questo, il nome di un atomo \u00e8 comunemente usato per indicare l'atomo stesso: \u201cl'atomo codice_46\u201d significa, precisamente, \"l'atomo al quale la stringa codice_46 \u00e8 associata\" o \"l'atomo con nome codice_46\". Un client pu\u00f2 richiedere la creazione di un nuovo atomo ma anche l'identificatore di un atomo di una data stringa. Alcuni atomi sono \"predefiniti\" (creati dal server con un dato identificatore e una data stringa).\nGli atomi vengono usati per un certo numero di scopi, la maggior parte relativi alla comunicazione fra diversi client connessi allo stesso server. In particolare, sono usati nell'associare le propriet\u00e0 delle finestre, descritte in precedenza.\nLa lista di tutti gli atomi residenti in un server possono essere stampati usando il programma codice_49. In particolare, questo programma stampa ogni atomo (il suo identificatore, ossia un numero) con il suo nome (la sua stringa associata).\nPropriet\u00e0.\nOgni finestra ha un insieme predefinito di attributi e un insieme di propriet\u00e0, tutte salvate nel server e accessibili ai client tramite richieste appropriate. Gli attributi sono dati sulle finestre, come la loro dimensione, posizione, colore di sfondo, ecc. Le propriet\u00e0 sono pezzi arbitrari di dati associati alla finestra. Al contrario degli attributi, le propriet\u00e0 non hanno significato a livello del X Window core protocol. Un client pu\u00f2 memorizzare dati arbitrari in un propriet\u00e0 di una finestra. Le propriet\u00e0 sono usate per la maggior parte per la comunicazione da client a client.\nUna propriet\u00e0 \u00e8 caratterizzata da un nome, un tipo e un valore. Una propriet\u00e0 \u00e8 simile ad una variabili in un linguaggio imperativo, dove l'applicazione pu\u00f2 creare una nuova propriet\u00e0 con un dato nome e di un certo tipo e salvarci un valore. Le propriet\u00e0 sono associate alle finestre: due propriet\u00e0 con lo stesso nome, aventi tipi e valori differenti possono esistere in due finestre differenti.\nIl nome, tipo e valore di una propriet\u00e0 sono stringhe, pi\u00f9 precisamente, sono atomi, ovvero strighe salvate nel server e accessibli ai client tramite identificatori. Una applicazione client pu\u00f2 accedere a una data propriet\u00e0 usando l'identificatore dell'atomo contenente il nome della propriet\u00e0.\nLe propriet\u00e0 sono usate principalmente per la comunicazione fra client. Per esempio, la propriet\u00e0 chiamata codice_50 (la propriet\u00e0 nominata dall'atomo a cui \u00e8 associata la stringa codice_51) \u00e8 usata per salvare il nome per la finestra; i gestori di finestre di solito leggono questa propriet\u00e0 e visualizzano il nome della finestra nella barra del titolo.\nAlcuni tipi di comunicazione inter-client usano propriet\u00e0 della finestra radice. Per esempio, in accordo con la specifica freedesktop window manager , i gestori di finestre dovrebbero salvare l'identificatore della finestra correntemente attiva nella propriet\u00e0 di nome codice_52 della finestra radice. Le X resources, che contengono i parametri dei programmi, sono anch'esse salvate in propriet\u00e0 della finestra radice; In questo modo, tutti i client possono accedere ad esse, anche se girano in computer differenti.\nIl programma codice_53 stampa le propriet\u00e0 di una data finestra; codice_54 stampa il nome, tipo e valore di ogni propriet\u00e0 della finestra radice.\nMappings (Mappature).\nIn X Window System, ogni singolo tasto \u00e8 associata ad un numero nell'intervallo 8-255 chiamato \"keycode\" (codice tasto). Un keycode identifica solo un tasto, non un particolare carattere o termine (ad esempio \"Page Up\") fra quelli che potrebbero essere raffigurati nel tasto. Ognuno di questi caratteri o termini viene invece identificato da un \"keysym\". Mentre un keycode dipende solo dal tasto appena premuto, un keysym potrebbe dipendere, per esempio, dalla pressione o meno del tasto Shift o qualche altro modificatore (Ctrl, Alt, ecc.).\nQuando un tasto viene premuto o pubblicato, il server invia eventi del tipo codice_27 o codice_56 al client appropriato. Questo evento contiene:\nIl server invia quindi un keycode e lo stato dei modificatori senza cercare di tradurlo in uno specifico carattere. \u00c8 responsabilit\u00e0 del client fare questa conversione. Per esempio, un client potrebbe ricevere un evento che stabilisce che un dato tasto \u00e8 stato premuto mentre il modificatore Shift era premuto. Se questo tasto normalmente genererebbe il carattere \"a\", il client (e non il server) associa questo evento al carattere \"A\".\nMentre la traduzione dei keycode in keysym viene fatta dal client, la tabella che rappresenta le associazioni viene mantenuta nel server. Salvare questa tabella in un posto centralizzato la rende accessibile a tutti i client. I tipici client richiedono solo questa mappatura e la usano per decodificare il keycode e i modificatori di un evento relativo a un tasto in un keysym. Comunque, i client possono anche cambiare questa mappatura a proprio piacere.\nIl server X lavora con al pi\u00f9 otto modificatori. Comunque, ogni modificatore pu\u00f2 essere associato a pi\u00f9 di un tasto. Questo \u00e8 necessario perch\u00e9 molte tastiere hanno tasti duplicati per gli stessi modificatori. Per esempio, molte tastiere hanno due tasti \"Shift\" (uno a destra e una sinistra). Questi tasti producono due keycode differenti quando premuti, ma il server X li associa entrambi al modificatore \"Shift\".\nPer ognuno degli otto modificatori, il server X mantiene una lista di keycode, che lui considera essere modificatori. Ad esempio, se la lista del primo modificatore (\"Shift\") contiene il keycode codice_57 allora il tasto che produce il keycode codice_57 \u00e8 considerato un tasto modificatore \"di tipo shift\" dal server X.\nLa lista che mappa i modificatori \u00e8 mantenuta dal server X ma pu\u00f2 essere cambiata da ogni client. Per esempio, un client pu\u00f2 richiedere che il tasto \"F1\" venga aggiunto alla lista dei modificatori di tipo \"Shift\". Da qui in avanti, questo tasto si comporta come un altro modificatore di tipo Shift. Comunque, il keycode corrispondente a F1 viene comunque generato quando questo tasto viene premuto. Come risultato di ci\u00f2, F1 opera come faceva prima (ad esempio, potrebbe venire aperta una finestra di help), ma opera anche come il tasto Shift (premendo \"a\" in un editor di testo e assieme F1, verrebbe stampato il carattere \"A\").\nIl server X mantiene e usa una mappatura dei modificatori per i bottoni del mouse. Comunque, i bottoni possono essere solo permutati. Questo \u00e8 maggiormente utile per scambiare il tasto destro con quello sinistro per gli utenti mancini.\nIl programma codice_59 mostra e cambia mappature di tasti, modificatori e bottoni del mouse.\nGrabs (Catture).\nUna \"grab\" \u00e8 una condizione nella quale tutti gli eventi di mouse o tastiera sono inviati ad un singolo client. Un client pu\u00f2 richiedere la cattura di mouse, tastiera o di entrambi: se la richiesta \u00e8 approvata dal server, tutti gli eventi di mouse/tastiera sono inviati al client che ha richiesto la cattura finch\u00e9 la cattura viene pubblicata. Gli altri client non riceveranno questi eventi.\nQuando richiede una grab, un client specifica una \"grab window\" (finestra di cattura): tutti gli eventi sono inviati al client come se fossero relativi alla grab window. Comunque, gli altri client non ricevono gli eventi anche se li hanno selezionati nella grub window. Ci sono due tipi di catture:\nUna richiesta di cattura pu\u00f2 includere una richiesta di \"freezing\" (congelamento) di tastiera o puntatore. La differenza tra cattura e congelamento \u00e8 che la cattura cambia il destinatario degli eventi, mentre il congelamento ferma proprio la loro consegna. Quando una periferica \u00e8 congelata, gli eventi che genera sono salvati in una coda da cui essere consegnati normalmente una volta finito il congelamento.\nPer eventi del puntatore, c'\u00e8 un parametro addizionale che influenza la consegna degli eventi: una event mask (maschera degli eventi), che specifica quali tipi di eventi sono da consegnare e quali devono essere scartati.\nLa richiesta di cattura include un campo per specificare cosa succede agli eventi che verrebbero inviati al client che detiene la cattura anche se non hanno stabilito la cattura. In particolare, il client pu\u00f2 richiedere che questi vengano inviati normalmente in accordo con la cattura. Queste due condizioni non sono la stessa cosa come potrebbe sembrare. Per esempio, un client che normalmente riceverebbe gli eventi della tastiera nella prima finestra potrebbe richiedere che la tastiera venga catturata da una seconda finestra. Gli eventi che normalmente vengono inviati alla prima finestra potrebbero o no essere rediretti alla finestra di cattura in base al parametro nella richiesta di cattura.\nUn client pu\u00f2 anche richiedere la cattura di un intero server. In questo caso, nessuna richiesta sar\u00e0 processata dal server eccetto quelle provenienti dal client che ha richiesto la cattura.\nAltro.\nNel core protocol esistono altri tipi di eventi e richieste. Un primo tipo di richieste sono relative alla relazione di parentela tra finestre: un client pu\u00f2 richiedere di cambiare il padre di una finestra o pu\u00f2 richiedere informazioni sulla parentela delle finestre. Altre richieste sono relative alla selezione, che comunque \u00e8 governata per la maggior parte da altri protocolli. Altre richieste sono quelle sul focus e la forma del cursore. Un client pu\u00f2 richiedere che il proprietario di una risorsa (finestra, pixmap, ecc.) venga ucciso, il che causa la terminazione della connessione con il server. Infine, un client pu\u00f2 richiedere di inviare una richiesta no-operation al server.\nEstensioni.\nIl X Window core protocol fu progettato per essere estensibile. Esso specifica un meccanismo per interrogare le estensioni disponibili e come sono fatti gli eventi, le estensioni, i pacchetti di errore dell'estensione.\nIn particolare, un client pu\u00f2 richiedere i dati relativi a una estensione specifica dalla lista delle estensioni disponibili. I pacchetti delle estensioni sono simili a quelli del core protocol. Il core protocol specifica che richieste, eventi e pacchetti di errore contengono un intero che indica il tipo (per esempio la richiesta di creazione di una nuova finestra \u00e8 indicata dal numero 1). Un intervallo di questi interi \u00e8 riservato per le estensioni.\nAutorizzazioni.\nQuando il client inizialmente stabilisce una connessione con il server, il server pu\u00f2 replicare o accettando la connessione o rifiutandola o richiedendo un'autorizzazione. Il core protocol non specifica il processo di autenticazione, che dipende dal tipo di autenticazione usata, a parte che deve finire con l'invio o di un'accettazione o di un rifiuto da parte del server.\nDurante la regolare interazione tra client e un server, solo le richieste relative all'autenticazione riguardano il metodo di accesso \"host-based\". In particolare, un client pu\u00f2 richiedere che questo metodo sia abilitato e pu\u00f2 richiedere la lettura e la modifica della lista di client che sono autorizzati a connettersi. Le applicazioni tipiche non usano queste richieste; queste sono usate dal programma codice_60 per dare all'utente o uno script l'accesso alla lista di accesso. Il metodo di accesso host-based \u00e8 considerato insicuro.\nXlib e altre librerie client.\nLa maggior parte dei programmi client comunicano con il server attraverso la libreria Xlib client. In particolare, la maggior parte di client usa librerie tipo Xaw, Motif, GTK+, o Qt le quali a loro volta usano Xlib per interagire con il server. L'uso di Xlib ha i seguenti effetti:\nLibrerie di pi\u00f9 alto livello tipo Xt (che \u00e8 a volte usato da Xaw e Motif) permettono al programma client di specificare le funzioni di callback associate ad alcuni eventi; la libreria si cura di interrogare la coda degli eventi chiamando la funzione appropriata quando richiesta; alcuni eventi tipo quelli che indicano la necessit\u00e0 di ridisegnare una finestra sono gestiti internamente da Xt.\nLibrerie a basso livello, tipo XCB, forniscono accesso asincrono al protocollo, permettendo un miglior occultamento della latenza.\nQuello che il procollo principale di X Window System non specifica.\nIl procollo principale di X Window non regola la comunicazione inter-client a non specifica come le finestre sono usate per formare gli elementi visuali comuni in un'interfaccia grafica utente (bottoni, menu, ecc.) Gli elementi dell'interfaccia grafica utente sono definiti dalle librerie client che realizzano widgets toolkit. La comunicazione inter-client \u00e8 considerata da altri standard tipo le specifiche ICCCM e freedesktop.\nLa comunicazione inter-client \u00e8 centrale nelle selezioni, cut buffers r nel trascinamento, che sono metodi usati da un utente per trasferire dati fra una finestra all'altra. Dato che le finestre potrebbero essere controllate da programmi diversi, un protocollo per scambiare questi dati \u00e8 necessario. La comunicazione inter client \u00e8 rilevante anche per i Window manager che sono programmi che controllano la visualizzazione delle finestre e il \"look-and-feel\" generale di una GUI. Un'altra questione ancora dove la comunicazione inter-client \u00e8 per certi versi rilevante \u00e8 quella del session manager.\nCome un utente fa partire una sessione \u00e8 un'altra questione non coperta dal core protocol. Di solito, questo avviene automaticamente tramite il display manager. L'utente pu\u00f2 comunque far partire una sessione manualmente facendo girare il programma xinit o startx."}
{"id": "2379711", "revid": "123437276", "url": "https://it.wikipedia.org/wiki?curid=2379711", "title": "Strade nazionali del Sudafrica", "text": "Le strade nazionali del Sudafrica (\"national routes\" in inglese e \"Nasionale Padstelsel\" in afrikaans) sono una rete di strade che collega tutte le principali citt\u00e0 del Sudafrica. Il sistema \u00e8 stato in gran parte costruito durante il periodo della apartheid negli anni '70, anche se la costruzione di nuove strade continua a tutt'oggi. Il sistema \u00e8 stato modellato sull'esempio della rete delle Interstate Highway degli Stati Uniti d'America.\nLe strade nazionali coprono circa 7.200\u00a0km su un totale di circa 362.000\u00a0km di strade (fra pavimentate e sterrate).\nLa gestione e manutenzione delle strade nazionali \u00e8 affidata alla South African National Roads Agency Ltd (SANRAL), una societ\u00e0 governativa fondata nel 1998.\nLe strade nazionali sono designate sulle carte con la lettera N seguita da un numero. La segnaletica delle strade nazionali \u00e8 costituita da una pentagono con una N e il numero della strada all'interno.\nUna parte della rete delle strade nazionali \u00e8 a pedaggio (tra cui alcune sezioni delle strade N1, N2, N3 e N4), anche se la gran parte \u00e8 attualmente a transito gratuito.\nStrade nazionali attuali.\nLe strade nazionali attuali sono 15:"}
{"id": "2379713", "revid": "1543377", "url": "https://it.wikipedia.org/wiki?curid=2379713", "title": "\u017darko Od\u017eakov", "text": "Carriera.\nCome massimo riconoscimento in carriera vanta la partecipazione con la Nazionale di calcio a 5 dell'Australia al FIFA Futsal World Championship 1989 dove la nazionale australiana non ha superato il primo turno, affrontando Stati Uniti, Italia e Zimbabwe."}
{"id": "2379715", "revid": "1442080", "url": "https://it.wikipedia.org/wiki?curid=2379715", "title": "Ernest Tapai", "text": "Carriera.\nCalcio.\nClub.\nTapai ha esordito a 18 anni con il Footscray JUST nella \"National Soccer League\". Dopo aver giocato per il Sunshine George Cross e l'Adelaide City, nel 1992 si \u00e8 trasferito all'estero firmando per gli inglesi dello Stoke City, con cui tuttavia non ha disputato alcuna partita ufficiale.\nNel 1993 ha firmato per i portoghesi dell'Estoril-Praia prima di ritornate nella NSL prima con i Gippsland Falcons, poi con i Collingwood Warriors e infine con il Perth Glory.\nDal 1998 a 2001 ha giocato nella S.League singaporiana per lo Home United e il Clementi Khalsa, dove ha chiuso la carriera.\nNazionale.\nTapai ha disputato 37 partite con la Nazionale australiana tra il 1986 e il 1998 segnando 6 gol.\nHa fatto parte della selezione che ha vinto la Coppa delle nazioni oceaniane 1996 e di quella che ha concluso la Confederations Cup 1997 al secondo posto.\nCalcio a 5.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Australia al FIFA Futsal World Championship 1989 dove la nazionale australiana non ha superato il primo turno, affrontando Stati Uniti, Italia e Zimbabwe."}
{"id": "2379716", "revid": "1305772", "url": "https://it.wikipedia.org/wiki?curid=2379716", "title": "Donati (disambigua)", "text": ""}
{"id": "2379718", "revid": "767487", "url": "https://it.wikipedia.org/wiki?curid=2379718", "title": "Dubat", "text": "I dubat (, \u00abturbanti bianchi\u00bb) erano i componenti delle truppe irregolari impiegate dal regio corpo truppe coloniali della Somalia italiana dal 1924 al 1941.\nOrigini e ruolo.\nL'origine dei \"Dubat\" risale al 1905, quando vennero formate e armate bande di \"Gogle\" (fiduciari), durante il fenomeno del derviscismo somalo, allo scopo di contrastare le incursioni dei guerrieri fedeli al \"Mad Mullah\".\nDopo il 1920 le bande del \"Gogle\", ormai da tutti chiamati \"Dubat\" a causa del loro turbante bianco, rimasero inoperose e alcune di queste si diedero al brigantaggio. Allo scopo di riorganizzarle militarmente, nel 1923 fu inviato il generale Cesare Maria De Vecchi a ricoprire l'ufficio di Governatore della Somalia italiana.\nIl Decreto Governatoriale del 23 luglio 1924 istitu\u00ec le \"Bande di confine\" dei \"Dubat\", reparti di truppe coloniali che avevano il compito di pattugliare e difendere le ancora incerte frontiere somale. I Dubat furono, perci\u00f2, reclutati fra i Clan di confine. Gli ufficiali erano italiani, i sottufficiali erano somali o provenienti dallo Yemen.\nNel gennaio 1925 i dubat furono posti al comando del maggiore degli Alpini Camillo Bechis che fu anche nominato commissario del confine.\nAzioni di guerra.\nNegli anni 1924-27 circa dubat furono impiegati nella campagna militare per l'occupazione dei Sultanati di Obbia e della Migiurtinia, gi\u00e0 entrambi protettorati italiani.\nNel novembre 1927 un reparto di 380 \"arditi neri\" guidati dallo sciumbasci Uarsama Botan, sorpresero la formazione del ribelle Erzi Bogor, accampatasi nei pressi di Gorrahei, riuscendo a riprendere due mitragliatrici FIAT-Revelli e le scorte di munizioni.\nNel corso della notte i dubat furono inseguiti e intercettati da 700 rivoltosi armati, con i quali sostennero un durissimo scontro notturno che si risolse all'alba in favore delle truppe coloniali italiane.\nA testimoniare la ferocia dello scontro, i circa 600 morti lasciati sul terreno, compresi lo sciumbasci e il bulucbasci (vice comandante) dei Dubat.\nNel 1935 i Dubat presero parte alla campagna contro l'Etiopia. I militari coinvolti da parte italiana nell'Incidente di Ual Ual che dette origine alla guerra, erano Dubat. Infatti l'incidente che nel dicembre del 1934, nell'oasi di Ualual, diede il la alle richieste di Mussolini nei confronti dell'Etiopia e che poi nel 1935 sfoci\u00f2 nella guerra contro la stessa Etiopia, coinvolse i Dubat inquadrati nell'esercito coloniale.\nIl 1\u00ba Gruppo Dubat prese parte nel 1940 alla breve occupazione della Somalia Britannica.\nI Dubat si distinsero anche nell'occupazione italiana di Moyale in Kenya e successivamente nella difesa dell'A.O.I. dall'attacco inglese nel 1941.\nCaratteristiche.\nCaratteristico dei Dubat era il loro abbigliamento, caratterizzato da un turbante di color bianco. Il loro inquadramento era una via di mezzo tra le truppe regolari e le bande irregolari. La loro principale caratteristica consisteva nell'estrema leggerezza di armamento (il Mannlicher di preda bellica austro-ungarica) e di equipaggiamento che consentiva spostamenti rapidissimi. Il reclutamento dei Dubat, avveniva fra i clan di confine. Divisi in bande con ufficiali italiani, e sottufficiali somali o provenienti dallo Yemen. L'addestramento era affidato a sottufficiali indigeni appartenenti a battaglioni coloniali e la loro gerarchia era suddivisa in 4 gradi: gregario; sotto capo; capobanda; comandante."}
{"id": "2379719", "revid": "89988831", "url": "https://it.wikipedia.org/wiki?curid=2379719", "title": "Autostrade in Sudafrica", "text": ""}
{"id": "2379726", "revid": "6923", "url": "https://it.wikipedia.org/wiki?curid=2379726", "title": "2008 Wimbledon Championships - Singolare femminile", "text": ""}
{"id": "2379731", "revid": "486946", "url": "https://it.wikipedia.org/wiki?curid=2379731", "title": "Supercoppa di Lega Serie C1", "text": ""}
{"id": "2379733", "revid": "261173", "url": "https://it.wikipedia.org/wiki?curid=2379733", "title": "La madre (Svevo)", "text": "La madre \u00e8 una novella di Italo Svevo del 1926. \u00c8 stata pubblicata singolarmente (in inglese e in italiano) e in varie antologie.\nTrama.\nIl racconto parla della riflessione di alcuni pulcini di allevamento cresciuti in un'incubatrice sulla loro ipotetica madre.\nUn pulcino di nome Curra scappa nel pollaio a fianco al suo e vede una gallina con i suoi pulcini. Quando questa cattura un lombrico e lo porge ai suoi piccoli, ancora inesperti, Curra fa un balzo e se lo mangia.\nLa gallina infuriata lo caccia via quasi uccidendolo.\nMolti anni dopo Curra \u00e8 diventato un bellissimo gallo e viene a sapere che quella gallina era morta. Egli rimane prima attristito ma poi ricorda l'episodio della sua infanzia e si sente frustrato all'idea che la madre che aveva conosciuto era tutt'altra cosa di quella figura che doveva proteggere e donare affetto ai suoi piccoli."}
{"id": "2379735", "revid": "729019", "url": "https://it.wikipedia.org/wiki?curid=2379735", "title": "Battaglia di Zorndorf", "text": "La battaglia di Zorndorf fu un importante scontro combattuto il 25 agosto 1758 durante la guerra dei sette anni nei pressi del villaggio prussiano di Zorndorf (l'attuale Sarbinowo), tra l'esercito prussiano guidato dal re Federico il Grande e le truppe russe del generale Villim Fermor che avevano invaso la Prussia orientale e avevano raggiunto la linea dell'Oder. La battaglia, molto cruenta e accanita, si concluse con pesanti perdite per entrambe le parti e senza risultati decisivi. Federico, nonostante un'abile manovra aggirante, non raggiunse l'obiettivo di distruggere il nemico anche se i russi, che diedero prova di grande tenacia e resistenza, finirono dopo la battaglia per ripiegare in Polonia sgombrando i territori tedeschi conquistati.\nSituazione strategica.\nNel gennaio 1758 l'esercito russo al comando del generale di origini anglosassoni conte Villim Fermor, che la zarina Elisabetta aveva nominato al posto del feldmaresciallo Stepan Apraksin con l'ordine di riprendere l'offensiva, diede inizio alle operazioni con una nuova invasione della Prussia Orientale, praticamente indifesa dopo la partenza delle truppe del generale Hans von Lehwaldt, richiamato per contrastare gli svedesi. Il 24 febbraio i russi entrarono a K\u00f6nigsberg dove iniziarono un metodico regime di occupazione, comportandosi correttamente con la popolazione tedesca e instaurando un'amministrazione russa. In marzo il generale Fermor riprese l'avanzata dirigendosi sulla Vistola dove organizz\u00f2 una serie di depositi e di postazioni di rifornimento prima di continuare la marcia verso ovest; il 18 marzo venne costituito il quartier generale a Marienwerder e solo agli inizi di giugno i russi attraversarono la Vistola e marciarono, dopo aver superato anche il fiume Wartha a Langberg, nel territorio del Brandenburgo. Il generale Fermor era intenzionato a raggiungere K\u00fcstrin, l'importante piazzaforte sull'Oder che costituiva l'ultimo ostacolo naturale prima di Berlino. Il 15 agosto l'esercito russo raggiunse K\u00fcstrin e inizi\u00f2 un potente bombardamento d'artiglieria della piazzaforte che tuttavia, difesa da una guarnigione, non si arrese, mentre all'esterno era presente un corpo di truppe prussiane al comando del generale Christoph zu Dohna, che aveva sostituito al comando delle scarse forze disponibili nei territori orientali il generale von Lehwaldt.\nMentre i russi si avvicinavano pericolosamente e invadevano il Brandenburgo, Federico si trovava impegnato dalla prima settimana di luglio in Boemia per contrastare l'esercito austriaco al comando del feldmaresciallo Leopold von Daun; allertato dalle gravi notizie provenienti dalla Prussia orientale e dalla Polonia, il re decise di rinunciare ad attaccare von Daun ed il 26 luglio inizi\u00f2 la marcia in direzione della Slesia. Il 30 luglio ordin\u00f2 al generale zu Dohna di cercare di trattenere con il piccolo esercito i russi sull'Oder in attesa del suo arrivo e ai primi di agosto raggiunse Landeshut. Alla notizia che il feldmaresciallo von Daun invece di inseguirlo stava muovendo verso la Lusazia, Federico prese le sue decisioni definitive: lasci\u00f2 per controllare gli austriaci una parte del suo esercito al comando del margravio Federico Carlo Alberto e l'11 agosto avanz\u00f2 verso nord con 14 battaglioni e 32 squadroni per ricongiungersi con le forze del generale zu Dohna e affrontare i russi.\nI due raggruppamenti prussiani si concentrarono il 21 agosto e Federico, che fin dal 10 agosto aveva scritto una lettera al fratello Enrico in cui elencava disposizioni e forniva consigli nel caso di sua morte sul campo, decise di ricercare subito la battaglia. Il re, consapevole della limitata disponibilit\u00e0 di tempo a sua disposizione per affrontare i russi prima che gli austriaci del feldmaresciallo von Daun e l'armata dei circoli si riunissero e invadessero la Sassonia, aveva bisogno di una rapida vittoria decisiva e quindi progett\u00f2 di attraversare l'Oder e battersi con i russi di Fermor sulla riva destra del fiume.\nRitenendo pericoloso cercare di attraversare il fiume a K\u00fcstrin o a Schwedt dove erano schierati i russi, Federico progett\u00f2 di effettuare il passaggio dell'Oder di sorpresa a Gustebiese, a valle di K\u00fcstrin, in un tratto pattugliato da piccoli gruppi di cosacchi. Nel frattempo il generale Fermor, allarmato dalle notizie dell'arrivo in forze dei prussiani guidati personalmente da Federico, aveva prontamente richiamato le truppe del generale P\u00ebtr Rumjantsev, inviate in un primo tempo verso Stargard e le aveva schierate a Schwedt per presidiare quel tratto del fiume.\nIl piano di operazioni di Federico inizialmente ebbe pieno successo; alle ore 22.00 del 22 agosto le truppe prussiane iniziarono la marcia di avvicinamento e al mattino del 23 agosto, dopo che i genieri ebbero completato un ponte sul fiume a Gustebiese, l'esercito attravers\u00f2 senza opposizione l'Oder e in serata era completamente concentrato sulla riva destra tra Zollin e Klossow. Con questa manovra il re era riuscito a posizionarsi tra il corpo di Rumjantsev, fermo a Schwedt, e il grosso dei russi di Fermor, ed era in grado di attaccare in successione le masse separate del nemico. Il generale Fermor apprese del passaggio del fiume da parte dei prussiani troppo tardi e non pot\u00e9 in alcun modo contrastarlo; egli si affrett\u00f2 invece ad abbandonare l'assedio di K\u00fcstrin e raggrupp\u00f2 le sue forze su posizioni difensive. Il generale russo schier\u00f2 il suo fianco destro di fronte al fiume Mietzel, un affluente dell'Oder, mentre l'ala sinistra occup\u00f2 i villaggi di Zorndorf e Quartschen, davanti alla foresta di Drewitz, il traino dell'armata e i carri del vettovagliamento furono dislocati ad alcuni chilometri di distanza verso sud-est, a Klein-Cammin con la scorta di 4.000 soldati. Il generale Fermor si aspettava un attacco da ovest, proveniente dal villaggio di Kutzdorf, ma in realt\u00e0 i progetti di Federico erano completamente diversi.\nLa battaglia.\nManovra aggirante di Federico.\nDopo aver sostato la mattina del 24 agosto, l'esercito prussiano riprese la marcia nel pomeriggio, super\u00f2 il fiume Mietzel e si raggrupp\u00f2 tra i villaggi di Darmietzel e Neudamm; era intenzione di Federico effettuare un'ampia manovra aggirante sul fianco destro dei russi in direzione di Batzlow, la manovra presentava il pericolo di essere disturbata o bloccata dall'intervento del nemico durante il movimento su un terreno difficile, ma il re contava di avanzare al coperto della foresta di Zicher. Egli inoltre non aveva un'alta considerazione del nemico che riteneva guidato da ufficiali incapaci e composto da soldati impreparati, brutali e selvaggi; Federico, nonostante le sconfitte dei suoi luogotenenti in scontri precedenti e gli avvertimenti del suo consigliere di origini scozzesi James Francis Keith, sottovalutava grandemente la tenacia, l'ostinazione e la capacit\u00e0 di resistenza dei soldati russi. Il re era invece ottimista e risoluto; diede ordine alle truppe di dormire vestite, all'aperto senza attendamenti, e decise di iniziare la marcia di aggiramento alle ore 03.00 del primo mattino del 25 agosto.\nNel frattempo grazie alle informazioni fornite da un ussaro prussiano caduto prigioniero, il generale Fermor, gi\u00e0 timoroso di possibili manovre a sorpresa del nemico, era venuto a conoscenza finalmente del movimento di aggiramento del re e in un primo momento estese il suo schieramento inviando un corpo d'osservazione a Zicher e Batzlow. Alle ore 03.00 l'esercito prussiano inizi\u00f2 la marcia avvolgente diviso in tre colonne; Federico dirigeva personalmente la manovra e, dopo aver raggiunto Batzlow attraverso la foresta di Zicher, i soldati si avvicinarono a Wilkersdorf, lasciando sulla loro sinistra il presidio russo di Klein-Cammin. Le notizie dell'arrivo dei prussiani a Wolkersdorf allarmarono il generale Fermor che, avendo compreso che l'attacco nemico sarebbe arrivato da sud e non da ovest, effettu\u00f2 una completa variazione del suo schieramento; la sinistra dei russi quindi si ritir\u00f2 da Zorndorf e ripieg\u00f2 su Quartschen, protetta dal vallone del Zaberngrund, mentre il fianco destro, gi\u00e0 in parte ritirato, rafforz\u00f2 la sua posizione di fianco al vallone del Langergrund. Schierato in uno spazio angusto, l'esercito russo aveva poco terreno a disposizione e quindi le truppe di distesero su due linee.\nDopo aver inizialmente ipotizzato un attacco ala sinistra nemica da Zicher, Federico nella mattinata modific\u00f2 il suo piano e, a causa di difficolt\u00e0 tattiche legate alla presenza del terreno paludoso, decise invece di sferrare l'attacco decisivo con la sua ala sinistra per cercare di avvolgere l'ala destra del generale Fermor che aveva ripiegato su Quartschen. L'esercito prussiano quindi continu\u00f2 ad avanzare verso Wilkersdorf e Zorndorf che erano stati entrambi incendiati dai cosacchi. La manovra di Federico aveva gi\u00e0 raggiunto importanti risultati strategici e la posizione dei russi appariva molto critica; l'esercito del generale Fermor infatti era compresso in uno spazio ristretto, separato dal traino dei rifornimenti rimasto a Klein-Cammin e con alle spalle il fiume Mietzel, di cui erano stati fatti saltare precedentemente i ponti.\nQuindi i prussiani, anche senza sferrare un attacco in forze, avrebbero potuto attendere le decisioni dei russi; il generale Fermor poteva o effettuare una disastrosa ritirata verso la Polonia senza rifornimenti, oppure rischiare un attacco frontale alle forti posizioni nemiche. Tuttavia Federico, pur cosciente dalla vantaggiosa situazione, non intendeva aspettare la ritirata dei russi; dopo la sua riuscita manovra era sicuro di poter distruggere completamente l'esercito nemico, considerato inferiore e composto da soldati \"barbari e selvaggi\". Esasperato dalle notizie sulle devastazioni operate dai russi sul territorio prussiano occupato, il re era deciso ad attaccare e annientare l'esercito russo, apparentemente in grave difficolt\u00e0; Federico intendeva combattere una battaglia di distruzione e ordin\u00f2 esplicitamente di non fare prigionieri.\nAlle ore 08.00 l'esercito prussiano raggiunse le posizioni previste a sud di Zorndorf e Wilkersdorf e il re, dopo aver osservato lo schieramento nemico, conferm\u00f2 il suo progetto di attaccare, con movimento obliquo, l'ala destra dei russi, mentre il centro e l'ala sinistra sarebbero stati agganciati da attacchi frontali. Federico disponeva di 25.000 fanti, 10.000 cavalieri e 193 cannoni, mentre le forze del generale Fermor erano composte da 36.000 fanti, 3.300 cavalieri, 3.000 cosacchi e 196. cannoni.\nPrima fase della battaglia.\nArrivato a Zorndorf, Federico ordin\u00f2 una conversione a destra e il suo esercito raggiunse, nascosto all'osservazione nemica dal fumo sollevato dagli incendi nei villaggi, le posizioni d'attacco, schierato su due linee. All'ala sinistra prussiana furono raggruppati l'avanguardia del generale Heinrich von Manteuffel e i quindici battaglioni del generale Hans von Kanitz, incaricati di sferrare l'attacco decisivo, mentre a ovest del vallone dello Zaberngrund si posizionarono gli squadroni di cavalleria del generale von Bieberstein e del generale Friedrich Wilhelm von Seydlitz. Sul centro e la destra prussiana, destinati secondo i piani ad un compito secondario, Federico assegn\u00f2 il comando al generale Christoph zu Dohna, appoggiato sul fianco dai reparti di cavalleria del generale Ludwig von Schorlemer; due gruppi di 60 cannoni pesanti vennero posizionati a nord-ovest di Zorndorf, mentre altri 57 cannoni furono assegnati all'ala destra prussiana.\nPer due ore, dalle ore 09.00 del 25 agosto, l'artiglieria prussiana apr\u00ec il fuoco sulle linee di fanteria russe con effetti distruttivi; completamente esposti, i soldati russi subirono perdite ma non mostrarono segni di cedimento e mantennero la coesione dei reparti. Intralciata dal fumo degli incendi e dalla polvere che ostacolavano la corretta individuazione dei bersagli, l'artiglieria russa in questa fase non pot\u00e9 controbattere in modo efficace il fuoco dei cannoni nemici. Dopo il bombardamento Federico diede ordine di iniziare l'attacco decisivo dei battaglioni dell'ala sinistra al comando dei generali von Manteuffel e von Kanitz, distanziati tra loro di trecento passi; alle ore 11.00 i prussiani diedero quindi inizio alla marcia di avvicinamento in ordine chiuso, ma la manovra non si effettu\u00f2 con la precisione prevista ed alcuni errori tattici impedirono la corretta esecuzione dei piani studiati dal re.\nMentre i battaglioni del generale von Manteuffel avanzavano serrando verso lo Zaberngrund, seguiti dietro dal grosso del generale von Kanitz, il generale Dohna decise di muovere a sua volta in avanti, ma, deviando troppo verso destra, apr\u00ec un varco nello schieramento sul fianco destro di von Kanitz che quindi, trascurando i precisi ordini di Federico decise a sua volta di accostarsi sulla destra dove, a causa anche del terreno paludoso, i suoi reparti persero molta coesione. Di conseguenza la massa, che doveva concentrarsi tutta sulla sinistra, si distese in parte su una lunga linea verso il centro e perse la prevista forza d'urto. Inoltre, durante la marcia in direzione del nemico, l'artiglieria e i fucilieri russi aprirono il fuoco infliggendo sensibili perdite ai soldati di von Manteuffel che riuscirono comunque a guadagnare terreno in attesa dei previsti rinforzi di von Kanitz. Queste truppe tuttavia, avendo deviato verso il centro non erano pi\u00f9 disponibili e, al contrario, a causa anche della scarsa visibilit\u00e0 per il fumo e la polvere, si trovarono esposte ad un pericoloso tiro incrociato della fanteria e dei cannoni russi, subirono gravi perdite e persero terreno.\nIl generale Fermor comprese le difficolt\u00e0 in cui si trovavano i prussiani del generale von Manteuffel, isolati in avanti e privi di sostegno, e quindi decise di sferrare un attacco decisivo impegnando la cavalleria schierata sul suo fianco destro al comando del generale Gangreben. I cavalieri russi attaccarono di sorpresa sul fianco sinistro la fanteria prussiana del generale von Manteuffel e riuscirono a disgregare le forze nemiche; i prussiani, privi di aiuti e gi\u00e0 sottoposti al fuoco dei russi, non riuscirono a contenre l'attacco della cavalleria e ripiegarono in disordine, abbandonando le posizioni momentaneamente conquistate. Il cedimento dell'ala sinistra si estese anche ad una parte delle forze del generale von Kanitz che a loro volta si ritirarono verso Zorndorf. Il successo della cavalleria, entusiasm\u00f2 la fanteria russa che, alla vista della confusa ritirata dei prussiani, avanz\u00f2 in massa, riconquist\u00f2 il terreno perduto e si impadron\u00ec anche di alcune batterie di cannoni prussiani schierati in prima linea.\nFederico, allarmato dalla disfatta della fanteria dell'ala sinistra, prese la decisione di contrattaccare subito con la cavalleria; in un primo momento furono gli squadroni del generale Bieberstein che, guidati dal principe Maurizio, caricarono i cavalieri russi del generale Gangreben e li respinsero contro la fanteria russa in avanzata che tuttavia, nonostante la confusione, mostr\u00f2 grande tenacia e resistenza e respinse il primo assalto. A questo punto entr\u00f2 in azione anche la cavalleria del generale von Seydlitz; gli squadroni attaccarono il fianco e le spalle del nemico dallo Zaberngrund; si accesero scontri aspri e sanguinosi nella pianura tra Zorndorf e il Fuchsberg. I soldati russi non riuscirono a schierarsi in quadrati ma combatterono in piccoli gruppi validamente e con grande coraggio; infine la fanteria inizi\u00f2 a ripiegare in fuga verso Quarschen inseguita dai cavalieri del generale von Seydlitz. Ma il successo prussiano fu temporaneo; la cavalleria venne a sua volta arrestata da un nuovo schieramento di fanteria russa organizzato nelle retrovie con battaglioni di riserva e i resti delle truppe di prima linea. I cavalieri prussiani furono quindi fermati e, esausti, ritornarono verso Zorndorf.\nSeconda fase della battaglia.\nLa disfatta del fanteria prussiana dell'ala sinistra impression\u00f2 Federico che diede segno di grande eccitazione e nervosismo al suo quartier generale durante l'incontro con il principe Maurizio e il generale von B\u00fclow; pur costernato e preoccupato, il re cerc\u00f2 di organizzare un nuovo schieramento e riprendere gli attacchi. Mentre i cavalieri del generale von Seydlitz avrebbero dovuto trattenere con le loro sole forze il centro e la destra dei russi, il centro prussiano sarebbe stato ricostituito con i resti delle truppe dei generali von Manteuffel e von Kanitz; l'attacco principale questa volta sarebbe stato sferrato contro l'ala sinistra russa nel settore di Zicher con i reparti del generale zu Dohna.\nAlle ore 15.00 i prussiani iniziarono il nuovo attacco, energicamente sollecitati dal principe Maurizio, ma quasi subito vennero contrattaccati dalla cavalleria russa del generale Demiku; colti di sorpresa i prussiani furono in difficolt\u00e0, una batteria di cannoni organizzata da Federico per rafforzare l'ala destra venne momentaneamente travolta, alcuni reparti furono accerchiati. Nel complesso tuttavia la fanteria prussiana si difese con valore e disciplina, respingendo infine i cavalieri russi che vennero a loro volta respinti dall'intervento della cavalleria prussiana; i cannoni vennero riconquistati e rimessi in funzione. Inoltre un nuovo attacco diversivo dei cavalieri del generale von Seydlitz in direzione del fianco destro e del centro russo a nord-ovest dello Steinbusch, pur sostanzialmente fallito di fronte al fuoco dei fucilieri russi e per l'esaurimento e la stanchezza dei prussiani, riusc\u00ec comunque a trattenere i russi, dando tempo alla fanteria prussiana di riprendere l'attacco sul fianco sinistro nemico.\nNel settore del Langergrund i prussiani del generale Dohna ritornarono quindi all'attacco, ma la fanteria russa si difese con grande tenacia, gli scontri divennero sempre pi\u00f9 confusi e cruenti, i due schieramenti persero molta coesione e la battaglia degener\u00f2 in una serie di sanguinosi combattimenti all'arma bianca tra gruppi frazionati. Lo stesso Federico si porta a cavallo sulla prima linea sotto il fuoco, per osservare la situazione e dirigere l'attacco. Dopo fasi di grande violenza, i fanti prussiani, pi\u00f9 disciplinati e addestrati, riuscirono ad ottenere qualche successo, e alle ore 18.00 i russi iniziarono a ripiegare verso l'Hofenbruck e verso Quartschen. I prussiani avanzarono lentamente in direzione nord-ovest e attaccarono lo schieramento centrale del nemico, mentre il comando russo fece ritirate l'ala sinistra verso nord-est e con il grosso delle forze arretr\u00f2 verso il Galgengrund.\nDopo un ultimo tentativo fallito dei prussiani di sfondare le linee russe, alle ore 20.00 i violenti e sanguinosi combattimenti continuavano da diciotto ore senza risultati decisivi per nessuna delle due parti; Federico, cosciente dell'esaurimento delle sue truppe e dei rischi di un ulteriore prolungamento degli scontri, decise di interrompere la battaglia ed organizzare gli accampamenti per la notte tra l'Hofenbruck e il Langergrund. Il generale Fermor, dopo aver osservato l'arretramento dei prussiani, decise a sua volta di modificare il suo schieramento e dopo aver rinunciato a dirigere su Klein-Cammin, posizion\u00f2 le sue truppe a Zorndorf dove raccolse sbandati e feriti, mentre sul campo di battaglia saccheggiatori e cosacchi depredavano i cadaveri e i feriti gravi.\nNonostante i ripetuti attacchi, Federico non era riuscito a distruggere l'esercito russo e la situazione tattica era favorevole al generale Fermor, mentre i prussiani si trovavano tagliati fuori da K\u00fcstrin. Il giorno seguente, dopo un breve scontro di artiglierie, fallirono alcuni abboccamenti tra le due parti per la raccolta dei feriti e la sepoltura dei morti; Federico rifiut\u00f2 ogni concessione e l'operazione venne eseguita brutalmente dai prussiani che non risparmiarono i feriti russi e ammucchiarono in fosse comuni cadaveri e moribondi. Nella notte del 26-27 agosto il generale Fermor si diresse, dopo aver abbandonato Zorndorf, a Klein-Cammin dove arriv\u00f2 in ordine con i feriti e il traino dell'armata; i prussiani non cercarono di intralciare il movimento dell'esercito russo.\nIl 31 agosto l'armata russa inizi\u00f2 la ritirata definitiva verso Landsberg dove si ricongiunse con le truppe del generale Rumjantsev; la propaganda prussiana, di fronte al ripiegamento nemico, pot\u00e9 quindi sbandierare il conseguimento di una grande vittoria, ma realisticamente Federico ammise con il fratello Enrico le grandi difficolt\u00e0 della battaglia, le sanguinose perdite, la tenacia e il coraggio dei soldati russi, il cedimento di alcuni reparti prussiani dell'ala sinistra. Il re decise di inviare all'inseguimento dei russi solo una parte delle sue truppe al comando del generale von Manteuffel; preoccupato dalla situazione delle operazioni in Sassonia, egli decise di abbandonare il fronte orientale e di recarsi subito a sud per contrastare le armate austriache del feldmaresciallo von Daun.\nBilancio e conseguenze.\nLa battaglia venne descritta da alcuni contemporanei come uno degli scontri pi\u00f9 sanguinosi del XVIII secolo, le perdite russe raggiunsero circa il 50% delle forze impegnate con 18.000 morti e feriti e circa 2.000 prigionieri; anche i prussiani uscirono fortemente indeboliti dai combattimenti dove subirono il 30% di perdite con 11.000 morti e feriti e 2.000 dispersi e prigionieri. Fu in questa occasione che il sovrano prussiano ammise le qualit\u00e0 di combattenti dei suoi avversari pronunciando la crudele frase \nDal punto di vista strategico la battaglia fu un parziale successo per Federico che riusc\u00ec, pur senza distruggere completamente il nemico come progettato, ad arrestarne l'avanzata e costringerlo ad una lenta ritirata. Il generale Fermor infatti decise, nonostante l'indebolimento prussiano dopo la partenza di Federico e del grosso del suo esercito verso la Sassonia, di continuare a ritirarsi di fronte alle deboli forze rimaste al comando del generale zu Dohna. Dopo la fine dell'assedio di Kolberg in ottobre, i russi rientrarono definitivamente in Polonia l'8 novembre 1758, dove stabilirono i loro quartieri invernali. Alla fine della campagna del 1758 l'esercito della zarina manteneva solo il possesso della Prussia orientale anche se i soldati russi avevano dato prova di grande resistenza e coraggio. Federico, dopo la sanguinosa battaglia di Zorndorf, fu impegnato in Sassonia e in Slesia per affrontare l'esercito austriaco del feldmaresciallo von Daun; il re sub\u00ec un grave insuccesso alla battaglia di Hochkirch il 14 ottobre ma grazie agli errori e alle incertezze dei suoi avversari, alla sua abilit\u00e0 e alla disciplina dei suoi soldati mantenne il possesso delle due regioni dove si acquartierarono per l'inverno le truppe prussiane. Federico raggiunse Dresda il 20 novembre."}
{"id": "2379741", "revid": "118193844", "url": "https://it.wikipedia.org/wiki?curid=2379741", "title": "Spruzzetta", "text": "La spruzzetta \u00e8 un dispositivo utilizzato nei laboratori chimici per spruzzare un getto liquido, ad esempio per la pulizia della vetreria.\nTipologie.\nLa spruzzetta pu\u00f2 essere in vetro o in plastica.\nSpruzzetta di plastica.\nLa versione in materiale plastico \u00e8 costituita da un flacone di plastica flessibile (generalmente polietilene) fornito di un coperchio nel quale \u00e8 fissato un tubetto ricurvo e appuntito.\nViene riempita di un liquido (in genere acqua distillata o altri solventi), che viene trasferito per espulsione strizzando il flacone.\nSpruzzetta di vetro.\nTra le spruzzette rientrano anche dispositivi in vetro, costituiti da un pallone di vetro, chiaro o ambrato, corredato con un tappo a tenuta, nel quale sono inseriti due tubi: uno, a punta, dal quale viene spruzzato il liquido e uno dal quale viene immessa aria (soffiandoci dentro o attraverso una pompetta) per creare la pressione necessaria ad espellere con la giusta pressione il liquido dall'altro tubo."}
{"id": "2379744", "revid": "110157", "url": "https://it.wikipedia.org/wiki?curid=2379744", "title": "Ponte Carpanini", "text": "Il Ponte Carpanini \u00e8 l'unico ponte mobile di Torino. Sorge sulla Dora Riparia, nel quartiere Aurora. Collega Piazza Borgo Dora e Corso Vercelli (Borgata Aurora). \n\u00c8 intitolato a Domenico Carpanini, ex vicesindaco del capoluogo piemontese.\nStoria e realizzazione.\nL'opera fu realizzata a seguito dell'irrimediabile danneggiamento subito durante l'alluvione dell'ottobre 2000 dal vecchio ponte intitolato alla Principessa Clotilde di Savoia, costruito nel 1882 su progetto dell'allora ingegnere capo del comune di Torino Edoardo Pecco e che fu in seguito abbattuto.\nLa sua realizzazione si inquadra, insieme alla riqualificazione della sponda destra del fiume tra via Cigna e corso Giulio Cesare, nel generale intervento di miglioramento di Borgo Dora.\n\u00c8 stato costruito dalla societ\u00e0 SAICAIM Spa e dalla ditta SISEA Spa, che l'ha completato, mentre il progetto \u00e8 opera dell'architetto Giorgio De Ferrari e dell'ingegnere Francesco Ossola. Il costo dell'opera \u00e8 stato di 2.400.000 euro mentre i lavori sono durati circa 16 mesi.\nCaratteristiche tecniche.\nLa struttura, a campata unica e vincolata a martinetti che all'occorrenza permettono il sollevamento del ponte, \u00e8 stata progettata dall'architetto Giorgio De Ferrari e dall'ingegner Francesco Ossola, che ne hanno anche seguito la realizzazione. Il ponte \u00e8 lungo 43 metri e largo 12. Oltre alle due corsie centrali (7,12 metri) realizzate per il transito dei veicoli a motore e a una pista ciclabile (2,20 metri), presenta un marciapiede laterale, a sua volta fiancheggiato da una gradinata rivestita in legno duro (2 metri) ed affacciata verso il fiume. La struttura portante pesa circa 700 tonnellate ed \u00e8 costituita da grosse travature in acciaio a sezione romboidale saldate tra loro. \nPer il rivestimento delle spalle del ponte sono state riutilizzate le pietre provenienti dal ponte ottocentesco demolito dopo l'alluvione.\nIn caso di piena il ponte ha la possibilit\u00e0 di essere sollevato fino a 1,30 metri grazie all'azione di alcuni martinetti idraulici collocati all'interno di vani interrati."}
{"id": "2379745", "revid": "123836297", "url": "https://it.wikipedia.org/wiki?curid=2379745", "title": "Lingua altai", "text": "La lingua altai \u00e8 una lingua turca parlata in Russia, nel Distretto Federale Siberiano.\nDistribuzione geografica.\nAl censimento russo del 2010 risultavano 57.200 locutori altai, nella zona dei Monti Altaj al confine con Cina e Mongolia. La lingua \u00e8 parlata nel Territorio dell'Altaj, nella variante settentrionale, e nella Repubblica dell'Altaj, nella variante meridionale.\nLingua ufficiale.\nLa variante meridionale (conosciuta anche come \u041e\u044b\u0440\u043e\u0442,\"Oyrot\") \u00e8 la lingua ufficiale della Repubblica dell'Altaj.\nDialetti e lingue derivate.\nLo standard ISO 639-3 distingue due lingue altai:\nLa forma settentrionale non \u00e8 mutuamente comprensibile con quella meridionale.\nClassificazione.\nSecondo \"Ethnologue\", la classificazione della lingua altai \u00e8 la seguente:\nSistema di scrittura.\nL'alfabeto cirillico \u00e8 usato per la scrittura di entrambe le varianti. Per l'altai meridionale si utilizza anche la scrittura mongola."}
{"id": "2379746", "revid": "834", "url": "https://it.wikipedia.org/wiki?curid=2379746", "title": "Live in Germany '76", "text": ""}
{"id": "2379747", "revid": "834", "url": "https://it.wikipedia.org/wiki?curid=2379747", "title": "Live in Europe '76", "text": ""}
{"id": "2379752", "revid": "1529788", "url": "https://it.wikipedia.org/wiki?curid=2379752", "title": "Emoglobina glicata", "text": "L\u2019emoglobina glicata (anche detta HbA1c) \u00e8 una forma di emoglobina usata principalmente per identificare la concentrazione plasmatica media del glucosio per un lungo periodo di tempo. Viene prodotta in una reazione non-enzimatica a seguito dell'esposizione dell'emoglobina normale al glucosio plasmatico. La glicazione alta dell'emoglobina \u00e8 stata associata con le malattie cardiovascolari, le nefropatie e la retinopatia del diabete mellito. Il monitoraggio dell'HbA1c nei pazienti con diabete di tipo 1 pu\u00f2 migliorare il trattamento.\nStoria.\nL'emoglobina A1c fu separata dalle altre forme di emoglobina da Huisman e Meyering nel 1958 mediante una colonna cromatografica. Venne caratterizzata per la prima volta come glicoproteina da Bookchin e Gallop nel 1968. Il suo aumento nel diabete fu descritto per la prima volta nel 1969 da Samuel Rahbar e collaboratori La reazione che porta alla sua formazione fu caratterizzata da Bunn e i suoi collaboratori nel 1975.\nL'uso dell'emoglobina A1c per il monitoraggio del grado di controllo del metabolismo glucidico in pazienti diabetici fu proposto nel 1976 da Anthony Cerami, Ronald Koenig e collaboratori.\nPrincipio.\nNel normale arco di vita di 120 giorni dei globuli rossi, le molecole di glucosio reagiscono con l'emoglobina formando emoglobina glicata. In individui diabetici che hanno scarso controllo della glicemia, la quantit\u00e0 della emoglobina glicata che si forma \u00e8 molto pi\u00f9 elevata che nei soggetti sani o nei soggetti diabetici con un buon controllo glicemico ottenuto dalla terapia. Un aumento di emoglobina glicata all'interno dei globuli rossi, pertanto, riflette il livello medio di glucosio al quale l'emazia \u00e8 stata esposta durante il suo ciclo vitale. Il dosaggio della emoglobina glicata fornisce valori indicativi dell'efficacia della terapia, monitorando la regolazione a lungo termine del glucosio sierico. Il livello di HbA1c \u00e8 proporzionale alla concentrazione media del glucosio durante le quattro settimane \u2013 tre mesi precedenti. Alcuni ricercatori affermano che la porzione pi\u00f9 grande del suo valore sia da attribuire a un periodo di tempo relativamente pi\u00f9 breve, da due a quattro settimane.\nNel 2010 l'American Diabetes Association Standards of Medical Care in Diabetes ha aggiunto l'A1c \u2265 6,5% come ulteriore criterio per la diagnosi clinica di diabete mellito, tuttavia l'argomento \u00e8 controverso e questo criterio non \u00e8 stato adottato universalmente.\nMisurazione dell'emoglobina glicata.\nEsistono diversi metodi di misura dell'HbA1c.\nI laboratori di analisi usano:\nGli strumenti presenti nei saggi presso il punto di assistenza (come gli ambulatori medici e le farmacie) usano:\nNegli Stati Uniti, i test utilizzati presso il punto di assistenza sono certificati dal National Glycohemoglobin Standardization Program (NGSP) per standardizzarli nei confronti dei risultati ottenuti dal Diabetes Control and Complications Trial (DCCT) del 1993.\nIl passaggio alle unit\u00e0 dell'IFCC.\nNell'agosto del 2008 l'American Diabetes Association (ADA), la European Association for the Study of Diabetes (EASD) e l'International Diabetes Federation (IDF) hanno stabilito che, in futuro, l'HbA1c dovr\u00e0 essere refertata con le unit\u00e0 dell'IFCC (International Federation of Clinical Chemistry and Laboratory Medicine). La refertazione in unit\u00e0 IFCC \u00e8 stata introdotta in Europa, fatta eccezione per il Regno Unito, nel 2003; nel Regno Unito, il 1\u00ba giugno del 2009 \u00e8 stata introdotta la doppia refertazione, che \u00e8 rimasta in vigore fino al 1\u00ba giugno 2011.\nLa conversione tra le due unit\u00e0 di misura pu\u00f2 esser calcolata mediante la seguente formula: IFCC-HbA1c (mmol/mol) = [DCCT-HbA1c (%) - 2.15] \u00d7 10.929\nInterpretazione dei risultati.\nA partire dalla comparazione dei valori di emoglobina glicata coi valori medi di glucosio plasmatico nell'uomo, \u00e8 stato possibile costruire la seguente tabella:\nUna riduzione dell'1% dei livelli di HbA1c riduce del 21% il rischio di complicanze complessive e del 21% la mortalit\u00e0 dovuta alle complicanze del diabete."}
{"id": "2379757", "revid": "1652635", "url": "https://it.wikipedia.org/wiki?curid=2379757", "title": "Makefu", "text": "Makefu \u00e8 un villaggio, che costituisce anche una municipalit\u00e0 ed un distretto elettorale, dell'isola di Niue, nell'Oceano Pacifico. Il villaggio si trova sulla costa nord-occidentale, nella regione storica tribale di Motu. Ha una popolazione di 69 abitanti ed una superficie di 17,13\u00a0km\u00b2."}
{"id": "2379758", "revid": "834", "url": "https://it.wikipedia.org/wiki?curid=2379758", "title": "Live in Munich '77", "text": ""}
{"id": "2379759", "revid": "6923", "url": "https://it.wikipedia.org/wiki?curid=2379759", "title": "2008 Wimbledon Championships - Doppio maschile", "text": ""}
{"id": "2379760", "revid": "834", "url": "https://it.wikipedia.org/wiki?curid=2379760", "title": "Long Live Rock 'N' Roll", "text": ""}
{"id": "2379763", "revid": "1305772", "url": "https://it.wikipedia.org/wiki?curid=2379763", "title": "Rising", "text": ""}
{"id": "2379766", "revid": "1652635", "url": "https://it.wikipedia.org/wiki?curid=2379766", "title": "Tuapa", "text": "Tuapa \u00e8 un villaggio, che costituisce anche una municipalit\u00e0 ed un distretto elettorale, dell'isola di Niue, nell'Oceano Pacifico. Il villaggio si trova sulla costa nord-occidentale, nella regione storica tribale di Motu. Ha una popolazione di 97 abitanti ed una superficie di 12,54\u00a0km\u00b2.\nUnica chiesa del villaggio \u00e8 la Tuapa Ekalesia, situata al centro di un prato a pochi metri dalla costa, coperta da un tetto di tegole."}
{"id": "2379768", "revid": "227211", "url": "https://it.wikipedia.org/wiki?curid=2379768", "title": "Volodimir Ger\u0161onovi\u010d Drinfel'd", "text": ""}
{"id": "2379771", "revid": "227211", "url": "https://it.wikipedia.org/wiki?curid=2379771", "title": "Vladimir Ger\u0161onovi\u010d Drinfel'd", "text": ""}
{"id": "2379775", "revid": "106908", "url": "https://it.wikipedia.org/wiki?curid=2379775", "title": "HFC 125", "text": ""}
{"id": "2379777", "revid": "1652635", "url": "https://it.wikipedia.org/wiki?curid=2379777", "title": "Namukulu", "text": "Namukulu \u00e8 un villaggio, che costituisce anche una municipalit\u00e0 ed un distretto elettorale, dell'isola di Niue, nell'Oceano Pacifico. Il villaggio si trova sulla costa nord-occidentale, nella regione storica tribale di Motu. Ha una popolazione di 14 abitanti ed una superficie di 1,48\u00a0km\u00b2."}
{"id": "2379778", "revid": "488739", "url": "https://it.wikipedia.org/wiki?curid=2379778", "title": "HFC-227ea", "text": ""}
{"id": "2379779", "revid": "6923", "url": "https://it.wikipedia.org/wiki?curid=2379779", "title": "2008 Wimbledon Championships - Doppio femminile", "text": ""}
{"id": "2379784", "revid": "298055", "url": "https://it.wikipedia.org/wiki?curid=2379784", "title": "Sound system (DJ)", "text": "Un sound system \u00e8 un collettivo di Dj che contribuiscono assieme per la produzione e riproduzione di un particolare tipo di musica. Prende il suo nome dai sound system, gli impianti musicali costruiti per diffondere musica per le strade.\nOrigini.\nI primi sound system nascono nel 1950 a Kingston in Giamaica. I Dj caricavano i camion con un generatore, dei giradischi, ed enormi altoparlanti per istituire degli street party.\nLa scena dei sound system \u00e8 generalmente considerata parte importante della storia culturale giamaicana e viene vista come responsabile dell'aumento dei moderni stili musicali giamaicani come ska, rocksteady, reggae e dub.\nQuando i giamaicani emigrarono verso il Regno Unito, la cultura dei sound system divenne parte integrante della musica degli anni settanta."}
{"id": "2379785", "revid": "114253900", "url": "https://it.wikipedia.org/wiki?curid=2379785", "title": "Zvi Hecker", "text": " \n Vive e lavora a Berlino.\nVita.\nStudia architettura presso il Krakow Polytechnic (1949-1950) e il Technion di Haifa, dove nel 1955 riceve la laurea. Nel 1957 si diploma all'Accademia di Pittura Avni. Dopo il servizio militare effettuato nel Corpo degli Ingegneri dell'Esercito Israeliano, nel 1959 apre a Tel-Aviv lo studio dove lavora con Eldar Sharon fino al 1964, e con Alfred Neumann fino al 1966. Dal 1991 dirige il proprio studio di architettura a Berlino.\nDal 1969 al 1972 Zvi Hecker \u00e8 professore aggiunto presso la Laval University School of Architecture a Qu\u00e9bec, Canada; nel 1977 tiene lezioni presso la University of Texas, School of Architecture di Arlington; nel 1979 \u00e8 architetto ospite alla Washington University School of Architecture in St. Louis, nel 1980 \u00e8 professore ospite nella Iowa State University School of Architecture, nel 1997 al Technion di Haifa, Israele. Tra il 1998 e il 2000 Zvi Hecker \u00e8 stato professore alla Universit\u00e4t f\u00fcr Angewandte Kunst in Vienna \u2013 Meisterwerkklasse f\u00fcr Architektur.\nIl lavoro di Zvi Hecker \u00e8 stato esposto in diverse citt\u00e0 incluse Tel Aviv, Gerusalemme, New York, Firenze, Berlino, Venezia, Vienna, Kiev e altre.\nNel 1991 rappresenta Israele alla Biennale di Venezia, nel 1996 partecipa alla 6\u00aa Biennale di architettura di Venezia, l\u00b4 \u201cArchitettura come Sismografo\u201d; nonch\u00e9 alla 7\u00aa Biennale di architettura 2000 e alla 9\u00aa nel 2004.\nViene regolarmente invitato per conferenze e seminari in numerose scuole di architettura in Europa e Stati Uniti.\nPremi.\nNel 1996 gli viene assegnato il Deutscher Kritikerpreis per la architettura e nel 1999 riceve il premio Rechter per l'architettura in Tel-Aviv."}
{"id": "2379788", "revid": "1652635", "url": "https://it.wikipedia.org/wiki?curid=2379788", "title": "Hikutavake", "text": "Hikutavake \u00e8 un villaggio, che costituisce anche una municipalit\u00e0 ed un distretto elettorale, dell'isola di Niue, nell'Oceano Pacifico. Il villaggio si trova sulla costa settentrionale, nella regione storica tribale di Motu. Ha una popolazione di 40 abitanti ed una superficie di 10,17\u00a0km\u00b2.\nPoco a nord del centro del villaggio si trovano i \"Tavala Arches\", una formazione di grotte molto profonde e il \"Matapa Chasm\", un piccolo canale che arriva fino al mare, dove una volta i re di Niue erano soliti nuotare."}
{"id": "2379790", "revid": "1305772", "url": "https://it.wikipedia.org/wiki?curid=2379790", "title": "The Rising", "text": ""}
{"id": "2379793", "revid": "712828", "url": "https://it.wikipedia.org/wiki?curid=2379793", "title": "Strada Dritta", "text": ""}
{"id": "2379798", "revid": "287204", "url": "https://it.wikipedia.org/wiki?curid=2379798", "title": "The Rising (singolo)", "text": ""}
{"id": "2379800", "revid": "1318658", "url": "https://it.wikipedia.org/wiki?curid=2379800", "title": "Universit\u00e0 per la musica e le arti interpretative di Vienna", "text": "LUniversit\u00e4t f\u00fcr Musik und darstellende Kunst Wien (in italiano Universit\u00e0 per la musica e le arti interpretative di Vienna) \u00e8 un'universit\u00e0 austriaca con sede a Vienna, istituita nel 1819. Essa \u00e8 stata promossa dalla \"Gesellschaft der Musikfreunde\" meglio conosciuta come \"Societ\u00e0 degli amici della musica\". Con una media di 3.000 studenti, rappresenta la maggiore istituzione musicale austriaca e una della maggiori al mondo.\nStoria.\nNel 1808 si inizi\u00f2 a discutere dell'istituzione di un conservatorio musicale a Vienna. Nel 1811 venne pubblicato un \"proclama per l'istituzione di un centro per l'educazione musicale\" e, un anno dopo, fu istituita la \"Gesellschaft der Musikfreunde\" con l'intento, fra le altre cose, di creare appunto un conservatorio. Anche se il Conservatorio di Vienna era stato previsto sul modello del conservatorio di Parigi, per mancanza di fondi venne realizzata nel 1817 soltanto una scuola di canto. Antonio Salieri fu il primo direttore del conservatorio. Nel 1819 venne ingaggiato il violinista Joseph B\u00f6hm e nel 1827 furono istituite classi di diversi strumenti musicali.\nLe capacit\u00e0 finanziarie del conservatorio erano per\u00f2 molto scarse. Nel 1829 vennero introdotte delle tasse di frequenza ma nel 1837 l'organizzazione and\u00f2 in bancarotta. Lo Stato si fece carico di finanziare il conservatorio dal 1841 al 1844 e dal 1846 al 1848, quando gli eventi politici costrinsero a una discontinuit\u00e0 nei finanziamenti e i corsi vennero sospesi fino al 1851. Successivamente, con l'intervento dello Stato e della cittadinanza, la situazione finanziaria and\u00f2 stabilizzandosi. La \"Gesellschaft der Musikfreunde\" mantenne il controllo dell'istituzione nonostante l'aumento dei contributi statali. Comunque, il 1\u00ba gennaio 1909, su risoluzione imperiale, la scuola venne nazionalizzata e assunse il nome di Accademia imperiale di musica e arti interpretative (\"k.k. Akademie f\u00fcr Musik und darstellende Kunst\"); prima di allora la denominazione ufficiale era stata \"Konservatorium der Gesellschaft der Musikfreunde\".\nFino al 1844, quando Gottfried Preyer, professore di armonia e composizione, ne divenne direttore, il conservatorio era stato sempre guidato da un membro della \"Gesellschaft\". Joseph Hellmesberger, Sr. fu direttore dal 1851 al 1893. Quando il conservatorio venne nazionalizzato nel 1909, la sua gestione venne assegnata a un presidente, un direttore artistico e un consiglio d'amministrazione. Dopo la fine della prima guerra mondiale si attu\u00f2 una nuova organizzazione. Il presidente Karl Ritter von Wiener rassegn\u00f2 le dimissioni e, al suo posto, fu eletto dal corpo insegnante il direttore d'orchestra Ferdinand L\u00f6we. Nel 1922, la direzione pass\u00f2 a Joseph Marx il quale pretese per la scuola il livello di universit\u00e0.\nDopo l'Anschluss molti insegnanti e studenti vennero estromessi per motivi razziali. Nel 1941, l'Accademia divenne un'universit\u00e0 del Reich (\"Reichshochschule\"). Dopo la fine della seconda guerra mondiale, l'istituzione torn\u00f2 a essere un'Accademia di Stato e, con il processo di denazificazione, furono allontanati 59 insegnanti particolarmente collusi con il regime; dal novembre 1945 sedici di questi vennero reintegrati. Da notare che soltanto cinque degli insegnanti estromessi nel 1938 tornarono a insegnare nel conservatorio.\nA seguito di alcune leggi entrate in vigore nel 1948 e nel 1949, l'istituzione venne assimilata a un'\"Accademia delle arti\". La legge sull'organizzazione delle universit\u00e0, introdotta nel 1970, parific\u00f2 le accademie alle universit\u00e0 e nel 1998 il titolo di \"Accademia delle Arti\" (\"Hochschule f\u00fcr Musik und darstellende Kunst\") venne trasformato in \"Universit\u00e0 delle Arti\" (\"Universit\u00e4t f\u00fcr Musik und darstellende Kunst\")."}
{"id": "2379801", "revid": "1652635", "url": "https://it.wikipedia.org/wiki?curid=2379801", "title": "Toi (Niue)", "text": "Toi \u00e8 un villaggio, che costituisce anche una municipalit\u00e0 ed un distretto elettorale, dell'isola di Niue, nell'Oceano Pacifico. Il villaggio si trova sulla costa settentrionale, nella regione storica tribale di Motu. Ha una popolazione di 23 abitanti ed una superficie di 4,77\u00a0km\u00b2."}
{"id": "2379806", "revid": "1305772", "url": "https://it.wikipedia.org/wiki?curid=2379806", "title": "Mythos", "text": "Mythos (\u03bc\u03cd\u03b8\u03bf\u03c2, mito in lingua greca) pu\u00f2 riferirsi a:"}
{"id": "2379807", "revid": "1652635", "url": "https://it.wikipedia.org/wiki?curid=2379807", "title": "Mutalau", "text": "Mutalau \u00e8 un villaggio, che costituisce anche una municipalit\u00e0 ed un distretto elettorale, dell'isola di Niue, nell'Oceano Pacifico. Il villaggio si trova sulla costa settentrionale, nella regione storica tribale di Motu. Ha una popolazione di 94 abitanti ed una superficie di 26,31\u00a0km\u00b2."}
{"id": "2379808", "revid": "155634", "url": "https://it.wikipedia.org/wiki?curid=2379808", "title": "Open di Francia 2009", "text": "LOpen di Francia 2009 di tennis \u00e8 stata la 108\u00aa edizione degli Open di Francia, ufficialmente denominato anche Roland Garros, seconda prova dello Slam per il 2009; si \u00e8 disputata a Parigi dal 24 maggio 2009 al 7 giugno 2009, giorno in cui ha avuto luogo la finale del singolare maschile. Il sorteggio dei tabelloni principali \u00e8 avvenuto il 22 maggio 2009 e vi hanno avuto accesso sia per l'edizione femminile che per quella maschile 128 tennisti, di cui 32 teste di serie. I detentori della precedente edizione sono Ana Ivanovi\u0107 e Rafael Nadal. Quest'ultimo ha provato, da numero uno al mondo, a vincere il prestigioso torneo per la quinta volta consecutiva.\nRafael Nadal si era presentato come l'unico giocatore ancora imbattuto, non avendo mai perso una partita da quando aveva esordito in questo torneo nel 2005, e ha ottenuto un nuovo record durante il 3\u00ba giorno del torneo; infatti vincendo contro Tejmuraz Gaba\u0161vili ha ottenuto la 30\u00aa vittoria consecutiva al \"Roland Garros\", superando il record di Chris Evert, che ne aveva ottenute 29. Tuttavia il cammino dello spagnolo si \u00e8 interrotto a sorpresa agli ottavi di finale, sconfitto dallo svedese Robin S\u00f6derling in 4 set 6-2, 6-7, 6-4, 7-6. Il record del maiorchino si \u00e8 interrotto cos\u00ec a 31 vittorie consecutive.\nRoger Federer, testa di serie n.2, ha approfittato dell'assenza del maiorchino incontrato nelle precedenti tre finali e il 7 giugno 2009 si \u00e8 aggiudicato proprio contro Soderling, con il punteggio di 6-1, 7-6, 6-4, il suo primo titolo in carriera al Roland Garros, aggiungendo cos\u00ec al proprio palmar\u00e8s l'unico Slam che gli mancava. Per Federer questo titolo \u00e8 anche il 14\u00b0 nelle prove dello Slam e viene cos\u00ec eguagliato il record di Pete Sampras. Il 3 giugno 2009 battendo in tre set 7-6, 6-2, 6-4 il francese Ga\u00ebl Monfils, lo svizzero aveva stabilito un ulteriore nuovo record, raggiungendo la sua 20\u00b0 semifinale consecutiva in un torneo dello Slam. Questa incredibile serie era cominciata nel 2004 a Wimbledon, dopo aver perso nello stesso anno proprio a Parigi al terzo turno, eliminato dal brasiliano Gustavo Kuerten, e consta di 3 semifinali, 5 finali raggiunte e 12 titoli, compreso quello di questo torneo. Il precedente record era condiviso con Steffi Graf, che si era fermata a 19, tra gli Open di Francia del 1987 e gli US Open del 1991, non avendo partecipato l'anno successivo agli Australian Open.\nIl 6 giugno 2009 la russa Svetlana Kuznecova ha battuto in finale 6-4, 6-2 la connazionale Dinara Safina in un match durato 74 minuti, aggiudicandosi il titolo del singolare femminile. Nello stesso giorno dell'eliminazione di Nadal anche la detentrice del titolo femminile, Ana Ivanovi\u0107, ha perso a sorpresa contro la bielorussa Viktoryja Azaranka 6-2, 6-3..\nPure Novak \u0110okovi\u0107, testa di serie numero 4, \u00e8 stato eliminato sorprendentemente al terzo turno dal tedesco Philipp Kohlschreiber, che lo ha battuto 6-4,6-4,6-4. Andy Murray, testa di serie numero 3, \u00e8 uscito ai quarti di finale dopo essere stato battuto 6-3, 3-6, 6-0, 6-4 da Fernando Gonz\u00e1lez. Dinara Safina ha battuto in semifinale la slovacca Dominika Cibulkov\u00e1 6-3, 6-3 ed \u00e8 cos\u00ec la prima finalista del Roland Garros 2009. Svetlana Kuznecova ha battuto l'australiana Samantha Stosur 6-4, 6-7, 3-6 approdando in finale..\nIl 4 giugno 2009 era stato assegnato il 1\u00ba titolo: nel doppio misto si \u00e8 imposta la coppia americana formata da Liezel Huber e Bob Bryan, che hanno sconfitto Vania King e Marcelo Melo 5-7, 7-6(5), [10-7]. Il 5 giugno 2009 Robin S\u00f6derling aveva sconfitto in semifinale il cileno Fernando Gonz\u00e1lez dopo una battaglia di cinque set, imponendosi 6-3, 7-5, 5-7, 4-6, 6-4. Per lo svedese si \u00e8 trattato della prima finale raggiunta in un torneo dello Slam.\nNel doppio femminile si \u00e8 riconfermata campione la coppia spagnola formata da Anabel Medina Garrigues e Virginia Ruano Pascual, che ha battuto in finale quella formata da Viktoryja Azaranka e Elena Vesnina con un netto 6-1, 6-1. La coppia formata da Luk\u00e1\u0161 Dlouh\u00fd e Leander Paes si \u00e8 aggiudicata il doppio maschile, battendo in finale Wesley Moodie e Dick Norman con il punteggio di 3-6, 6-3, 6-2.\nQualificazioni.\nLa settimana precedente il torneo ha visto impegnati nelle qualificazioni (maschili e femminili) 128 tennisti e 96 tenniste, i quali si sono disputati rispettivamente 16 e 12 accessi al rispettivo tabellone principale. La qualificazione \u00e8 stata ottenuta vincendo tre turni di qualificazione. Il tabellone maschile risulta cos\u00ec composto da 32 teste di serie (in base al ranking ATP), 71 non teste di serie qualificate di diritto, 16 qualificati tramite qualificazioni e 8 wild cards, ovvero tennisti invitati direttamente dagli organizzatori del torneo, solitamente di nazionalit\u00e0 francese. Quello femminile \u00e8 invece composto da 32 teste di serie (in base al ranking WTA), 75 non teste di serie qualificate di diritto, 12 qualificate tramite qualificazioni e 8 wild cards. Hanno avuto accesso inoltre ai due tabelloni principali anche un tennista e una tennista in qualit\u00e0 di Lucky loser.\nProgramma (Seniors).\nIl torneo (singolare e doppio) si \u00e8 svolto in 15 giornate, durante le quali sono stati disputati 254 incontri di singolare e 126 di doppio per un totale di ben 380 incontri di tennis cos\u00ec suddivisi:\nMontepremi.\nIl montepremi del torneo quest'anno \u00e8 stato di \u20ac 16.150.460. I due vincitori e finalisti del singolare maschile e femminile hanno guadagnato rispettivamente \u20ac 1.060.000 e \u20ac 530.000.\nJunior.\nSingolare ragazzi.\n Daniel Berta ha battuto in finale Gianni Mina, 6\u20131, 3\u20136, 6\u20133\nSingolare ragazze.\n Kristina Mladenovic ha battuto in finale Dar'ja Gavrilova, 6\u20133, 6\u20132\nDoppio ragazzi.\n Marin Draganja / Dino Marcan hanno battuto in finale Guilherme Clezar / Huang Liang-chi, 6\u20133, 6\u20132\nDoppio ragazze.\n Elena Bogdan / Noppawan Lertcheewakarn hanno battuto in finale T\u00edmea Babos / Heather Watson, 3\u20136, 6\u20133, 10\u20138\nAltri eventi.\nDoppio leggende under 45.\n Paul Haarhuis / C\u00e9dric Pioline hanno battuto in finale Pat Cash / Emilio S\u00e1nchez, 6\u20133, 6\u20134\nDoppio leggende over 45.\n Anders J\u00e4rryd / John McEnroe hanno battuto in finale Mansour Bahrami / Henri Leconte, 7\u20136(2), 6\u20131\nSingolare maschile in carrozzina.\n Shingo Kunieda hanno battuto in finale Stephane Houdet, 6\u20133, 3\u20136, 6\u20133\nSingolare femminile in carrozzina.\n Esther Vergeer ha battuto in finale Korie Homan, 6\u20132, 7\u20135\nDoppio maschile in carrozzina.\n Stephane Houdet / Michael Jeremiasz hanno battuto in finale Robin Ammerlaan / Maikel Scheffers, 6\u20132, 7\u20135\nDoppio femminile in carrozzina.\n Korie Homan / Esther Vergeer hanno battuto in finale Annick Sevenans / Aniek van Koot, 6\u20132, 6\u20133"}
{"id": "2379809", "revid": "6923", "url": "https://it.wikipedia.org/wiki?curid=2379809", "title": "2008 US Open - Singolare femminile", "text": ""}
{"id": "2379815", "revid": "1652635", "url": "https://it.wikipedia.org/wiki?curid=2379815", "title": "Lakepa", "text": "Lakepa \u00e8 un villaggio, che costituisce anche una municipalit\u00e0 ed un distretto elettorale, dell'isola di Niue, nell'Oceano Pacifico. Il villaggio si trova sulla costa nord-orientale, nella regione storica tribale di Motu. Ha una popolazione di 51 abitanti ed una superficie di 21,58\u00a0km\u00b2.\nDue importanti formazioni rocciose si trovano all'interno del villaggio: \"Anatoloa Cave\" e \"Ulupaka Cave\". Si tratta di rocce calcaree."}
{"id": "2379817", "revid": "6923", "url": "https://it.wikipedia.org/wiki?curid=2379817", "title": "2008 US Open - Singolare maschile", "text": ""}
{"id": "2379818", "revid": "271875", "url": "https://it.wikipedia.org/wiki?curid=2379818", "title": "Universidad San Mart\u00edn", "text": ""}
{"id": "2379820", "revid": "599013", "url": "https://it.wikipedia.org/wiki?curid=2379820", "title": "Jon Inge H\u00f8iland", "text": "Caratteristiche tecniche.\nH\u00f8iland pu\u00f2 essere impiegato su tutta la linea di difesa, sebbene venga schierato prevalentemente come terzino destro. In molte partite, per\u00f2, \u00e8 stato schierato come centrale.\nCarriera.\nClub.\nBryne e Kongsvinger.\nH\u00f8iland debutt\u00f2 nel Bryne \u2013 formazione all'epoca militante nella 1. divisjon \u2013 nel corso del campionato 1995. Gioc\u00f2 per questo club per due stagioni, al termine delle quali fu ceduto.\nNel 1997, H\u00f8iland fu ingaggiato dal Kongsvinger. Esord\u00ec nell'Eliteserien in data 20 aprile, schierato titolare nella vittoria per 2-1 sullo Haugesund. Il 28 giugno 1997, disput\u00f2 il primo incontro nelle competizioni europee per club, giocando nell'edizione stagionale della Coppa Intertoto: fu titolare nella sconfitta per 2-1 contro l'Halmstad. Complessivamente, rimase al Kongsvinger per un biennio, nel corso del quale disput\u00f2 58 partite e mise a segno una rete.\nG\u00f6teborg.\nNel 1999, H\u00f8iland lasci\u00f2 la natia Norvegia per trasferirsi agli svedesi del G\u00f6teborg. Vi gioc\u00f2 per i successivi quattro anni, totalizzando 92 presenze e 4 reti nell'Allsvenskan, la massima divisione locale.\nMalm\u00f6 e parentesi al Kaiserslautern.\nNel 2003, H\u00f8iland fu ingaggiato dal Malm\u00f6. Debutt\u00f2 con questa maglia il 7 aprile, sostituendo Matias Concha all'inizio del secondo tempo della sfida vinta per 2-0 contro l'\u00d6rebro. Il 27 aprile segn\u00f2 la prima rete in squadra, in occasione del pareggio per 1-1 sul campo del GIF Sundsvall. L'anno seguente, contribu\u00ec alla vittoria finale del titolo nazionale, realizzando anche la rete del definitivo 1-0 nell'ultima giornata di campionato: un suo gol permise infatti di battere per 1-0 l'Elfsborg e il Malm\u00f6 si laure\u00f2 campione.\nIl 2 gennaio 2006, H\u00f8iland fu ceduto in prestito ai tedeschi del Kaiserslautern. Il 29 gennaio esord\u00ec nella Bundesliga, nella sconfitta per 0-2 contro lo Schalke 04. Gioc\u00f2 9 partite per il Kaiserslautern, che retrocesse a fine stagione.\nH\u00f8iland fece allora ritorno in Svezia e gioc\u00f2 altre 16 partite di campionato per il Malm\u00f6, rimanendovi in forza fino all'estate dell'anno successivo.\nStab\u00e6k.\nH\u00f8iland rientr\u00f2 in Norvegia nell'agosto 2007, firmando per lo Stab\u00e6k. Torn\u00f2 a calcare i campi dell'Eliteserien in data 22 ottobre, quando fu impiegato come titolare nella sconfitta per 2-1 in casa del Viking. Il 3 novembre realizz\u00f2 la prima rete, contribuendo al successo per 0-5 sul campo dello Str\u00f8msgodset.\nUn anno pi\u00f9 tardi, aiut\u00f2 lo Stab\u00e6k a centrare la vittoria finale in campionato, risultato raggiunto per la prima volta nella storia del club. Pochi mesi dopo, arriv\u00f2 anche il successo nella Superfinalen 2009. Rimase in forza al club fino alla scadenza del contratto, alla fine del 2010.\nRosenborg.\nAgli inizi del 2011, H\u00f8iland fu ingaggiato dal Rosenborg, a parametro zero. Esord\u00ec in squadra il 20 marzo successivo, subentrando a Mushaga Bakenga nella sconfitta per 2-1 sul campo del Brann. Dopo la partita contro il Fredrikstad del 18 aprile, sub\u00ec un infortunio al piede che inizialmente avrebbe dovuto tenerlo lontano dai campi da gioco per un massimo di tre settimane. In realt\u00e0, i tempi di recupero si allungarono e il giocatore fu operato per rimuovere un piccolo frammento osseo che gli provocava dolore alla caviglia. H\u00f8iland torn\u00f2 in campo nel mese di settembre.\nIl 23 luglio 2012, H\u00f8iland rinnov\u00f2 il contratto che lo legava al Rosenborg per un'ulteriore stagione, fino al termine del campionato 2013.\nRitorno allo Stab\u00e6k.\nIl 3 dicembre 2013, lo Stab\u00e6k comunic\u00f2 sul proprio sito internet l'ingaggio di H\u00f8iland, che torn\u00f2 cos\u00ec in squadra dopo il triennio al Rosenborg. Il trasferimento sarebbe stato ratificato il 1\u00ba gennaio 2014, alla riapertura del calciomercato.\nNazionale.\nH\u00f8iland gioc\u00f2 per diverse rappresentative giovanili norvegesi. Per quanto concerne l'Under-21, debutt\u00f2 in data 20 luglio 1997, nella sconfitta per 2-0 contro l'Islanda. Partecip\u00f2 al campionato europeo di categoria del 1998, in cui la selezione norvegese centr\u00f2 il terzo posto finale.\nIl 22 gennaio 2004, esord\u00ec per la Nazionale maggiore: fu infatti schierato titolare nella vittoria sulla , amichevole terminata sul risultato di 3-0, sul campo neutro di Hong Kong. Il 1\u00ba aprile 2009 realizz\u00f2 la prima e unica rete per la Norvegia, nella vittoria per 3-2 sulla . Il 29 maggio 2010, in occasione dell'incontro con il , disput\u00f2 la 25\u00aa partita in Nazionale, traguardo che fu celebrato con la consegna del Gullklokka.\nStatistiche.\nPresenze e reti nei club.\n\"Statistiche aggiornate al 16 novembre 2014.\""}
{"id": "2379821", "revid": "1305772", "url": "https://it.wikipedia.org/wiki?curid=2379821", "title": "M103", "text": ""}
{"id": "2379823", "revid": "1305772", "url": "https://it.wikipedia.org/wiki?curid=2379823", "title": "Bike", "text": "Bike \u00e8 un brano musicale del gruppo rock britannico Pink Floyd, ultima traccia del loro album di debutto, \"The Piper at the Gates of Dawn\". \nIl brano.\nIl testo di Barrett \u00e8 dedicato alla sua ragazza dell'epoca, Jenny Spires, la stessa contro cui Syd inveisce in \"Lucifer Sam\".\nLa strofa finale \u00e8 seguita da un intermezzo strumentale che pu\u00f2 essere comparato ad un brano di musica concreta: un rumoroso collage di orologi, gong, campane, un violino e altri suoni modificati con tecniche rudimentali, che sembrano essere collocati nella \"altra camera\" di cui Barrett parla nel testo. Il finale della canzone dissolve con una maniacale risata simile al verso di un'anatra.\nPare infine che l'autore, per comporre il brano, si sia ispirato ad un paio di canzoni firmate Sellers e Milligan, famose per alcune pellicole degli anni cinquanta e sessanta.\nVersioni alternative.\n\"Bike\" appare anche in due compilation ufficiali dei Pink Floyd: \"Relics\" (1971) e \"\" (2001) ed \u00e8 in entrambi la traccia di chiusura.\nIn \"Echoes\", la canzone segue \"High Hopes\", che \u00e8 l'ultima traccia di \"The Division Bell\", l'ultima registrata in studio dal gruppo e, almeno in parte, l'ultimo tributo a Barrett. Il finale di \"High Hopes\" sfuma sul suono di due campane e, per rendere pi\u00f9 netta la contrapposizione tra le due canzoni, a \"Bike\", in questa compilation, \u00e8 stato aggiunto il suono di un campanello da bici. Questo effetto crea una profonda crepa tra la malinconia di \"High Hopes\" ed il surrealismo psichedelico di \"Bike\"."}
{"id": "2379825", "revid": "33689", "url": "https://it.wikipedia.org/wiki?curid=2379825", "title": "Splatterhouse 3", "text": "Splatterhouse 3 \u00e8 un videogioco pubblicato da Namco per la console Sega Mega Drive nel mese di marzo del 1993. Ultimo capitolo della trilogia, Splatterhouse 3 \u00e8 stato uno dei primi giochi ad ottenere un \u201crating\u201d, ovvero ad avere il bollino che sconsigliava il gioco a persone al di sotto di una determinata et\u00e0. Insieme ai due precedenti capitoli. A differenza dei due predecessori, non \u00e8 mai stato pubblicato in Europa.\nTrama.\nSono passati cinque anni da quando Rick ha sconfitto per la seconda volta le forze delle tenebre con l'ausilio della Terror Mask, una maschera azteca dotata di un'autocoscienza e in grado di donare i poteri necessari per sconfiggere le forze maligne, ma che allo stesso tempo alimenta il lato oscuro di chi la indossa.\nDeciso a lasciarsi i brutti ricordi alle spalle, Rick abbandona gli studi sulla maschera, sposa la sua fidanzata Jennifer dalla quale ha un bambino che chiama David e si butta nella finanza, diventando un economista di Wall Street. Grazie al suo nuovo lavoro, si compra una casa in Connecticut dove ricomincia la sua nuova vita.\nUna notte, per\u00f2, i suoi sogni vengono tormentati dalle immagini della Terror Mask e da strane voci e al suo risveglio non trova pi\u00f9 ne la moglie ne il figlio. In casa ritrova invece la maschera che gli dice che i suoi cari sono stati rapiti dalle forze del male e che un'entit\u00e0 malefica, chiamata \u201cThe Evil One\u201d, ha intenzione di utilizzare i poteri psichici latenti di suo figlio David per ripristinare i poteri della \u201cPietra Oscura\u201d, manufatto in grado di portare le tenebre su tutta la terra. L'unico modo per poter permettere alla pietra manifestare i propri poteri \u00e8 quello di utilizzare David durante un rituale nel corso di un'eclissi totale di luna.\nRick decide cos\u00ec di indossare ancora una volta la Terror Mask per poter distruggere una volta per tutte il male. \nLa sua ricerca inizia al piano terra, dal quale sente le grida di Jennifer provenienti dal secondo piano. Dopo aver ucciso un mostro che si nutre di intestini umani che si trovava a guardia delle scale per salire, Rick riesce a trovare Jennifer che ha per\u00f2 al suo interno un verme che la sta divorando. La maschera dice a Rick che l'unico modo per salvarla \u00e8 uccidere il Boreworm dominante. Rick lo trova e riesce ad ucciderlo e a salvare la moglie e a metterla al sicuro, ma la maschera gli dice di sbrigarsi a trovare David, se no il rituale avr\u00e0 inizio. \nA questo punto si dirige al terzo piano, nella stanza del figlio, dove il bambino \u00e8 seduto in mezzo alla stanza. All'improvviso, David si trasforma in un demone che prende possesso di un orsacchiotto che si trasforma in una creatura informe, che Rick riesce ancora a uccidere. La maschera dice a Rick che il figlio non \u00e8 quello che era nella stanza perch\u00e9 \u201cThe Evil One\u201d l'ha catturato e lo sta preparando per il rituale che si svolger\u00e0 alle porte dell'inferno.\nL'unico modo per arrivarci, \u00e8 passare per i sotterranei della casa, cos\u00ec Rick si reca li dove trova una creatura elettrica a guardia del figlio. Dopo una dura battaglia, padre e figlio si ricongiungono, ma la Terror Mask dice che, ormai, \u00e8 troppo tardi perch\u00e9 il rituale \u00e8 gi\u00e0 stato concluso e la Pietra Oscura sta cominciando a manifestare i suoi poteri e l'unico modo per distruggerla \u00e8 uccidere \u201cThe Evil One\u201d. Rick riesce a trovarlo e lo distrugge, ma la maschera ne prende il possesso, rivelando cos\u00ec che uccidere \u201cThe Evil One\u201d era l'unico modo per poterle permettere di manifestarsi e di regnare il mondo. Rick riesce per\u00f2 a sventare i suoi piani e la distrugge una volta per tutte, salvando cos\u00ec se stesso e la sua famiglia.\nModalit\u00e0 di gioco.\nA differenza dei primi due capitoli, in \"Splatterhouse 3\" \u00e8 possibile muoversi anche in verticale nei livelli, cos\u00ec come i molti picchiaduro a scorrimento su Mega Drive. Anche in questa avventura, sono disponibili delle armi (come ad esempio mazze, coltelli machete, blocchi di cemento) con le quali \u00e8 possibile uccidere pi\u00f9 rapidamente e in modo pi\u00f9 \u201cspettacolare\u201d i propri nemici.\nUna volta terminata una zona del livello, \u00e8 possibile consultare una mappa premendo il tasto della pausa, sulla quale sono annotate tutte le stanze presenti nel livello e una stanza contrassegnata da una croce, nella quale si trova il boss.\nAltra novit\u00e0 rispetto ai capitoli precedenti \u00e8 la barra della trasformazione, presente in basso a sinistra, che bisogna riempire con le sfere blu che si trovano per i livelli. Una volta riempita la barra, premendo il tasto apposito \u00e8 possibile trasformare Rick. Con la trasformazione, la parte superiore del corpo si ingrossa ulteriormente distruggendo la camicia che Rick indossa e la maschera cambia aspetto, andando quasi a fondersi con il corpo di Rick. Grazie a questo potere, il personaggio \u00e8 pi\u00f9 potente e pu\u00f2 sfoderare attacchi speciali, come degli spuntoni che fuoriescono dal torace e dalla schiena oppure una super presa con la quale Rick salta oltre lo schermo e cade al suolo facendo sbattere la testa del nemico. Quest'ultima mossa \u00e8 letale con i nemici comuni, dato che li uccide sul colpo.\nIn questo capitolo, inoltre, il tempo gioca un ruolo fondamentale ai fini della trama: ad esempio, se nel secondo livello non si riesce ad arrivare al boss prima dello scadere dei minuti prefissati, Jennifer non si salver\u00e0 ma diventer\u00e0 un mostro. Variazioni del genere sono presenti in ogni capitolo e possono mostrare un diverso finale.\nFinali alternativi.\nI finali alternativi presenti nel gioco in totale sono quattro."}
{"id": "2379826", "revid": "1573940", "url": "https://it.wikipedia.org/wiki?curid=2379826", "title": "Trichiini", "text": "Trichiini \u00e8 una trib\u00f9 di coleotteri scarabeidi della sottofamiglia Cetoniinae.\nIl genere pi\u00f9 noto in Europa \u00e8 probabilmente \"Trichius\".\nDescrizione.\nAdulto.\nVariano la loro forma tra i 6 e i 65\u00a0mm.Presentano un corpo generalmente ovale e tozzo, la cui colorazione varia a seconda della specie, passando dagli schemi cromatici di \"Trichius fasciatus\" fino al monocromatismo di \"Osmoderma eremita\". Alcune specie, come quelle appartenenti al genere \"Trichius\" presentano una pronunciata pubescenza sul pronoto e sulla parte inferiore del corpo.\nLarva.\nLe larve hanno l'aspetto di vermi bianchi dalla forma a \"C\". Presentano le tre paia di zampe atrofizzate ed il cranio sclerificato.\nBiologia.\nGli adulti sono visibili a partire dalla primavera e si alimentano delle secrezioni zuccherine di gambi, foglie, frutta e fiori di diverse specie di piante. La maggior parte delle larve si sviluppa nel legno marcio ma esistono alcune specie rizofaghe o coprofaghe.\nSistematica.\nLa trib\u00f9 \u00e8 suddivisa nelle seguenti sottotrib\u00f9:\nIn Italia sono presenti le seguenti specie:"}
{"id": "2379827", "revid": "24090407", "url": "https://it.wikipedia.org/wiki?curid=2379827", "title": "Saccofaringide", "text": ""}
{"id": "2379828", "revid": "228587", "url": "https://it.wikipedia.org/wiki?curid=2379828", "title": "7 (S Club 7)", "text": "7 \u00e8 il secondo album pubblicato dal gruppo pop britannico S Club 7 nel 2000 dalla Polydor e dalla Interscope.\nTracce.\nRiedizione.\nBonus:"}
{"id": "2379829", "revid": "56620", "url": "https://it.wikipedia.org/wiki?curid=2379829", "title": "Camere del Lavoro", "text": "La Camera del Lavoro \u00e8 un'organizzazione territoriale della CGIL e comprende le diverse Federazioni sindacali della Cgil esistenti in una zona geografica. La suddivisione territoriale \u00e8 di competenza dell'organizzazione regionale. I compiti delle Camere del Lavoro sono regolati dall'articolo 10 dello statuto della CGIL.\nStoria.\nLe Camere del Lavoro nascono alla fine dell'ultimo decennio del XIX secolo, come uno strumento di difesa dallo sfruttamento e dalla disoccupazione dilagante nel nord d'Italia nel periodo della depressione economica del decennio 1887- 1897 come emanazione di dirigenti del Partito Operaio Italiano che si trasformer\u00e0 successivamente a Genova nel Partito dei Lavoratori Italiani (poi ribattezzato Partito Socialista Italiano). Va ricordato tra questi Osvaldo Gnocchi Viani, sindacalista milanese dei tipografi, che tra il 1889 e il 1890, pensa, dibatte, propone e opera per un'istituzione simile alla \u201cBorsa del Lavoro\u201d esistente allora a Parigi con lo scopo non solo di collocare la manodopera ma anche di operare come mediatore tra operai e padroni.\nA Gnocchi Viani si unirono altre personalit\u00e0 del mondo operaio come Dante Racca, Pier Giorgio Daghetto, Paolo Alessi e Vittorio Chenal, e alcune associazioni come la Societ\u00e0 Archimede di mutuo soccorso, che il 1\u00ba maggio 1891 costituirono la Camera del Lavoro di Torino, attiva nella sua sede di via Basilica a partire da settembre, quando vi ader\u00ec formalmente l'Associazione Generale degli Operai. La prima Camera del Lavoro italiana era stata per\u00f2 quella di Piacenza, fondata il 23 marzo dello stesso anno.\nIl 1\u00ba ottobre 1891 nacque poi, presso alcuni locali del Castello Sforzesco messi a disposizione dal sindaco Giulio Belinzaghi la Camera del Lavoro di Milano, con la specificit\u00e0 (ricordata nel 1981 da Luciano Lama) di favorire lo studio e la difesa degli interessi economici, industriali, agricoli, commerciali, e di tutto quanto si rifletta al miglioramento morale e materiale della classe lavoratrice.\nIl primo congresso delle Camere del Lavoro si svolse a Parma nel 1893, e riun\u00ec i rappresentanti delle 13 Camere del Lavoro allora esistenti. Le Camere del Lavoro furono la base costitutiva della Confederazione Generale del Lavoro, nel 1906."}
{"id": "2379832", "revid": "133248", "url": "https://it.wikipedia.org/wiki?curid=2379832", "title": "Girl in Landscape", "text": ""}
{"id": "2379834", "revid": "6923", "url": "https://it.wikipedia.org/wiki?curid=2379834", "title": "2008 Open di Francia - Singolare femminile", "text": ""}
{"id": "2379835", "revid": "647919", "url": "https://it.wikipedia.org/wiki?curid=2379835", "title": "Euryfaringide", "text": ""}
{"id": "2379837", "revid": "36426", "url": "https://it.wikipedia.org/wiki?curid=2379837", "title": "Parallelepipedi", "text": ""}
{"id": "2379838", "revid": "24090510", "url": "https://it.wikipedia.org/wiki?curid=2379838", "title": "Saccofaringiformi", "text": ""}
{"id": "2379840", "revid": "149727", "url": "https://it.wikipedia.org/wiki?curid=2379840", "title": "Ferrovia Bagnolo in Piano-Correggio-Carpi", "text": ""}
{"id": "2379841", "revid": "339392", "url": "https://it.wikipedia.org/wiki?curid=2379841", "title": "Macchinari per movimento terra", "text": ""}
{"id": "2379842", "revid": "149727", "url": "https://it.wikipedia.org/wiki?curid=2379842", "title": "Ferrovia Carpi-Bagnolo in Piano", "text": ""}
{"id": "2379843", "revid": "834", "url": "https://it.wikipedia.org/wiki?curid=2379843", "title": "Live Aus Berlin", "text": ""}
{"id": "2379844", "revid": "339392", "url": "https://it.wikipedia.org/wiki?curid=2379844", "title": "Macchine per movimento terra", "text": ""}
{"id": "2379845", "revid": "149727", "url": "https://it.wikipedia.org/wiki?curid=2379845", "title": "Ferrovia Reggio Emilia-Carpi", "text": ""}
{"id": "2379847", "revid": "149727", "url": "https://it.wikipedia.org/wiki?curid=2379847", "title": "Ferrovia Carpi-Reggio Emilia", "text": ""}
{"id": "2379848", "revid": "767487", "url": "https://it.wikipedia.org/wiki?curid=2379848", "title": "Calvin Chen", "text": "\u00c8 attualmente un membro della boy band \"Fahrenheit\". Il suo nome d'arte \u00e8 un omofono del suo nome di nascita.\nBiografia.\nCalvin Chen (cinese tradizionale: \u9673\u5955\u5112; cinese semplificato: \u9648\u5955\u5112; pinyin \"ch\u00e9n y\u00ecr\u00fa\") \u00e8 nato il 10 novembre 1980 a Taiwan. \u00c8 alto 184\u00a0cm. Dopo essersi diplomato alla Scuola Superiore Jianguo, una delle migliori scuole di Taiwan, ha proseguito la sua istruzione superiore in Canada alla \"Simon Fraser University\". Si \u00e8 laureato in Economia alla \"University of Victoria\". Ha vissuto in Canada per un certo periodo di tempo, durante il quale ha partecipato ad una gara di bellezza (Sunshine Boyz) a Vancouver, nella quale ha vinto il primo premio comprendente un biglietto gratis per tornare a Taiwan ed un contratto con una compagnia musicale, come anche un ruolo in un drama. Attualmente frequenta la \"National Chengchi University\", dove studia Finanza Pubblica.\nParla cinese, inglese, taiwanese, e capisce il cantonese colloquiale.\nCarriera musicale.\nCalvin \u00e8 stato il terzo membro ad unirsi ai Fahrenheit. \u00c8 il tenore del gruppo. La temperatura che rappresenta \u00e8 quella della tiepida primavera, a 77 gradi Fahrenheit. Rappresenta anche il \"Bello\" (cinese tradizionale: \u5e25; pinyin: \"shu\u00e0i\")."}
{"id": "2379852", "revid": "228587", "url": "https://it.wikipedia.org/wiki?curid=2379852", "title": "I, Flathead", "text": "I, Flathead:The Songs of Kash Buk and the Klowns \u00e8 un concept album di Ry Cooder pubblicato nell'ottobre 2008. \u00c8 il terzo nella \"California trilogy\" che ha iniziato con \"Ch\u00e1vez Ravine\" (2005) e seguito con \"My Name Is Buddy\" (2007). L'album \u00e8 accompagnato da un racconto di 104 pagine.\nIl titolo \u00e8 una parodia del libro di Isaac Asimov \"Io, Robot\", ma la \"flathead\" (testa piatta) di cui si parla \u00e8 la Ford Flathead engine."}
{"id": "2379854", "revid": "486946", "url": "https://it.wikipedia.org/wiki?curid=2379854", "title": "Associazione Sportiva Ceccano", "text": ""}
{"id": "2379857", "revid": "6923", "url": "https://it.wikipedia.org/wiki?curid=2379857", "title": "2008 Open di Francia - Singolare maschile", "text": ""}
{"id": "2379865", "revid": "767487", "url": "https://it.wikipedia.org/wiki?curid=2379865", "title": "La doppia elica", "text": "La doppia elica \u00e8 un libro di James Watson, edito nel 1968, in cui il biologo americano racconta la sua esperienza di ricercatore, svelando i retroscena che hanno portato alla scoperta del DNA quindici anni prima, insieme al collega Francis Crick.\nHanno un ruolo di primo piano gli studi sulla struttura a doppia elica del DNA, che valsero il Nobel per la medicina nel 1962 a Watson e Crick."}
{"id": "2379869", "revid": "149727", "url": "https://it.wikipedia.org/wiki?curid=2379869", "title": "Ferrovia Reggio-Po", "text": ""}
{"id": "2379871", "revid": "1869172", "url": "https://it.wikipedia.org/wiki?curid=2379871", "title": "ATP World Tour 2009", "text": "L'ATP World Tour \u00e8 un insieme di tornei organizzati dall'ATP divisi in quattro categorie: tornei del Grande Slam, Masters 1000, 500 e 250. A questi si aggiungono anche la World Team Cup, la Davis Cup e l'ATP World Tour Finals e la Hopman Cup.\nCalendario.\nDicembre.\n\"Non ci sono eventi in questo mese.\""}
{"id": "2379872", "revid": "1543377", "url": "https://it.wikipedia.org/wiki?curid=2379872", "title": "12,7 \u00d7 99 mm NATO", "text": "La 12,7 \u00d7 99\u00a0mm NATO o .50 BMG (Browning Machine Gun) \u00e8 una cartuccia sviluppata per la mitragliatrice Browning M2 verso la fine del primo decennio del XX secolo.\nEntrata in servizio ufficialmente nel 1921, questa munizione \u00e8 basata sul forte ingrandimento della cartuccia .30-06 ed \u00e8 stata prodotta in molte varianti e generazioni tra cui: incamiciata in metallo (\"FMJ\"), tracciante, perforante, incendiaria, ad abbandono di involucro e decalibrata. Le cartucce da utilizzare con le mitragliatrici sono unite tra loro con una maglia metallica.\nTipologie e utilizzo.\n\u00c8 uno dei tipi di munizione pi\u00f9 grandi mai prodotte con efficacia di penetrazione e con un range di fuoco altissimo, caratteristiche che la rendono adatta sia per le armi individuali e di reparto sia per quelle da trasporto individuale o su mezzo. Esistono 6 tipi di queste munizioni: MU3-TJ (Ball-FMJ), MU3-P (FMJ), MU3-PB, MU3-N (Tracer M17,FMJ), MU3-PN (APT-FMJ), MU3-PBN; i primi due rispetto al terzo differiscono per il peso della pallottola e per la velocit\u00e0 di volata oltre che per l'accuratezza nel raggiungimento del bersaglio, gli altri differiscono per tipo di \"palla\" o per essere traccianti o incendiari.\nSpecialmente i proiettili contrassegnati con MU3-P hanno una penetrazione su uno spessore di acciaio dolce di circa 16mm centrato ad una distanza di 150m. Il modello incendiario MU-3PBN ha lo stesso indice di penetrazione con lo stesso bersaglio ma con effetti incendiari sulla superficie a contatto col proiettile.\nLa cartuccia 12,7\u00d799\u00a0mm NATO \u00e8 anche utilizzata nel tiro a grande distanza e nei fucili dei tiratori scelti, principalmente dalla Barrett Firearms Company per i suoi fucili di precisione come il Barrett M82, cos\u00ec come in altre mitragliatrici calibro .50 non Browning. L'utilizzo in fucili a colpo singolo o semi-automatici ha portato alla realizzazione di molte versioni specializzate di qualit\u00e0 (\"match-grade\") non utilizzate nelle mitragliatrici. Un fucile di precisione McMillan Tac-50 .50 BMG fu usato dal caporale canadese Rob Furlong per realizzare il pi\u00f9 lontano colpo di fucile messo a segno confermato della storia, quando colp\u00ec un Talebano a 2430 metri nel corso della campagna del 2002 in Afghanistan. Il record di Furlong \u00e8 stato battuto nel novembre 2009 dal britannico Craig Harrison, che centr\u00f2 il bersaglio a ben 2475 m (1,53 miglia) di distanza, superando Furlong di 45 m (49 iarde). Il record di Craig Harrison \u00e8 stato a sua volta battuto nel giugno 2017 da un cecchino canadese di cui non \u00e8 stato reso noto il nome: uccisione verificata in Iraq da 3540 metri. Secondo il Times, il proiettile ha impiegato meno di 10 secondi per raggiungere l'obiettivo."}
{"id": "2379873", "revid": "834", "url": "https://it.wikipedia.org/wiki?curid=2379873", "title": "Chrysalis Anthology", "text": ""}
{"id": "2379878", "revid": "1534511", "url": "https://it.wikipedia.org/wiki?curid=2379878", "title": "Evgenij Borisovi\u010d Dynkin", "text": "Emigr\u00f2 nel 1976 negli Stati Uniti, dove insegn\u00f2 alla Cornell University di Ithaca nello stato di New York, dove mor\u00ec in una clinica locale nel 2014, all'et\u00e0 di 90 anni."}
{"id": "2379880", "revid": "767487", "url": "https://it.wikipedia.org/wiki?curid=2379880", "title": "Challenge of the Ancient Empires", "text": "Challenge of the Ancient Empires! \u00e8 un videogioco per MS-DOS della The Learning Company creato con lo scopo di insegnare ai bambini la storia e la risoluzione degli enigmi. Il giocatore si muove attraverso venti livelli, recuperando i pezzi di famose opere d'arte storiche, per passare al livello successivo.\nSuccessivamente il gioco venne distribuito con il nome \"Ancient Empires\".\nLivelli.\nIl gioco \u00e8 suddiviso in quattro sezioni (chiamate caverne), ognuna di quattro livelli (chiamati camere).\nOgni caverna rappresenta un'antica cultura o un'area di pi\u00f9 culture:\nLe decorazioni e la colonna sonora sono vagamente basate su ogni cultura.\nLe opere d'arte raccolte in ogni livello sono oggetti storici reali come un vaso, una maschera o una statua. Alcune di queste sono strutture come la Pagoda cinese, il Colosseo romano o il Partenone greco.\nOltre alle diversit\u00e0 di aspetto, ogni caverna presenta modi diversi per liberare la via sbarrata da pannelli o pareti mobili. Nel Vicino Oriente, il giocatore deve indovinare la combinazione di diversi interruttori. Nella sezione egizia bisogna colpire con il laser dei punti lontani, grazie all'ausilio di prismi roteanti. Nella caverna di Grecia e Roma bisogna toccare dei tasselli con sopra lettere greche nel giusto ordine. Infine nella sezione India e Cina, il giocatore si sposta su marciapiedi mobili, e in base alla direzione raggiunge certe aree anzich\u00e9 altre, naturalmente manovrabili attraverso degli interruttori.\nLe quattro caverne possono essere giocare in qualunque ordine e una volta che tutte e quattro le camere sono state completate per ogni caverna, si avanza in una nuova caverna, il \"Mondo Antico\", composta da quattro nuove camere ognuna con uno stile delle quattro caverne precedenti.\nLa caverna del Mondo Antico \u00e8 pi\u00f9 difficile rispetto alle altre e contiene una combinazione di tutti gli enigmi delle altre caverne.\nModalit\u00e0 di gioco.\nIl giocatore possiede tre oggetti che lo aiutano durante il gioco.\nIl primo \u00e8 un cappello da minatore dotato di laser, capace anche di stordire le creature del gioco temporaneamente, sebbene in alcune versioni precedenti non aveva effetto sulle creature volanti. Utile sui prismi del mondo egizio.\nIl secondo oggetto \u00e8 il paio di scarponi chiamato \"Turbo Tennies\", il quale permette al giocatore di saltare pi\u00f9 in alto rispetto al normale.\nInfine l'ultimo oggetto \u00e8 una barriera difensiva che il giocatore pu\u00f2 utilizzare per quattro volte, della durata di pochi secondi.\nLa barra della vitalit\u00e0 del giocatore ha quattro segmenti. Se il giocatore entra in contatto con una creatura della caverna o un proiettile, uno dei segmenti viene consumato. Se tutti e quattro i segmenti vengono consumati il giocatore deve ricominciare la camera dall'inizio. La vitalit\u00e0 pu\u00f2 essere risanata raccogliendo una mela durante il viaggio o risolvendo l'enigma di logica alla fine di ogni livello al primo tentativo.\nDopo aver raccolto i sei pezzi dell'opera d'arte, il giocatore deve risolvere un puzzle, rivelando l'immagine dell'opera d'arte. Infine deve trovare l'uscita del livello e risolvere un enigma di logica per passare al livello successivo.\nCi sono due livelli di difficolt\u00e0: Esploratore e Esperto.\nIl livello Esperto presenta queste difficolt\u00e0:\nCreature delle caverne.\nLe creature delle caverne possono causare danni al giocatore, anche se qualche volta possono aiutarlo. (Per esempio il pipistrello pu\u00f2 toccare un tassello con la lettera greca che il giocatore non arriva a toccare.)\nColonna sonora.\nLa colonna sonora \u00e8 composta dall'arrangiamento di alcuni pezzi di famosi compositori come Ciajkovskij, Brahms and Erik Satie. La Sinfonia n.1 di Brahms viene usata nella caverna Grecia e Roma. La Marcia slava di Ciajkovskij viene usata nella caverna egizia, ai produttori del gioco deve aver evocato immagini dell'Egitto. La musica Gnossiennes 1 viene usata nella caverna Vicino Oriente."}
{"id": "2379883", "revid": "287204", "url": "https://it.wikipedia.org/wiki?curid=2379883", "title": "Julien Loubet", "text": "Carriera.\nCampione francese in linea Under-23 nel 2004, debutt\u00f2 da professionista nel 2005 con la AG2R Pr\u00e9voyance. Nelle sei stagioni in maglia AG2R prese parte a due Giri d'Italia, nel 2007 e nel 2009, e a diverse gare del calendario UCI ProTour, vincendo anche, nel 2010, una tappa alla Tropicale Amissa Bongo in Gabon. Nel 2012, dopo la scadenza del contratto con la AG2R, torn\u00f2 tra i dilettanti per correre nella GSC Blagnac V\u00e9lo Sport 31. Gareggi\u00f2 poi con l'US Montauban 82, nel 2013, e poi di nuovo con la GSC Blagnac.\nNel 2015 ritorna tra i professionisti passando alla squadra Continental francese Marseille 13-KTM, precedentemente conosciuta come La Pomme Marseille. Nello stesso anno si classifica secondo nella Classic Sud Ard\u00e8che e vince la Parigi-Camembert. L'anno dopo passa alla Professional Fortuneo-Vital Concept, mentre nel 2017, in maglia Arm\u00e9e de Terre, si aggiudica il Tour du Finist\u00e8re e una tappa alla Route du Sud.\nPer il 2018 viene messo sotto contratto dal team Professional Euskadi Basque Country-Murias, ma in aprile, senza aver mai debuttato con la nuova maglia, annuncia il ritiro dalle corse per motivi familiari."}
{"id": "2379884", "revid": "827882", "url": "https://it.wikipedia.org/wiki?curid=2379884", "title": "Let's Go", "text": ""}
{"id": "2379890", "revid": "287204", "url": "https://it.wikipedia.org/wiki?curid=2379890", "title": "Let's Go (singolo)", "text": ""}
{"id": "2379897", "revid": "1821847", "url": "https://it.wikipedia.org/wiki?curid=2379897", "title": "Wu Tingfang", "text": "Biografia.\nWu Tingfang studi\u00f2 al St. Paul's College di Hong Kong, dove impar\u00f2 a leggere e scrivere in inglese. Pi\u00f9 tardi studi\u00f2 legge in Inghilterra presso lo University College di Londra e divenne \"barrister\" del Lincoln's Inn (1876). In seguito torn\u00f2 Hong Kong per esercitare l'avvocatura. Pi\u00f9 tardi, Wu divenne il primo membro non ufficiale etnicamente cinese del Consiglio legislativo di Hong Kong.\nServ\u00ec sotto la Dinastia Qing come diplomatico negli Stati Uniti, in Spagna e in Per\u00f9 dal 1896 al 1902 e dal 1907 al 1909. In questo ruolo tenne conferenze sulla cultura cinese e sulla storia, in parte per combattere la discriminazione contro emigranti cinesi, aumentandone la considerazione da parte degli stranieri. A questo scopo, pubblic\u00f2 \"America, through the spectacles of an Oriental diplomat\" (L'America, attraverso gli occhiali di un diplomatico Orientale) in inglese nel 1914.\nWu \u00e8 menzionato molte volte nelle agende di Ernest Satow, diplomatico britannico in Cina (1900-06).\nSostenne la Rivoluzione Xinhai del 1911 e negozi\u00f2 per conto dei rivoluzionari a Shanghai. Fu per breve tempo, all'inizio del 1912, come Ministro della Giustizia per il governo provvisorio di Nanchino. In quel periodo si batt\u00e9 per ottenere l'indipendenza per il potere giudiziario, forte della sua esperienza all'estero. Dopo questa breve assegnazione, Wu divenne Ministro degli Affari Esteri per la Repubblica Cinese. Nel 1917 divenne Premier in pectore.\nWu si un\u00ec al Movimento di protezione della costituzione di Sun Yat-sen e divenne membro del comitato direttivo. Sconsigli\u00f2 Sun di divenire il \"presidente straordinario\" ma, dopo la sua elezione, si un\u00ec a lui. Fu Ministro degli Affari Esteri per Sun e come presidente facente funzione in assenza di Sun. Mor\u00ec poco dopo la ribellione di Chen Jiongming contro Sun."}
{"id": "2379901", "revid": "287204", "url": "https://it.wikipedia.org/wiki?curid=2379901", "title": "Black Roses", "text": ""}
{"id": "2379904", "revid": "1505830", "url": "https://it.wikipedia.org/wiki?curid=2379904", "title": "Marco Enr\u00edquez-Ominami", "text": "Membro del Partito Socialista (PS) tra il 1990 e il 2009, \u00e8 stato deputato tra il 2006 e il 2010 per il 10\u00b0 distretto.1Nel 2009 si \u00e8 dimesso da quel partito per partecipare come candidato indipendente alle elezioni presidenziali di quell'anno in cui \u00e8 arrivato terzo. Nel 2010 ha fondato il Partito Progressista, il suo consiglio federale lo ha proclamato all'unanimit\u00e0 nel luglio 2013 candidato alle elezioni presidenziali di fine anno, dove ha nuovamente ottenuto la terza posizione.\nNel mondo audiovisivo, \u00e8 meglio conosciuto per aver diretto la serie televisiva \"Life is a Lottery\", trasmessa in cinque stagioni tra il 2002 e il 2005 da TVN e tra il 2006 e il 2007 da Mega. Dalla met\u00e0 del 2013 e per alcuni anni ha condotto il programma \"Cambio de Switch\" su Radio Universidad de Chile. Ha anche realizzato diversi film e documentari, quest'ultimo per lo pi\u00f9 di natura politica.\n\u00c8 professore onorario presso l'Universit\u00e0 di Aquino, Bolivia, e visiting professor presso l'Universit\u00e0 Nazionale di Rosario, Argentina.\nBiografia.\nFiglio dello storico leader del Movimento di Sinistra Rivoluzionaria Miguel Enr\u00edquez e della giornalista Manuela Gumucio. Il padre naturale \u00e8 stato ucciso durante la dittatura militare del generale fascista Augusto Pinochet. Per questo motivo fu adottato dall'attuale senatore del Partito Socialista del Cile (PSCH) Carlos Ominami. Specializzato in filosofia ha condotto i suoi presso l'Universit\u00e0 del Cile. Appassionato di politica comincia a militare nel Partito Socialista Cileno membro della coalizione di centrosinistra Concertaci\u00f3n de Partidos por la Democracia.\nA gennaio del 2009 a seguito della proclamazione del senatore democristiano, nonch\u00e9 ex Presidente, Eduardo Frei Ruiz-Tagle come candidato alle elezioni primarie del centrosinistra per le elezioni presidenziali del 2009 \u00e8 stato sostenuto da alcuni dissidenti del PSCH ma anche del PDC a presentarsi come candidato indipendente alle elezioni fronteggiando oltre il candidato della destra Sebasti\u00e1n Pi\u00f1era anche il candidato ufficiale della coalizione di centrosinistra. Enr\u00edquez-Ominami si batte per un rinnovamento della sua coalizione di appartenenza chiedendo pi\u00f9 spazio alle nuove generazioni.\nAlle elezioni presidenziali del 2009, supportato dalla coalizione Nueva Mayor\u00eda para Chile, ottiene il 20.14% dei voti pari a 1.405.124 preferenze, insufficienti per farlo approdare al secondo turno. Quattro anni dopo ripresenta la sua candidatura a presidente della repubblica sudamericana, stavolta mettendosi alla testa del Partito Progressista: in occasione delle elezioni presidenziali del 2013 si ferma al 10.98% dei suffragi, andando molto lontano dal ballottaggio.\nVita privata.\nEnriquez-Ominami ha sposato la conduttrice televisiva Karen Doggenweiler il 7 dicembre 2003. Il 7 settembre 2004 \u00e8 nata la loro figlia, Manuela, che insieme a Fernanda, frutto di un precedente matrimonio di Karen, costituiscono la famiglia del politico. Per le campagne presidenziali di suo marito, Karen si \u00e8 dedicata alla campagna a tempo pieno, chiedendo a Televisi\u00f3n Nacional de Chile \u2013 la sua casa televisiva \u2013 un congedo non retribuito."}
{"id": "2379906", "revid": "228587", "url": "https://it.wikipedia.org/wiki?curid=2379906", "title": "Playboys", "text": ""}
{"id": "2379907", "revid": "27723", "url": "https://it.wikipedia.org/wiki?curid=2379907", "title": "Ferrovia Barco-Montecchio", "text": "La ferrovia Barco-Montecchio Emilia era una linea delle Ferrovie Reggiane; inaugurata nel 1909, venne soppressa nel 1955 nell'ambito della politica di taglio dei rami secchi, che in quell'anno vide anche la soppressione della Bagnolo-Carpi e della Reggio-Boretto.\nStoria.\nLa ferrovia arriv\u00f2 a Montecchio nel 1909, quando dalla stazione di Barco, posta sulla Reggio-Ciano, venne costruita una diramazione. Precedentemente furono proposti diversi tracciati, alla fine ne restarono in lizza solamente due: il progetto Benassi, quello poi realizzato, e quello sostenuto dall'Amministrazione Comunale Montecchiese, il quale da Barco avrebbe dovuto raggiungere il paese e di qui proseguire per Bibbiano, San Polo e Ciano.\nNel 1901 fu inaugurata la tranvia Pilastrello-Montecchio, diramazione della linea Parma-Traversetolo, chiusa nel 1934; i due impianti, disposti sul medesimo asse, nel 1910 furono collegati mediante un binario di raccordo lungo .\nIl 15 agosto 1909 il tronco Reggio-Barco-Montecchio venne aperto al traffico, per vedere l'apertura completa della linea si dovette attendere l'anno successivo. Dunque, per Montecchio a Barco si cambiava il treno.\nIl declino.\nIl declino di questa breve ferrovia cominci\u00f2 nel novembre 1944 quando la \"Wehrmacht\" distrusse gli impianti della stazione di Montecchio senza una precisa motivazione. Al termine della guerra la stazione venne ricostruita e il servizio riprese regolarmente, tuttavia sempre pi\u00f9 montecchiesi e reggiani iniziarono a servirsi dell'automobile. Pian piano la ferrovia perdeva terreno, e cos\u00ec, nel 1955, il CCFR decise di chiudere al traffico il ramo Barco-Montecchio attuando la politica d'eliminazione dei rami secchi.\nVestigia.\nSebbene la tratta sia stata autosostituita e le rotaie rimosse, permagono ancora alcuni caselli. Il fabbricato di stazione di Montecchio \u00e8 ancora esistente, mentre il lungo rettilineo finale \u00e8 diventato sede della SP Reggio-Montecchio."}
{"id": "2379908", "revid": "149727", "url": "https://it.wikipedia.org/wiki?curid=2379908", "title": "Ferrovia Montecchio-Barco", "text": ""}
{"id": "2379910", "revid": "149727", "url": "https://it.wikipedia.org/wiki?curid=2379910", "title": "Ferrovia Barco-Montecchio Emilia", "text": ""}
{"id": "2379912", "revid": "1305772", "url": "https://it.wikipedia.org/wiki?curid=2379912", "title": "You Belong with Me", "text": "You Belong with Me \u00e8 un brano musicale interpretato da Taylor Swift, pubblicato dall'etichetta discografica Big Machine Records il 4 novembre 2008 per il download digitale ed il 20 aprile 2009 su CD, come terzo singolo estratto dell'album \"Fearless\". Il singolo ha venduto 9,3 milioni di copie.\nDescrizione.\nIl brano \u00e8 stato scritto da Liz Rose assieme alla stessa cantante, che ne \u00e8 anche la produttrice con Nathan Chapman.\nTaylor Swift si sent\u00ec ispirata a scrivere \"You Belong with Me\" dopo aver ascoltato un suo amico parlare al cellulare con la sua fidanzata. Lui era sulla difensiva mentre la ragazza gli urlava contro, e la rabboniva dicendole \"No, tesoro... Ho dovuto chiudere la telefonata all'improvviso... Ho provato subito a richiamarti... Certo che ti amo. Pi\u00f9 di ogni altra cosa! Amore, mi dispiace tantissimo.\" Partendo dalla solidariet\u00e0 che prov\u00f2 per l'amico in quel momento, Taylor Swift svilupp\u00f2 il tema della canzone. In una sessione di scrittura con Liz Rose Taylor Swift spieg\u00f2 le sue idee e scrisse il verso \"You're on the phone with your girlfriend / she's upset / she's going off about something that you said\" (\"Sei al telefono con la tua ragazza / lei \u00e8 arrabbiata / se la sta prendendo per qualcosa che hai detto\") Insieme le due svilupparono la trama della canzone, in cui la protagonista \u00e8 innamorata del suo amico e desidera che questi lasci la sua attuale ragazza per stare con lei. Taylor Swift riassunse le tematiche dicendo: \"Parla di volere un ragazzo che sta con questa ragazza che non lo sa apprezzare. Un po' un malessere da 'ragazza della porta accanto'. Ti piace questo ragazzo che conosci da una vita, lo conosci meglio di quanto non possa lei ma per qualche motivo \u00e8 sempre la ragazza popolare che lo conquista.\" Swift aggiunge: \"Ci siamo proprio divertite nello scrivere il verso 'She wears short skirts, I wear T-shirts' (\"Lei indossa le minigonne, io porto le magliette\").\"\nPubblicazione.\n\"You Belong with Me\" fu pubblicato come singolo promozionale da \"Fearless\" il 4 novembre 2008 all'interno del conto alla rovescia per \"Fearless\", una campagna istituita da iTunes Store; la canzone fu pubblicata ufficialmente come terzo singolo da \"Fearless\" il 21 aprile 2009.\nSuccesso commerciale.\nNord America.\nNegli Stati Uniti d'America, alla sua pubblicazione come singolo promozionale, nella settimana terminata il 22 novembre 2008, il brano debutt\u00f2 alla dodicesima posizione della Billboard Hot 100 grazie a 172,000 copie vendute digitalmente, facendola diventare l\u2019artista con pi\u00f9 debutti in top 20 nel 2008 insieme ai Jonas Brothers, record che ha successivamente battuto. La settimana successiva usc\u00ec dalla classifica. A seguito della sua pubblicazione come singolo, rientr\u00f2 all\u2019ottantasettesima posizione. Nel mese di agosto raggiunse la terza posizione, diventando la sua canzone a raggiungere una posizione pi\u00f9 alta, superando Love Story, che arriv\u00f2 alla quarta posizione nel gennaio 2009. Spinto da un airplay radiofonico non country, la canzone ha stabilito il pi\u00f9 grande pubblico radiofonico crossover dopo Breathe di Faith Hill, risalente al 2000. La settimana seguente, raggiunse la seconda posizione, bloccata da \"I Gotta Feeling\" dei The Black Eyed Peas. Trascorse 16 settimane tra le prime dieci posizioni e 50 in totale nella classifica. Essa \u00e8 una delle 13 canzoni dell\u2019album Fearless a raggiungere la top 40 in questa classifica, battendo il record di possedere pi\u00f9 canzoni ad arrivarci provenienti da un solo album. La canzone \u00e8 certificata quattro volte platino dalla RIAA per aver venduto 4.000.000 di copie in territorio americano.\n\"You Belong With Me\" divenne la prima canzone di Swift a raggiungere la vetta nella Billboard Radio Songs con 117 milioni di audience radiofonica. Divent\u00f2 il primo singolo country crossover a raggiungere la vetta in questa classifica e ci rimase per due settimane consecutive. Nella Billboard Hot Country Songs, debutt\u00f2 alla trentaduesima posizione e a giugno 2009 sal\u00ec dalla tredicesima alla decima posizione, diventando l\u2019ottava top 10 consecutiva della cantante. Divent\u00f2 la quarta numero uno di quest\u2019ultima in questa classifica dopo aver raggiunto la vetta ad agosto. Rimase in vetta due settimane, dopodich\u00e9 scese alla sesta posizione. Trascorse un totale di 20 settimane in questa classifica. Nella Billboard Pop Songs, debutt\u00f2 la quarantesima posizione, sal\u00ec alla ventiseiesima nella settimana successiva e nella quinta settimana entr\u00f2 nella top 10 alla decima posizione. A inizio settembre, raggiunse la seconda pozione e rimase bloccata dalla vetta per cinque settimane da I Gotta Feeling dei The Black Eyed Peas. Raggiunse la cima nella Adult Contemporary per 14 settimane e la seconda posizione nella Billboard Adult Pop Songs.\nIn Canada, \"You Belong With Me\" debutt\u00f2 all\u2019ottantaquattresima posizione e successivamente sal\u00ec alla nona, per poi raggiungere la terza, dove ci rimase per tre settimane non consecutive. Rimase nella classifica canadese per 45 settimane. Raggiunse la vetta nella Canadian Country Radio dopo 11 settimane dall\u2019invio alle radio. \u00c8 stata certificata due volte disco di platino dalla Music Canada per aver venduto oltre 160.000 copie nel territorio.\nEuropa.\nA luglio 2009, nel Regno Unito il singolo debutt\u00f2 alla novantanovesima posizione nella UK Singles Chart. Raggiunse poi la trentesima posizione a fine settembre. In Irlanda, si spinse fino alla dodicesima posizione e rimase sei settimane in classifica. Raggiunse la sessantunesima posizione nella Eurochart Hot 100 Singles Chart, l\u2019undicesima in Belgio (Fiandre), e la trentaduesima in Danimarca. Ebbe un simile successo nel resto dell\u2019Europa, raggiungendo la top 40 in Belgio (Vallonia) e la top 50 in Svezia.\nOceania.\n\"You Belong With Me\" fu un successo in Oceania. A maggio 2009, entr\u00f2 nella classifica australiana alla cinquantesima posizione. A luglio raggiunse la quinta posizione, dove rimase per tre settimane non consecutive. Si posizion\u00f2 ottantottesima nella classifica di fine decennio d\u2019Australia. Fu certificata doppio disco di platino dalla Australian Recording Industry Association per aver superato le 140.000 copie vendute. A fine maggio 2009, fece il suo ingresso alla ventottesima posizione in Nuova Zelanda, e due settimane dopo, raggiunse anche qui la quinta posizione. \u00c8 certificata platino dalla Recording Industry Association of New Zealand per aver venduto pi\u00f9 di 15.000 copie.\nVideo musicale.\nIl videoclip di \"You Belong with Me\" \u00e8 stato diretto da Roman White. Nel clip Taylor Swift interpreta la protagonista del brano e al contempo la sua rivale, che lei stessa descrive come \"la nerd che impazzisce per questo ragazzo che non pu\u00f2 avere\" e \"la ragazza popolare.\" Taylor Swift descrisse quest'ultimo personaggio come \"orribile e inquietante, intimidatorio e perfettino\". Il ragazzo di cui \u00e8 innamorata la protagonista \u00e8 interpretato dall'attore americano Lucas Till; Taylor Swift lo incontr\u00f2 sul set di \"\" nell'aprile 2008. In seguito gli chiese di recitare nel video perch\u00e9 era rimasta affascinata da lui e riteneva che incarnasse il \"ragazzo dei sogni\". Sulla sua partecipazione al video la cantante comment\u00f2: \"Lui \u00e8 senza dubbio perfetto per la parte, e inoltre \u00e8 un ragazzo molto divertente.\" Taylor dichiar\u00f2 che \"in tutto il video sono seduta a fantasticare, sperando di poter essere al posto dell'altra.\" Per quanto riguarda la fine del video, il regista spieg\u00f2 che Taylor Swift \"diventa ci\u00f2 che \u00e8 veramente\", e Swift la descrive come un lieto fine. La cantante dichiar\u00f2: \"Una delle cose che preferisco di questo video \u00e8 che non c'era una scena in cui semplicemente cantavo di fronte alla telecamera. Era tutta una narrazione, io narro ci\u00f2 che succede in diretta attorno a me\".\nIl video fu diretto in due giorni tra Gallatin e Hendersonville, in Tennessee. Il primo giorno di riprese Taylor Swift si avvalse di una sosia perch\u00e9 tutti e due i personaggi da lei interpretati potessero apparire in un'unica scena. Nella scena in cui la ragazza della porta accanto balla in camera sua, il regista White volle che Swift si scatenasse fuori ritmo; la cantante sostiene che \"non mi divertivo cos\u00ec da molto tempo, a perdere il controllo e a fare quei movimenti scomposti.\" Il secondo giorno fu filmata la scena finale del ballo scolastico e per ultime le scene di football, girate alla Pope John Paul II High School di Hendersonville, Tennessee. Molti studenti della scuola funsero da comparse, inclusi giocatori di football, membri della banda, cheerleader e studenti durante il ballo. Durante le riprese di un touchdown, Till non riusciva ad afferrare la palla, cosicch\u00e9 le riprese dovettero essere prolungate. \"Se ti sforzi molto allora s\u00ec che il video viene bene\", dichiar\u00f2 Taylor Swift a proposito delle riprese.\nIl video comincia con il ragazzo (Till) che litiga al cellulare con la sua fidanzata. La sua vicina di casa (Taylor Swift) lo osserva dalla finestra della sua camera, poi i due cominciano a parlarsi mostrando dei fogli scritti a mano dalle rispettive finestre. Il ragazzo chiude le tende prima che la ragazza possa mostrarle un foglio su cui ha scritto \"I love you\". Dopo la prima strofa Taylor Swift canta e balla nella sua camera di fronte allo specchio, cambiandosi d'abito e di look varie volte. Nelle scene successive Swift \u00e8 seduta su una panchina mentre legge un libro, quindi arriva Till e i due cominciano a chiacchierare. Allora arriva a bordo di una decappottabile rossa Swift nel ruolo della fidanzata di Till; lo fa salire in macchina, lo bacia e guarda con disprezzo la protagonista. Nella scena seguente l'azione si svolge nel corso di una partita di football, in cui la Taylor popolare \u00e8 capo cheerleader mentre la Taylor della porta accanto \u00e8 sulle gradinate con la banda della scuola. Dopo aver fatto il touchdown vincente Till va verso la sua ragazza e la trova mentre flirta con un altro giocatore di football, ci litiga e i due si lasciano, mentre la Taylor della porta accanto osserva la scena. La sera del ballo Till chiede a Swift attraverso la finestra se andr\u00e0 al ballo, ma lei risponde sempre via foglio che non ci andr\u00e0, deve studiare. Swift, tuttavia, nota che Till ha un'espressione delusa, e cambia idea. Subito dopo si vede Taylor Swift che si fa largo al ballo della scuola in un vestito bianco, bella come una principessa, mentre tutti la guardano allibiti. Till la nota e si avvia verso di lei, ignorando la Taylor popolare che cerca di trattenerlo. Alla fine del video, Till e Swift si mostrano l'un l'altra un foglio piegato su cui avevano scritto entrambi \"I love you\" e si baciano.\n\u00c8 uno dei video che ha ottenuto la certificazione Vevo.\nRecensioni.\nIl video debutt\u00f2 il 2 maggio 2009, su CMT. Chris Ryan di MTV scrisse in proposito: \"'You Belong With Me' \u00e8 una commedia romantica per teenager in forma di video musicale, in cui Taylor interpreta due personaggi diversi. See Dooley di \"About.com\" annunci\u00f2 che la Swift aveva lavorato \"duro il doppio\". Il \"The St. Petersburg Times\" paragon\u00f2 gli occhialoni da vista portati da Taylor Swift a quelli di Clark Kent. Michael Deacon di \"The Daily Telegraph\" scrisse che il video ben rappresenta la canzone, \"sono ugualmente melensi e scialbi\".\nControversie.\nAgli MTV Video Music Awards 2009 il video vinse come Miglior Video di un'Artista Femminile. Durante il discorso di Taylor Swift il rapper Kanye West la interruppe, le strapp\u00f2 il microfono e dichiar\u00f2: \"S\u00ec Taylor, mi fa molto piacere per te e ora ti lascio finire, ma Beyonc\u00e9 aveva uno dei migliori video di tutti i tempi\", riferendosi al suo video \"Single Ladies (Put a Ring on It)\". Secondo Jayson Rodriguez di MTV News, Beyonc\u00e9 \"guardava dalla platea, incredula\". Pi\u00f9 tardi nel corso della serata, durante il suo discorso per aver vinto il premio per il Video dell'Anno, Beyonc\u00e9 richiam\u00f2 Taylor Swift sul palco perch\u00e9 potesse concludere il suo discorso. Numerosi critici, fan e celebrit\u00e0 criticarono il gesto di Kanye West, compreso il Presidente degli Stati Uniti Barack Obama, che defin\u00ec West un \"asino\". Alla fine West fece delle scuse a Taylor, che accett\u00f2."}
{"id": "2379915", "revid": "1114711", "url": "https://it.wikipedia.org/wiki?curid=2379915", "title": "Alexandr Pliuschin", "text": "Carriera.\nNel 2005 ai campionati del mondo di Madrid vinse la medaglia d'argento nella cronometro juniores. Su pista si aggiudic\u00f2 invece quattro medaglie ai campionati europei, un oro nel 2005 nell'inseguimento individuale juniores e tre argenti, inseguimento Under-23 nel 2007 e nel 2009, corsa a punti Under-23 nel 2009.\nPassato professionista nel 2008 con la squadra francese AG2R La Mondiale, in stagione si aggiudica il titolo nazionale in linea Elite e rappresenta poi la Moldavia ai Giochi olimpici di Pechino, gareggiando sia nella corsa in linea che nell'inseguimento individuale. Nel 2010 passa tra le file del team russo Katusha, e durante l'anno fa suoi un secondo titolo nazionale (bissato nel 2011) e la Duo Normand a cronometro in coppia con Art\u00ebm Ove\u010dkin.\nNel 2012 si accasa alla Leopard-Trek, squadra UCI Continental lussemburghese, ottenendo alcuni piazzamenti in corsa francesi \u2013 secondo al Tour Alsace e terzo alla Boucles de la Mayenne e al Tour de Normandie \u2013 e il quarto titolo nazionale in linea. Nel 2013 \u00e8 sotto contratto con la formazione svizzera IAM Cycling, mentre nel 2014 veste la divisa della formazione Continental emiratina Skydive Dubai, vincendo la Melaka Governor Cup e lo Sharjah International Tour.\nPer il 2015 si trasferisce in Azerbaigian, presso il team Continental Synergy Baku Cycling Project, ma gi\u00e0 in febbraio viene sospeso dalla squadra per una non-negativit\u00e0 al salbutamolo riscontrata il 28 novembre precedente in occasione del vittorioso Sharjah Tour; successivamente viene quindi squalificato per nove mesi (con retroattivit\u00e0), fino al 1\u00ba settembre 2015, dall'Unione Ciclistica Internazionale."}
{"id": "2379919", "revid": "237161", "url": "https://it.wikipedia.org/wiki?curid=2379919", "title": "Pieve di Treviglio", "text": ""}
{"id": "2379922", "revid": "228587", "url": "https://it.wikipedia.org/wiki?curid=2379922", "title": "Super Bowl XVII", "text": "Il Super Bowl XVII \u00e8 stata una partita di football americano tra i campioni della American Football Conference (AFC), i Miami Dolphins e quelli della National Football Conference (NFC), i Washington Redskins, per decidere il campione della National Football League (NFL) per la stagione . I Redskins superarono i Dolphins con un punteggio 27\u201317, vincendo il loro primo Super Bowl. La gara si tenne il 30 gennaio 1983 al Rose Bowl di Pasadena, California.\nQuesto Super Bowl giunse alla fine di una stagione consistentemente accorciate per uno sciopero dei giocatori. Le squadre disputarono solamente nove partite della stagione regolare e la lega allarg\u00f2 eccezionalmente i playoff alle prime otto squadre di ogni conference, senza basarsi sulle classifiche di division. I Redskins terminarono col miglior record della NFL, 8-1, mentre i Dolphins conclusero sul 7\u20132. La gara fu una rivincita del Super Bowl VII, anch'esso giocato nell'area di Los Angeles, al Los Angeles Memorial Coliseum dieci anni prima, dove i Dolphins completarono la loro stagione perfetta, battendo i Redskins 14\u20137.\nI Redskins segnarono 17 punti consecutivi nel secondo tempo, con un record dell'evento 276 yard corse, tenendo i Dolphins a sole 176 yard totali guadagnate, di cui 76 in una singola giocata. Miami era in vantaggio per 17-10 alla fine del primo, con una touchdown da 76 di Jimmy Cefalo e un ritorno di kickoff in touchdown da 98 yard di Fulton Walker. Il punto di svolta della gara avvenne a dieci minuti dal termine: su una situazione di quarto down con una yard ancora da guadagnare sulla linea delle 43 yard dei Dolphins e in svantaggio 17\u201313, il running back di Washington John Riggins sfugg\u00ec alla difesa di Miami correndo fino alla end zone e segnando il touchdown del vantaggio. Il wide receiver Charlie Brown segn\u00f2 poi il touchdown della sicurezza su una ricezione da 6 yard.\nRiggins fu nominato MVP del Super Bowl\nstabilendo due record dell'evento: maggior numero di yard corse (166) e maggior numero di corse tentate (38). Fu inoltre la sua quarta gara consecutiva nei playoff da oltre 100 yard corse, un altro primato.\nRiggins ricevette anche un passaggio da 15 yard, concludendo con pi\u00f9 yard guadagnate dell'intero attacco di Miami."}
{"id": "2379924", "revid": "767487", "url": "https://it.wikipedia.org/wiki?curid=2379924", "title": "Autorizzazioni X Window", "text": "Nell'X Window System, i programmi si connettono all'X server, eventualmente via rete. Dato che la rete potrebbe essere accessibile ad altri utenti, un metodo per proibire l'accesso a programmi fatti girare da utenti diversi dal quello che ha effettuato il login \u00e8 necessario.\nCi sono cinque meccanismi standard di accesso che controllano se una applicazione client pu\u00f2 collegarsi ad un X server. Possono essere raggruppati in tre categorie:\nIn pi\u00f9, come in ogni altra connessione di rete, si pu\u00f2 usare il tunneling\nAccesso Host-based (basato su host).\nIl metodo di accesso host-based consiste nello specificare un insieme di host che sono autorizzati a connettersi all'X server. Questo sistema \u00e8 considerato obsoleto, dato che permette ad ogni utente che ha un accesso a tale host di connettersi al display. Il programma codice_1 e tre tipi di richieste dell'X Window System core protocol vengono usati per attivare questo meccanismo e mostrare i cambiamenti nella lista di host autorizzati.\nCookie-based access (Accesso basato su cookie).\nI metodi di autorizzazione basati su host comportano la scelta di un magic cookie (un pezzo arbitrario di dati) e il passaggio di questo al server all'avvio; ogni client che pu\u00f2 provare la conoscenza di questo cookie \u00e8 quindi autorizzato a connettersi al server.\nQuesti cookie sono creati da un programma separato e salvato di default nel file codice_2 nella directory home dell'utente. Come risultato di ci\u00f2, ogni programma fatto girare dal client sul computer locale pu\u00f2 accedere a questo file e perci\u00f2 al cookie necessario ad venir autorizzato dal server. Se l'utente vuole far partire un'applicazione da un altro computer in rete, il cookie deve essere copiato in quel computer. Come il cookie viene copiato dipende da sistema a sistema: per esempio, sulle piattaforme Unix-like, scp pu\u00f2 essere usato per copiare il cookie.\nI due sistemi che usano questo metodo sono codice_3 e codice_4. Nel primo metodo, il client semplicemente invia il cookie quando gli viene richiesto di autenticarsi. Nel secondo metodo, viene salvata anche una chiave segreta nel file codice_2. Il client crea una stringa concatenando la data corrente, un identificatore transport-dependent e il cookie, cifra la stringa risultante e la invia al server.\nL'applicazione xauth \u00e8 un'utility per accedere al file the codice_2.\nUser-based access (Accesso basato su utente).\nIl metodo di accesso basato su utente lavora autorizzando l'utente specifico a collegarsi al server. Quando un client stabilisce una connessione ad un server, deve provare di essere controllato da un utente autorizzato.\nI due metodi basati sull'autenticazione degli utenti sono codice_7 e codice_8. Il primo sistema \u00e8 basato su un meccanismo di chiamata di procedura remota sicura sviluppato in SunOS. Il secondo meccanismo \u00e8 basato sulla registrazione fidata in un Kerberos server.\nTunneling.\nLa connessione tra client e server attraverso una rete pu\u00f2 essere protetta usando un protocollo di tunneling sicuro tipo SSL o SSH."}
{"id": "2379927", "revid": "320578", "url": "https://it.wikipedia.org/wiki?curid=2379927", "title": "Processi di Markov", "text": ""}
{"id": "2379928", "revid": "1305772", "url": "https://it.wikipedia.org/wiki?curid=2379928", "title": "San Rufino", "text": ""}
{"id": "2379930", "revid": "409613", "url": "https://it.wikipedia.org/wiki?curid=2379930", "title": "Brasil", "text": ""}
{"id": "2379932", "revid": "298055", "url": "https://it.wikipedia.org/wiki?curid=2379932", "title": "Giulia Poggi", "text": ""}
{"id": "2379933", "revid": "599", "url": "https://it.wikipedia.org/wiki?curid=2379933", "title": "Algebre di Lie", "text": ""}
{"id": "2379934", "revid": "339392", "url": "https://it.wikipedia.org/wiki?curid=2379934", "title": "Manjula", "text": ""}
{"id": "2379944", "revid": "686936", "url": "https://it.wikipedia.org/wiki?curid=2379944", "title": "Super Bowl XXII", "text": "Il Super Bowl XXII \u00e8 stata una partita di football americano tra i campioni della National Football Conference (NFC), i Washington Redskins, e i campioni della American Football Conference (AFC), i Denver Broncos, per decidere il campione della National Football League (NFL) della stagione . I Redskins batterono i Broncos con un punteggio di 42\u201310, vincendo il loro secondo Super Bowl. La gara si tenne il 31 gennaio 1988 al Jack Murphy Stadium di San Diego, California, la prima volta che il Super Bowl fu disputato in quella citt\u00e0.\nQuesta edizione del Super Bowl giunse alla fine di una stagione accorciata per uno sciopero dei giocatori. Ogni squadra salt\u00f2 una partita della stagione regolare per tale disputa e tre partite furono disputate da giocatori di riserva. I Broncos giunsero a disputare il loro secondo Super Bowl consecutivo, il terzo in assoluto, dopo avere terminato la stagione regolare con un record di 10\u20134\u20131, grazie in particolare alle giocate del loro quarterback, John Elway. Questa fu l'ultima volta che una squadra che aveva pareggiato una partita nella stagione regolare raggiunse il Super Bowl fino a quando i San Francisco 49ers del 2012 giocarono il Super Bowl XLVII dopo un record di 11\u20134\u20131.\nI Redskins, alla loro quarta presenza al Super Bowl, conclusero la stagione regolare con un bilancio di 11\u20134, guidati dal quarterback Doug Williams. Questa aveva iniziato la stagione come riserva ma fu promosso titolare a met\u00e0 stagione, portando la squadra a due vittorie nei playoff.\nDopo avere terminato il primo quarto in svantaggio per 10-0, i Redskins segnarono 42 punti consecutivi, incluso un record di 35 punti nel secondo quarto, stabilendo diversi altri primati del Super Bowl. Williams, che fu nominato MVP, complet\u00f2 18 passaggi su 29 per l'allora record dell'evento di 340 yard, con quattro touchdown e un intercetto. Divenne il primo giocatore nella storia del Super Bowl a passare quattro touchdown in un quarto e in un tempo. Williams divenne il primo quarterback afroamericano a guidare la sua squadra alla vittoria del Super Bowl e al 2020 rimane uno degli unici tre, assieme a Russell Wilson e Patrick Mahomes."}
{"id": "2379946", "revid": "125281986", "url": "https://it.wikipedia.org/wiki?curid=2379946", "title": "Doppiaggio de I Simpson", "text": "Questo \u00e8 un elenco di doppiatori dei personaggi della serie televisiva \"I Simpson\". Il doppiaggio italiano \u00e8 realizzato a Roma."}
{"id": "2379948", "revid": "112248882", "url": "https://it.wikipedia.org/wiki?curid=2379948", "title": "Charles Plumier", "text": "Biografia.\nCharles Plumier nacque a Marsiglia da Jean Plumier e Madeleine Roussel, artigiani. Dopo i primi studi entr\u00f2 nell'ordine dei Minimi all'et\u00e0 di sedici anni nel 1663 e vi fece la sua professione. Si dedic\u00f2 allo studio della matematica e della fisica, oltre ad essere un eccellente pittore.\nProsegu\u00ec i suoi studi a Tolosa, presso il padre Magnan, dove apprese la geometria e la molatura delle lenti per l'ottica. Plumier venne mandato a Roma, nel monastero della Trinit\u00e0 dei Monti. Vi studi\u00f2 la botanica sotto la direzione di due membri della congregazione, in particolare con padre Paolo Silvio Boccone. Al suo ritorno in Francia, si rec\u00f2 presso il convento di Bormes, dove studi\u00f2 le essenze dell'isola di Hy\u00e8res, del Midi e del Delfinato. Fece la conoscenza di Pierre Joseph Garidel, che gli fece conoscere Tournefort, accompagnandolo durante le sue escursioni botaniche. Da solo esplor\u00f2 le coste della Provenza e della Linguadoca.\nViaggi.\nPrimo viaggio.\nLuigi XIV aveva incaricato Michel B\u00e9gon di trovare un naturalista per un viaggio di esplorazione in America. B\u00e9gon era buon conoscitore della regione, essendo stato intendente nelle colonie francesi d'America dal 1682 al 1685. B\u00e9gon, allora intendente delle galere a Marsiglia, propose Joseph-Donat de Surian (farmacista, chimico, erborista e medico di Marsiglia). Non avendo tuttavia questi sufficienti conoscenze in botanica, fu affiancato da Charles Plumier, che era anche abile disegnatore. Partirono nel 1689. Plumier approfitt\u00f2 largamente di questo viaggio, producendo una massa enorme di disegni e un erbario ragguardevole.\nSecondo viaggio.\nIl re, molto soddisfatto del lavoro realizzato, nomin\u00f2 Plumier botanico di corte o lo rinvi\u00f2 nel 1693 nelle Antille. Al ritorno da questo viaggio, il frate pubblico il suo primo libro \"Description des plantes d'Am\u00e9rique\".\nTerzo viaggio.\nNel 1695 comp\u00ec un terzo viaggio nella Guadalupa, Martinica, Santo Domingo e Brasile. Al ritorno, nel 1703, pubblic\u00f2 \"Nova plantarum americanarum genera\", dove descrisse 106 nuovi generi, tra questi la Vanilla.\nQuarto viaggio.\nIl quarto viaggio gli fu fatale. Fagon, medico del re, voleva effettuare un viaggio di esplorazione in Per\u00f9 per studiare le Cinchona, il frate si rec\u00f2 a Santa Maria presso Cadice, per raggiungere il vicer\u00e9 del Per\u00f9. Indebolito dai precedenti viaggi, mor\u00ec in quella localit\u00e0 il 16 novembre del 1704. Venne seppellito in un convento di Minori presso Cadice. Nel 1706, venne pubblicata la sua ultima opera \"Trait\u00e9 des foug\u00e8res\".\nIl botanico.\nPlumier fu uno specialista della flora della Antille e le sue scoperte furono considerevoli. Fu il primo a dare nome di personalit\u00e0 alle nuove essenze scoperte: La begonia per B\u00e9gon, la fuchsia per Leonhart Fuchs, la lobelia per Mathias de Lobel, la magnolia per Pierre Magnol, la cameraria per Joachim Camerarius il Giovane, ecc.\nDiede una bella descrizione della cocinilia del Messico: \u00ab...la cocinilia si attacca a diverse piante, gli indios la coltivano sulla pianta di nome \"oppontiu\"\u00bb. Ma fu Garidel con Emeric, medico, che metter\u00e0 in evidenza in modo sperimentale e con rigore scientifico la vera natura dell'insetto, in quanto fino ad allora si riteneva che il colore rosso che si estraeva provenisse dai vegetali.\nLa sua opera, oltre a numerosi manoscritti, conta pi\u00f9 di 6000 disegni, di cui 4000 di vegetali (mentre il resto rappresenta la fauna delle Americhe).\nLe illustrazioni dei pesci della Martinica furono utilizzate da Bernard Germain de Lac\u00e9p\u00e8de e da Marcus \u00c9lieser Bloch (1723-1799).\nI suoi lavori gli valsero l'ammirazione di contemporanei del livello di Georges Cuvier, Tournefort e Linn\u00e9 gli dedicarono il genere \"Plumeria\" della famiglia delle Apocynaceae."}
{"id": "2379950", "revid": "149727", "url": "https://it.wikipedia.org/wiki?curid=2379950", "title": "Ferrovia Bagnolo-Correggio-Carpi", "text": ""}
{"id": "2379951", "revid": "228587", "url": "https://it.wikipedia.org/wiki?curid=2379951", "title": "Premio Regina Elena", "text": "Il Premio Regina Elena \u00e8 una gara ippica italiana. La corsa ha luogo all'ippodromo delle Capannelle di Roma ogni anno, tra aprile e maggio, con un percorso lungo 1.600 metri."}
{"id": "2379952", "revid": "116944", "url": "https://it.wikipedia.org/wiki?curid=2379952", "title": "Ludovico Lana", "text": ""}
{"id": "2379954", "revid": "686936", "url": "https://it.wikipedia.org/wiki?curid=2379954", "title": "Super Bowl XXVI", "text": "La partita, che segue la stagione regolare NFL 1991, \u00e8 stata giocata il 26 gennaio 1992 al Hubert H. Humphrey Metrodome di Minneapolis, Minnesota, tra Buffalo Bills e Washington Redskins per decidere i campioni della stagione NFL . I Redskins sconfissero i Bills con un punteggio di 37\u201324, diventando la quarta squadra dopo Pittsburgh Steelers, Oakland Raiders e San Francisco 49ers a vincere 3 Super Bowl. I Bills divennero la terza squadra, dopo Minnesota Vikings (Super Bowl VIII e IX) e Denver Broncos (Super Bowl XXI e XXII), a perdere due Super Bowl consecutivi. La gara si tenne il 26 gennaio 1992 all'Hubert H. Humphrey Metrodome a Minneapolis, Minnesota, il primo Super Bowl che si tenne in quella citt\u00e0.\nEntrambe le squadre terminarono la stagione regolare col miglior record delle rispettive conference. I Redskins conclusero la stagione con un record di 14-2, guidando la lega con 485 punti segnati. L'allenatore di Washington Joe Gibbs si present\u00f2 alla partita tentando di vincere il suo terzo Super Bowl con la squadra e col terzo quarterback titolare, Mark Rypien. I Bills terminarono la stagione con un record di 13-3 e arrivarono al loro terzo Super Bowl consecutivo, principalmente grazie alle giocate del loro quarterback Jim Kelly e del loro attacco soprannominato \"K-Gun\".\nI Redskins balzarono a un risultato di 24-0 all'inizio del terzo quarto del Super Bowl XXVI, da cui i Bills non si ripresero pi\u00f9. Washington mise a segno anche 4 sack e 3 intercetti su Kelly. Rypien, che complet\u00f2 18 passaggi su 33 tentativi per 292 yard e 2 touchdown (1 intercetto) fu nominato MVP del Super Bowl.\nFormazioni titolari.\nFonte:\nCuriosit\u00e0.\nIn una puntata dei Simpson Lisa e Homer si avvicinano uno all'altro grazie alle scommesse, ma sentendosi usata la ragazzina si arrabbier\u00e0 molto con il padre. Al Super Bowl, Homer chiede su chi scommettere (Washington Redskins o Buffalo Bills). Il risultato nel cartone per\u00f2 \u00e8 diverso dal 37 a 24 finale."}
{"id": "2379955", "revid": "599", "url": "https://it.wikipedia.org/wiki?curid=2379955", "title": "Gabrielle \u00c9milie Le Tonnelier de Breteuil, marchesa du Ch\u00e2telet", "text": ""}
{"id": "2379959", "revid": "287204", "url": "https://it.wikipedia.org/wiki?curid=2379959", "title": "Jean-Charles S\u00e9nac", "text": "Carriera.\nJean-Charles S\u00e9nac pass\u00f2 professionista nel 2008 con la divisa della AG2R La Mondiale, in seguito alla buona prestazione nel campionato francese dilettanti del 2007, in cui termin\u00f2 secondo. Gi\u00e0 dall'agosto del 2007 trascorse un periodo da stagista nella stessa squadra francese.\nDopo solo due stagioni nella AG2R, non gli venne rinnovato il contratto e decise di terminare la carriera professionistica."}
{"id": "2379961", "revid": "228587", "url": "https://it.wikipedia.org/wiki?curid=2379961", "title": "Premio Ambrosiano", "text": "Il Premio Ambrosiano \u00e8 una corsa ippica italiana che si tiene ogni anno tra fine aprile e i primi di maggio all'ippodromo di San Siro, Milano."}
{"id": "2379963", "revid": "1543377", "url": "https://it.wikipedia.org/wiki?curid=2379963", "title": "NGC 7819", "text": "NGC 7819 \u00e8 una galassia a spirale barrata visibile nella costellazione del Pegaso."}
{"id": "2379967", "revid": "33689", "url": "https://it.wikipedia.org/wiki?curid=2379967", "title": "Shah Rukh", "text": "Mu\u02bf\u012bn al-D\u012bn Sh\u0101h Rukh M\u012brz\u0101 () fu il sovrano della parte orientale dell'Impero timuride dal 1405 fino alla sua morte, l'impero era stato fondato dal padre Tamerlano che aveva conquistato la Persia e la Transoxiana. Sh\u0101h Rukh era il quartogenito di Tamerlano e figlio di una delle sue mogli persiane.\nTamerlano lo nomin\u00f2 governatore del Khorasan e in questa veste ag\u00ec per imporsi come successore del padre, dopo la morte di questi il 18 febbraio 1405 (17 sha\u02bfb\u0101n 807).\nSostenne assai blandamente il successore designato, P\u012br Mu\u1e25ammad b. Jah\u0101ng\u012br e nel 1408/811 attacc\u00f2 i governanti ribelli del S\u012bst\u0101n, distruggendo i loro sistemi d'irrigazione delle terre. Dopo la morte di P\u012br Mu\u1e25ammad nel 1407/809 e la deposizione del nipote K\u0332h\u0332al\u012bl Sul\u1e6d\u0101n in Transoxiana, Sh\u0101h Rukh entr\u00f2 a Samarcanda nella tarda primavera del 1409/811, installandovi il figlio Ulugh Beg in veste di governatore, preferendo tornare a Her\u0101t, eletta sua capitale. \nNella primavera del 1413/815, le sue truppe recuperarono la regione del K\u0332h\u0332w\u0101razm, strappandolo all'Orda d'Oro.\nNel 1413/816 il figlio di \u02bfUmar Shaykh b. T\u012bm\u016br, Iskandar, assunse il titolo di Sultano nell'Iran sud-occidentale e fu affrontato e sconfitto da Sh\u0101h Rukh a Isfahan il 21 luglio 1414 (3 Jumada I 817). Gli altri figli di \u02bfUmar Shaykh furono anch'essi sgominati e al loro posto fu nominato governatore del F\u0101rs un altro figlio di Sh\u0101h Rukh, Ibr\u0101h\u012bm Sul\u1e6d\u0101n. &lt;br&gt;\nNel biennio successivo attacc\u00f2 Qandahar e il Kirm\u0101n, deponendo il governatore ribelle di Andij\u0101n, A\u1e25mad b. \u02bfUmar Shaykh.\nFu poi la volta di Qara Y\u016bsuf Qara Qoyunlu, che s'era impadronito dell'Azerbaigian, le cui forze furono attaccate col probabile discreto sostegno degli Aq Qoyunlu.\nGovern\u00f2 fino alla morte concedendo accortamente un buon margine di autonomia ai suoi governatori, decentrando intelligentemente la sua autorit\u00e0. Apport\u00f2 inoltre varie migliorie funzionali e architettoniche alle grandi citt\u00e0 che dipendevano da lui: Merv, Balkh e Herat. Fu relativamente tollerante, a meno che qualcuno - fossero anche gli \"\u02bfulam\u0101\u02be\" - non lo contrastassero.\nGli succedette il figlio, Ulu\u011f Bek, gi\u00e0 reggente del regno da 40 anni."}
{"id": "2379968", "revid": "125283892", "url": "https://it.wikipedia.org/wiki?curid=2379968", "title": "Linari (Barberino Tavarnelle)", "text": "Linari \u00e8 una frazione di Barberino Tavarnelle.\nSi tratta di un borgo medievale fortificato situato su una collina a 255 metri sul livello del mare a cavallo tra le colline che della Valdelsa a 2\u00a0km dal fiume Elsa. Ai piedi della collina su cui sorge Linari scorrono tre torrenti, il Drove, lo Staggia ed il Bozzone, affluenti dell'Elsa.\nOrigini del nome.\nIl nome Linari discende da \"Linearis\", toponimo di origine latina, il cui significato \u00e8 limite, soglia, posto di confine, che ben rappresenta la sua posizione sul territorio perch\u00e9 collocata al confine fra il territorio fiorentino e quello senese.\nStoria.\nPrime testimonianze scritte.\nUna prima testimonianza scritta riguardante il castello di Linari \u00e8 costituita dal contratto della non lontana Badia a Passignano risalente al 1072. Anticamente il castello di Linari era ubicato al margine fisico-politico e giurisdizionale del contado fiorentino, difeso naturalmente su tre lati da strapiombi, \u00e8 nominato come una terra fortificata a controllo della strada per San Gimignano e Colle Val d'Elsa, diverticolo della Via Francigena, motivo che rese Linari conteso fra le maggiori potenze feudali prima e comunali poi.\nAnche qui come in altre aree della Valdelsa investimenti di capitali di cittadini e processo di formazione del podere costituivano, gi\u00e0 prima degli inizi del Trecento, una realt\u00e0 ormai consolidata.\nSignoria dei Cadolingi.\nI primi proprietari del castello furono i Cadolingi di Fucecchio. Durante il regime feudale la maggior parte dei Linaresi apparteneva alla classe dei fedeli, ovvero coloro che avevano ricevuto immobili in enfiteusi sottostando a gravosi e svariati oneri. L'enfiteuta non poteva se non con il consenso del signore alienare le case e i terreni concessigli doveva bens\u00ec fare la guardia notturna sugli spalti e alle porte del castello corrispondendo annualmente al dominio le prestazioni alle quali era obbligato. La tanto servile e gravosa condizione della maggioranza dei fedeli provoc\u00f2 nel secolo XII la pi\u00f9 tenace lotta degli oppressi per sottrarsi agli oneri assunti.\nIl libero comune di Linari.\nIl 29 maggio 1270 divenne per la prima volta libero comune. Questo era retto da consoli e fu probabilmente stabilito da modesti proprietari e dai contadini della terra, salariati a giornata. Quando occorreva convocare tutti gli uomini ci si radunava nella chiesa di Santa Maria, con i consoli e con un notaio che si occupava di far pagare multe e che riportava fedelmente i resoconti a Firenze. L'adunanza veniva annunciata dal suono della campana e dalla voce del banditore, secondo l'uso. Al consiglio generale erano ammessi soltanto coloro che pagavano le tasse pubbliche e perci\u00f2 esclusi proletari o nullatenenti. Si calcola che ai tempi il popolo Linarese fosse di circa 1500 persone. Fino a pochi anni fa esisteva una lapide muraria collocata sul muro accanto alla cisterna pubblica che ricordava il momento in cui Linari era divenuto libero comune \nNel 1292 entr\u00f2 a far parte della lega di San Donato in Poggio, traendone notevoli benefici che lo portarono a raggiungere una buona prosperit\u00e0. Il comune era formato oltre che dal territorio del Castello, da localit\u00e0 e villaggi di cui si conserva il ricordo nei nomi dei vecchi poderi isolati: Podere Donatea, Podere Sertofano, Podere Poggetto, Podere Arte; e di gruppi di abitati rurali: Capalle, Selva, Giugnano e Vignano. Risulta che il comune di Linari fosse dotato di circa 400 armati, numero considerevole all'epoca e segno di una notevole importanza.\nNel 1313, Vanne Gherardini, fratello di Gherarduccio Gherardini di Montagliari sepolto nella vicina chiesa di Sant'Appiano, difese borgo di Linari da Enrico VII e lo sconfisse, riuscendo a salvaguardarne l'integrit\u00e0. \nLa Repubblica Fiorentina non manc\u00f2 in seguito di assoggettare Linari al suo controllo e questo fu l'inizio del suo declino.\nNel 1432 il castello fu assediato, espugnato e gravemente danneggiato dalle truppe senesi di Filippo Visconti che uccisero tutti i prigionieri e portarono nei bordelli di Siena le donne pi\u00f9 belle.\nNiccol\u00f2 da Tolentino lo riconquist\u00f2 in soli sei giorni facendone centro di un suo feudo. Suggestiva \u00e8 a tal proposito una testimonianza di Leonardo da Vinci: \"\nNel 1500, a seguito dell'unit\u00e0 granducale, l'importanza strategica di Linari venne meno.\nAnche le famiglie Gherardini di Montagliari, i Guidi, Capponi, i nobili Mancini Ridolfini e quella dei Bardi sono da annoverare fra i proprietari successivi.\nIl borgo.\nNel XIX secolo il castello \u00e8 stato restaurato e fortemente rimaneggiato secondo il gusto dell'epoca. Sono state cos\u00ec fatte aggiunte neogotiche che purtroppo non hanno risparmiato le strutture originarie medievali quali la casa del signore con la sua torre cos\u00ec come altri edifici rurali distribuiti lungo la via centrale lastricata, oggi solo in parte percorribile.\nTale via univa le scomparse porte di accesso, quella settentrionale, chiamata Porta a Salti, della quale oggi \u00e8 presente una ricostruzione medievaleggiante dei primi del Novecento, e quella meridionale, probabilmente chiamata Porta al Perone. La porta settentrionale \u00e8 probabilmente detta Porta a Salti a causa delle forti depressioni naturali che il terreno di tufo presenta su questo versante di difficile accesso. Dal versante meridionale l'accesso era invece pi\u00f9 agevole poich\u00e9 il terreno si prolunga in un altipiano che si dirama e giunge a fondovalle pi\u00f9 dolcemente.\nLe mura, di forma ellittica, sono praticamente scomparse, fatta eccezione per due torri e la base di una terza diruta.\nSopra la cisterna pubblica si trova una piccola stanzetta che faceva probabilmente parte di quello che fu l'edificio comunale con una piazzetta antistante chiamata platea communis. Il fabbricato \u00e8 stato demolito nel 1844 perch\u00e9 pericolante. Le limitate mura del castello facevano s\u00ec che le case si trovassero addossate e racchiuse in poco spazio, molte abitazioni infatti assomigliavano a capanne o tuguri. Nel castello vivevano poche famiglie agiate, molte di pi\u00f9 erano quelle che padrone di terreni avevano fatto fruttare il loro lavoro col sudore. La maggior parte della popolazione era comunque nullatenente.\nAll'interno delle mura si trovavano svariate cantine scavate nel tufo, che furono inizialmente anche abitazioni. La tradizione dice che si sono estinti molti casali sulla pendice ricca d'acqua a piccola distanza dal castello, detta fonte castellana. Molte erano le coltivazioni di vigneti, olivi grano e orzo. La terra era misurata in staioli e suddivisa in panora e pugnora. La misura dell'olio si chiamava invece broccola.\nErano proibiti i giochi di denaro e vi erano gravi pene sia per chi giocava che per chi si fermasse a guardare; concessi erano invece gli scacchi, gli aliossi, le marelle (comunemente detto gioco delle piastrelle), e il saettare (tiro con l'arco). Era imposto a tutti proprietari e nullatenenti di pagare tasse alla chiesa, di rimettere in sesto strade e corsi d'acqua nel proprio comune nel mese di maggio. I padroni erano obbligati a tenere pulite le strade pubbliche e a tagliare le siepi in agosto. Se ad un funerale un caro non andava a salutare il defunto veniva multato di 20 soldi, come anche nel caso in cui il prete non trovasse ad aspettarlo sulla porta di casa una persona debitamente pagata che doveva poi unirsi al corteo per trasportare il defunto alla chiesa e quindi al cimitero. Era proibito procedere a cattura di colpevoli il venerd\u00ec, giorno del mercato di S.Donato; vietato gettare pietre sui tetti delle case e la pena veniva duplicata se venivano scagliate pietre sulle finestre delle case in cui abitava una moglie.\nIl Borgo inoltre era terra fortificata al confine fra le implacabili e litigiose Siena e Firenze. Per questo gli abitanti di Linari non ebbero vita facile fino a quando i Medici non unificarono la Toscana. Alla miseria, male comune delle popolazioni contadine, si aggiungeva il continuo stato di guerra fra le due citt\u00e0 con tutto quello che comportava, assalti, morti, devastazioni dei terreni coltivati e deportazioni di abitanti. In passato non \u00e8 quindi stato un posto idilliaco, anche se la vallata fra Linari e Sant'Appiano \u00e8 chiamata Valcanora, in riferimento ai canti degli uccelli di cui dicesi essere stata colma, del fragore delle sue sorgenti d'acqua e dei profumi dei fiori dei suoi boschi.\nLinari ha due importanti chiese, la principale di queste, all'interno del recinto fortificato, \u00e8 quella di S.Maria. Fuori dalla cinta muraria sorge la Chiesa di Santo Stefano.\nArchitetture religiose.\nChiesa di Santo Stefano a Linari.\nLa chiesa di Santo Stefano \u00e8 citata nel 1202 come appartenente al comune di Semifonte ed \u00e8 in stile romanico rurale trecentesco a unica navata con annesso oratorio di San Carlo Borromeo. Molti elementi successivi sono gotici.\nChiesa di Santa Maria.\nLa chiesa di Santa Maria fu costruita sullo spiazzo della rocca e in parte \u00e8 crollata. Vi \u00e8 ancora visibile un'iscrizione che ricorda Linari come libero comune.\nAltre chiese sono la chiesa della Compagnia della Santissima Annunziata e una piccola chiesetta fuori dal paese di cui non \u00e8 chiaro il nome."}
{"id": "2379969", "revid": "228587", "url": "https://it.wikipedia.org/wiki?curid=2379969", "title": "Premio Tudini", "text": "Il Premio Tudini, ex Premio Melton, \u00e8 una gara ippica italiana che si tiene ogni anno, tra aprile e maggio, all'ippodromo delle Capannelle.\nStoria.\nIl Premio Melton era di G3 dal 1970, poi divenne di G2 nel 1979 e torn\u00f2 di G3 nel 1996. Nei primi anni 2000 \u00e8 diventato Premio Tudini in onore a Piero ed Ugo, figli dell'imprenditore abruzzese Giuseppe Tudini, costruttore edile (che nel corso della sua lunga attivit\u00e0 ristruttur\u00f2 completamente, tra l'altro, proprio l'ippodromo delle Capannelle) e grande appassionato d'ippica.\nRecord.\nCavalli pi\u00f9 vincenti dal 1975:\nFantino di maggior successo dal 1987 (4 vittorie):\nAllenatori pi\u00f9 vincenti dal 1987 (2 vittorie):"}
{"id": "2379971", "revid": "1501558", "url": "https://it.wikipedia.org/wiki?curid=2379971", "title": "La rivincita di Yanez", "text": " La rivincita di Yanez \u00e8 un romanzo di avventura di Emilio Salgari, pubblicato postumo nel 1913, ed \u00e8 l'ultimo romanzo del ciclo indo-malese, che ha come protagonista il pirata malese Sandokan, e pi\u00f9 precisamente del secondo ciclo di Sandokan, la terza serie a lui dedicata.\nTrama.\nRifugiatosi nelle immense fogne della citt\u00e0 di Assam a capo di una ventina di uomini, Yanez attende con ansia l'arrivo del suo caro amico Sandokan, il quale arriva dalla Malesia con cento dayaki e malesi, tutti a cavallo, e quattro elefanti, su ognuno dei quali \u00e8 posta una mitragliatrice. Seppur siano numericamente inferiori rispetto ai ventimila uomini del Rajah, questi ultimi sono solo banditi e bramini senza coraggio che fuggono alla prima scarica. La Tigre della Malesia giunge felicemente da Yanez, ma nelle cloache non c'\u00e8 cibo per elefanti e cavalli, che iniziano a patire la fame. Nel frattempo tutti hanno conosciuto Wan Horn, che insieme ad un bramino di Sindhia, l'ex-rajah, amico per\u00f2 di Yanez, libera i suoi microbi nell'accampamento nemico. Yanez, Kammamuri e dodici sikkari partono per vedere se ci sono luoghi in cui sia possibile raccogliere piante senza essere scorti dai nemici, e riescono a trovare una fattoria ancora intera, risparmiata dal fuoco che ha distrutto tutta la capitale, e dove vi sono molte piante. Il piccolo drappello riesce a finire una prima raccolta, ma quando si accorge che i nemici stanno circondando la piccola magione, Yanez invia due uomini a chiamare la Tigre. \nSandokan subito accorre, libera gli assediati e fugge su una collinetta insieme a Yanez. Da qui invia il Rajaputo e Kammamuri sulle montagne di Sadhja, per incitare i montanari a sbrigarsi e raggiungerli. I due partono, ma si scoprono inseguiti da una ventina di cavalieri nemici. Dopo essersi arroccati su un albero, ucciso dei serpenti che li assediavano, sfuggiti ad una nuvola di miasmi tossici sprigionati dai nemici ed elusi gli inseguitori, i due riescono a ripartire. Trovano una striscia di jungla, aperta da una carica di grossi animali, ed essendo una via sgombra di pericoli, decidono di percorrerla, ma vengono scoperti da un rinoceronte e nella seguente fuga alla cieca finiscono in una trappola per animali, dove soltanto i due uomini sopravvivono. D'un tratto, il maharatto sente una carrozza arrivare e, intuendo che si tratta della posta indiana, spara un colpo di pistola fermando la carrozza, il cui conducente, per ringraziarli, li fa salire. La minuscola compagnia si rimette quindi in viaggio, ma viene sorpresa da due tigri, che sbranano il conducente, quindi Kammamuri ed il rajaputo fuggono sui cavalli e tornano indietro, per paura che lo strappo nella jungla li porti fuori strada; tornati nella prateria, per\u00f2, sono visti dai banditi nemici, quindi continuano la fuga ed arrivano in una pagoda, dove un vecchio guru, che un tempo aveva subito fisicamente le pazzie del Rajah, gli offre ospitalit\u00e0. Purtroppo, per\u00f2, i due vengono in seguito scoperti, presi e depredati dalle armi. Il Rajah, giunto per l'occasione, decide poi di farli legare ad un albero nella Jungla, in attesa che qualche tigre li sbrani, ma il bramino, fedele a Yanez, li libera. I tre, essendo stato legato anche il guru, scoprono che l'albero era stato scavato da un leopardo, ed aveva al suo interno un rifugio, dove vi entrano. Sfortunatamente i banditi ritornano per controllare i morti e, non trovandoli, danno fuoco all'albero. Al guru riviene per\u00f2 in mente l'esistenza di un passaggio che conduceva nel bel mezzo della Jungla: i tre lo trovano e vi addentrano, arrivando nel bel mezzo della jungla, ma sono ancora inseguiti e dopo varie peripezie arrivano ad un fiume, che attraversano costruendo una zattera. Alla fine, il trio raggiunge una torre mongola e vi si rifugiano, ma vengono poi assediati dai venti cavalieri di Sindhia.\nGiungono per\u00f2 in loro soccorso i quindicimila cavalieri-montanari, con i quali i tre ritornano alla collinetta dove Yanez e Sandokan si erano rifugiati. I cinque guidano insieme la battaglia, che gi\u00e0 da molti giorni si combatteva furiosamente contro i banditi, i quali per\u00f2 stanno avendo la peggio. L'arrivo dei montanari segna la vittoria e la rivincita definitive di Yanez, e il Rajah Sindhia si suicida, segnando la fine temporanea dei problemi dei protagonisti. Il romanzo e la saga si concludono con l'addio dei due fratelli."}
{"id": "2379973", "revid": "660725", "url": "https://it.wikipedia.org/wiki?curid=2379973", "title": "Arco della porta", "text": "LArco della porta (in inglese: \"Gateway Arch\"), conosciuto anche come Porta verso l'ovest (\"Gateway to the West\") \u00e8 un arco monumentale situato nell'omonimo parco nazionale ed \u00e8 il simbolo di St. Louis.\nProgettato dall'architetto finnico-americano Eero Saarinen e dall'ingegnere strutturale Hannskarl Bandel nel 1947, \u00e9 alto 192 metri e la larghezza della base misura altrettanto. La sua costruzione inizi\u00f2 il 12 febbraio 1963, termin\u00f2 il 28 ottobre 1965, e venne aperto al pubblico il 24 luglio 1967.\nLa forma dell'arco \u00e8 quella di una catenaria pesata capovolta. In particolare, si tratta di una curva esprimibile tramite la formula generica formula_1: \u00e8 quindi un coseno iperbolico come la catenaria, ma l'indipendenza tra i due parametri formula_2 e formula_3 la rende differente da quest'ultima. Le sezioni trasversali delle colonne sono triangoli equilateri che si restringono salendo in altezza, partendo dai 16 metri delle basi ai 5,2 metri della sommit\u00e0. Ciascuna superficie dell'arco \u00e8 costituita di acciaio inossidabile.\n (meglio noto come Eur o Quartiere Europa) sede dell'Esposizione Universale Romana del 1942, anche questa mai verificatasi a causa dello scoppio della Seconda Guerra Mondiale. L'arco dell'Eur, progettato dal celebre razionalista Adalberto Libera e di ampiezza maggiore rispetto al \"Gateway Arch\", avrebbe dovuto simboleggiare la porta di accesso al nuovo quartiere romano dal lato sud."}
{"id": "2379975", "revid": "287204", "url": "https://it.wikipedia.org/wiki?curid=2379975", "title": "Guillaume Bonnafond", "text": "Carriera.\nInizi\u00f2 a correre in bicicletta a 13 anni; fino ai 16 pratic\u00f2 anche la pallacanestro. Nelle categorie giovanili pass\u00f2 in diverse squadre ciclistiche francesi, Crest Saillans, Le Cheylard CF 07, Charvieu-Chavagneux Is\u00e8re Cyclisme, poi, tra i dilettanti Under-23, vest\u00ec la divisa della Chamb\u00e9ry Cyclisme Formation.\nNel 2008 vinse la Ronde de l'Isard d'Ari\u00e8ge ed il Tour des Pays de Savoie, e si classific\u00f2 secondo nella prova in linea Under-23 dei campionati francesi. Nel finale di annata venne ingaggiato come stagista dall'AG2R La Mondiale, con la quale partecip\u00f2 alla Polynormande ed alla Parigi-Corr\u00e8ze. Pass\u00f2 professionista con la stessa AG2R all'inizio del 2009.\nNel 2009, in seguito ai problemi di Ludovic Turpin, venne selezionato per disputare il Giro d'Italia; durante quella \"Corsa rosa\" si mise in evidenza in tre tappe (sesta, quattordicesima e ventesima), andando a concludere 87\u00ba nella classifica generale. Nel 2012, sempre in maglia AG2R La Mondiale, si classific\u00f2 secondo alla Parigi-Corr\u00e8ze. Vest\u00ec la maglia della squadra savoiarda fino a tutto il 2016, svolgendo perlopi\u00f9 ruoli di gregariato.\nNel 2017 viene ingaggiato dal team Cofidis, con cui corre per due stagioni, fino a fine 2018, prima di ritirarsi dalle corse."}
{"id": "2379977", "revid": "254059", "url": "https://it.wikipedia.org/wiki?curid=2379977", "title": "Tramigna", "text": "Il Tramigna \u00e8 un fiume della provincia di Verona. Nasce nel centro del paese di Cazzano di Tramigna, a 96 m s.l.m., da una risorgiva popolarmente chiamata \"Fontana\" (in passato anche \"Fontanone\") e ridenominata come Lago della Mora.\nIl fiume era molto importante in passato per l'attivit\u00e0 di vari mulini e frantoi che si affacciavano sulle sue acque.\nIl percorso del Tramigna tocca diversi paesi, tra cui Costeggiola, San Vittore, Soave e San Bonifacio.\nLe trote del Tramigna.\nIl Tramigna \u00e8 noto per la presenza di una numerosa popolazione di trote (soprattutto della specie iridee), nonch\u00e9 per le dimensioni dei pesci catturabili (in passato sono stati catturati esemplari oltre i 4\u00a0kg); notevole \u00e8 anche la variet\u00e0 di specie ittiche presenti (carpe, lucci, anguille).\nGestione.\nOggi il fiume \u00e8 gestito dall\"'APPV\" (Associazione Pescatori Provincia Verona) e a seguito del rilascio di un apposito permesso vi \u00e8 consentito pescare (salvo nella risorgiva e nel tratto che va dall'autostrada A4 alla confluenza con l'Alpone).\nAlluvione del 2010.\nL'Alpone assieme al Tramigna \u00e8 esondato nel novembre 2010, allagando Monteforte d'Alpone e Soave."}
{"id": "2379987", "revid": "2519", "url": "https://it.wikipedia.org/wiki?curid=2379987", "title": "Parco nazionale dell'Arco della porta", "text": "Il Parco nazionale dell'Arco della porta (in inglese: \"Gateway Arch National Park\") \u00e8 un parco nazionale situato a St. Louis, nello stato del Missouri, negli Stati Uniti d'America.\nStoria.\nOriginariamente concepito quale Memoriale dell'espansione nazionale di Jefferson (\"Jefferson National Expansion Memorial\") nel punto dove part\u00ec la spedizione di Lewis e Clark, fu progettato come memoriale nazionale dall'Executive Order 7523, il 21 dicembre 1935, e gestito dal National Park Service. Nel 2018 \u00e8 stato ufficialmente designato quale 60\u00b0 parco nazionale degli Stati Uniti.\nIl parco \u00e8 stato creato per commemorare:\nIl parco ha come elemento distintivo l'\"Arco della porta\", simbolo di St. Louis, progettato dall'architetto Eero Saarinen. Si tratta di un arco catenario alto 192 m. Oltre a questo il parco comprende il \"Museum of Westward Expansion\", posto sotto l'Arco, e l'\"Old Courthouse\"."}
{"id": "2379989", "revid": "1201880", "url": "https://it.wikipedia.org/wiki?curid=2379989", "title": "Atticus Finch", "text": "Atticus Finch \u00e8 un personaggio del romanzo \"Il buio oltre la siepe\" di Harper Lee.\n\u00c8 un avvocato vedovo antirazzista che vive tranquillamente in Alabama (una cittadina immaginaria) con i suoi figli, educandoli secondo saldi principi di moralit\u00e0 e tolleranza. Viene chiamato a difendere un giovane nero, accusato da un agricoltore ubriacone e violento di aver sedotto e stuprato la propria figlia diciannovenne. L'uomo si proclama innocente e Atticus dimostra l'infondatezza dell'accusa, ma al processo la giuria emette egualmente un verdetto di colpevolezza. L'imputato, una volta in prigione cerca di fuggire ma viene per\u00f2 ucciso da una guardia. \nIl personaggio di Atticus Finch, interpretato da Gregory Peck nell'omonimo film tratto dal romanzo, \u00e8 stato giudicato il pi\u00f9 grande eroe del cinema americano, in base alla valutazione dell'American Film Institute. In un'Alabama ancora fortemente divisa tra segregazionisti ed antirazzisti, l'avvocato Finch diviene paladino della giustizia e dell'uguaglianza razziale, rendendosi sempre pi\u00f9 conto dell'ignoranza e della difficolt\u00e0 della gente ad aprirsi agli altri e a giudicare il prossimo senza cadere in facili pregiudizi, ci\u00f2 che costituisce l'essenza del razzismo."}
{"id": "2379993", "revid": "438678", "url": "https://it.wikipedia.org/wiki?curid=2379993", "title": "Exe Packer", "text": "Un packer \u00e8 uno strumento che permette di rendere difficile l'analisi di un file eseguibile o, semplicemente, di ridurne la dimensione.\nI packer vengono sovente usati nelle versioni limitate di prodotti commerciali per impedire, o perlomeno scoraggiare, la creazione di crack.\nEssi usano delle tecniche anti-debug e anti-disassembly sempre pi\u00f9 avanzate che, se non sono interpretate nella maniera giusta dal debugger/disassembler, fanno perdere molto tempo al cracker (o al reverser in generale).\nStruttura.\nUn packer, una volta elaborato un file eseguibile, produce un nuovo file eseguibile (comunemente detto \"packato\") la cui struttura consta di un \"loader\" polimorfico (perlomeno nei packer di recente concezione) affiancato ad una versione modificata, per esempio mediante algoritmi crittografici, del codice originale.\nIl loader, una volta eseguito, eseguir\u00e0 quindi le operazioni necessarie a ripristinare il codice originale e gli ceder\u00e0 il controllo.\nTecniche usate dai packer.\nLe tecniche usate dai packer sono molteplici e, perlomeno quelle pi\u00f9 conosciute, vengono rilevate e gestite correttamente dai pi\u00f9 comuni disassembler.\nIn particolare, disassembler come IDA pro riescono a riconoscere la presenza di un packer e permettono un disassembling selettivo del codice (l'utente decide cosa disassemblare e cosa no).\nLe tecniche si possono dividere in 2 macro categorie: tecniche anti-debug e tecniche anti-disassembly (anche se a volte la distinzione non \u00e8 cos\u00ec netta).\nLe tecniche anti-debug sono tecniche volte ad impedire il debug dell'applicativo tentando, ad esempio, di rilevare se un debug \u00e8 in corso.\nLe tecniche anti-disassembly sono tecniche volte a far perdere l'allineamento al disassembler per fare in modo di camuffare le istruzioni macchina derivanti da tale processo di decodifica.\nJunk Code.\nIl junk code \u00e8 una tecnica che consiste nel mischiare dati e codice insieme. Questa tecnica ha lo scopo di far perdere l'allineamento al disassembler, che tenter\u00e0 di decodificare dei dati (e quindi non delle istruzioni). La tecnica usata dai disassembler pi\u00f9 avanzati \u00e8 quella di considerare \"dati\" tutto quello che, nel corso del programma, non verr\u00e0 mai eseguito (anche se spesso non \u00e8 molto facile determinarlo a priori a causa degli opaque predicates).\nIl junk code \u00e8 facilmente identificabile anche da un essere umano, perch\u00e9 la sua decodifica di solito produce:\nIl junk code pu\u00f2 essere usato anche per altri scopi.\nAd esempio, si consideri questa porzione di codice:\n call func1\n DB...\n jmp somewhere\n ...\n func1:\n pop ebx\n inc ebx\n push ebx\n ret\nIn questa porzione di codice viene chiamata la funzione func1 che incrementa l'indirizzo di ritorno di func1 per fare in modo che \"DB ...\" non venga eseguito. \nNell'analisi di questa porzione di codice con un debugger, \u00e8 facile accorgersi che lo step-over della funzione \"func1\" non ha l'effetto sperato: l'esecuzione continua fino al termine del programma. Questo \u00e8 dovuto al fatto che i pi\u00f9 comuni strumenti di debugging, nell'eseguire lo step-over, impostano un breakpoint subito dopo la chiamata della funzione. Di conseguenza per un debugger una funzione non \u00e8 terminata fin quando l'instruction pointer non punta all'istruzione successiva alla CALL (evento che non accade mai nell'utilizzo di questa tecnica). Di conseguenza, il reverser \u00e8 costretto a fare lo step-into di ogni funzione.\nOpaque predicates.\nGli \"opaque predicates\" sono porzioni di codice che restituiscono un valore booleano predeterminato che, per qualche ragione, necessita di essere calcolato a run-time.\nSi consideri quest'esempio:\n mov eax,1\n cmp eax,1\n je func1\n jne somewhere\nL'istruzione \"cmp eax,1\" restituir\u00e0 sempre vero ma nonostante ci\u00f2 il suo valore dovr\u00e0 essere calcolato di volta in volta a run-time.\nQuesta tecnica, in congiunzione a quella del junk code, pu\u00f2 bastare per confondere i disassembler pi\u00f9 semplici facendo perdere loro l'allineamento (il disassembler non \u00e8 in grado di predire quale \"ramo\" verr\u00e0 eseguito e quale no).\nVirtual machine.\nQuesta tecnica \u00e8 sicuramente una delle pi\u00f9 difficili da gestire. Consiste nel simulare un microprocessore (con un set di istruzioni personalizzato). Tutti gli opcodes presenti nel programma dovranno quindi essere decodificati dal processore virtuale e, a loro volta, da quello reale. Come \u00e8 facile intuire questa tecnica introduce un leggero overhead (ridotto al minimo utilizzando istruzioni di virtualizzazione, ove presenti).\nEntropia.\nL'entropia pu\u00f2 essere usata per stabilire se un file ha subito un processo di \"packing\".\nQuest'approccio si basa sul fatto che normalmente i file eseguibili non packati possiedono al loro interno una certa sistematicit\u00e0 delle istruzioni, mentre invece un file packato si presenta comunemente come un insieme di dati casuali.\nAlla luce di questo \u00e8 possibile affermare che pi\u00f9 l'entropia di un file si avvicina allo zero, pi\u00f9 aumentano le probabilit\u00e0 che il file non sia packato.\nIn questo modo \u00e8 possibile stabilire a priori, prima di un eventuale confronto della cosiddetta \"firma\" del file, se esso sia packato.\nLista di packer.\nPer eseguibili in formato Portable Executable (Windows):\nPer esegubili New Executable (Windows):\nPer eseguibili OS/2:\nPer eseguibili DOS:\nPer eseguibili ELF:\nPer eseguibili .NET assembly:\nPer eseguibili Mach-o (Apple Mac OS X):\nPer eseguibili Java JAR:\nPer eseguibili Java WAR:"}
{"id": "2379996", "revid": "36426", "url": "https://it.wikipedia.org/wiki?curid=2379996", "title": "Mura di Monsummano", "text": ""}
{"id": "2380006", "revid": "533647", "url": "https://it.wikipedia.org/wiki?curid=2380006", "title": "James Lockhart", "text": "\u00c8 un esperto nello studio delle fonti storiche in lingua nahuatl, e del popolo Nahua postcoloniale. \u00c8 professore emerito presso l'Universit\u00e0 della California, Los Angeles. \u00c8 anche il principale fondatore della New Philology, una scuola di storia basata sullo studio delle fonti in lingua indigena originarie del Messico coloniale.\nOpere.\n\u00c8 autore di numerose opere. Tra i suoi scritti si trovano:"}
{"id": "2380009", "revid": "184925", "url": "https://it.wikipedia.org/wiki?curid=2380009", "title": "Jean Michel Basquiat", "text": ""}
{"id": "2380010", "revid": "1543377", "url": "https://it.wikipedia.org/wiki?curid=2380010", "title": "Tour de Picardie", "text": "Il Tour de Picardie (it. \"Giro di Piccardia\") \u00e8 una corsa a tappe maschile di ciclismo su strada che si svolge nella regione della Piccardia, nel nord della Francia, ogni anno in maggio. Dal 2005 fa parte del circuito UCI Europe Tour, classe 2.1.\nStoria.\nLa prima edizione risale al 1936 sotto il nome di \"Tour de l'Oise\". Ha sempre portato questo nome fino al 2000, quando le venne dato il nome di \"Tour de l'Oise et de la Picardie\" e nel 2001 assunse il suo nome attuale.\nTra 1946 e 1965 si svolse anche una corsa omonima.\nAlbo d'oro.\n\"Aggiornato all'edizione 2016.\""}
{"id": "2380016", "revid": "599", "url": "https://it.wikipedia.org/wiki?curid=2380016", "title": "Evgenij Borisovich Dynkin", "text": ""}
{"id": "2380018", "revid": "599", "url": "https://it.wikipedia.org/wiki?curid=2380018", "title": "Eugene Dynkin", "text": ""}
{"id": "2380019", "revid": "599", "url": "https://it.wikipedia.org/wiki?curid=2380019", "title": "Eugene Borisovich Dynkin", "text": ""}
{"id": "2380022", "revid": "92723", "url": "https://it.wikipedia.org/wiki?curid=2380022", "title": "Tommaso Giordani", "text": "Biografia.\nTommaso Giordani era figlio dell'impresario, cantante e librettista Giuseppe Giordani, membro di una famiglia che formava (assieme ad altri cantanti) una piccola compagnia operistica, la quale teneva spettacoli in vari stati europei. Di questa troupe familiare (che includeva oltre al padre, la madre Antonia e le due sorelle Mariana e Nicolina) non ne fecero tuttavia parte Tommaso, il quale si dedic\u00f2 alla composizione, e il fratello Francesco, che fu attivo come ballerino.\nNel 1745, sotto la direzione del padre, con la famiglia lasci\u00f2 la natia Napoli per viaggiare attraverso l'Europa. La compagnia teatrale familiare si esib\u00ec in svariate localit\u00e0: furono ad Ancona e Pesaro nel 1745, a Senigallia nel 1747, a Graz nel 1748, a Francoforte e a Salisburgo nel 1750, ad Amsterdam nel 1752 e a Parigi nel 1753. In quest'ultimo anno giunsero a Londra, dove furono invitati da John Rich per rappresentare quattro burlette durante la stagione 1753-4 al Covent Garden. Di queste quattro opere si ricorda in particolare la prima messa in scena de \"Gli amanti gelosi\" di Gioacchino Cocchi (su libretto del padre dei Tommaso) data il 17 dicembre 1753. La famiglia Giordani rimase nella capitale inglese sicuramente fino al 1756, anno in cui Tommaso mise in scena il suo primo lavoro operistico, \"La commediante fatta cantatrice\". In questo periodo fu attivo prosumbilmente anche come clavicembalista in orchestre teatrali, mentre il resto della famiglia era occupata sul palcoscenico. Del periodo compreso tra il 1756 e il 1764 non si sa nulla sul suo conto.\nAgli inizi del 1764 giunse assieme alla famiglia a Dublino, avendo ricevuto un invito dallo Smock Alley Theatre. Tommaso Giordani rimase nella citt\u00e0 irlandese per tre anni, durante questo periodo si dedic\u00f2 principalmente all'attivit\u00e0 di compositore d'opera. Nonostante il suo debutto operistico dublinese, \"The Beggar's Opera\", fu un fiasco, le tre opere comiche seguenti - \"Don Fulminone\", \"The Enchanter\" e \"The Maid of the Mill\" - vennero ricevute positivamente dal pubblico, tutte rappresentate tra i mesi di gennaio e marzo del 1765. Nella stagione seguente Giordani rimase allo Smock Alley, mentre la famiglia si trasfer\u00ec al Teatro Reale a Crow Street. Egli compose per lo Smock Alley altre due opere, \"Love in Disguise\" e \"L'eroe cinese\", probabilmente la prima opera seria messa in scena in Irlanda. Successivamente si trasfer\u00ec anch'egli al teatro reale, dove il suo \"Phyllis at Court\" venne data nel 1767. Dopo quest'ultima produzione, gli vennero addossate accuse di plagio; per questo motivo dovette abbandonare la capitale irlandese e tornare a Londra.\nAgli inizi del 1770 lo troviamo particolarmente attivo con l'Opera Italiana al Teatro Reale. Rimase a lavorare per questo palcoscenico per tredici anni, durante i quali compose tre opere, collabor\u00f2 per la produzione di una pastorale, \"L'omaggio\" (1781) e arrangi\u00f2, adatt\u00f2 e aggiunse nuove ouverture e arie a diversi pasticci italiani. Fu inoltre il direttore di numerose opere e contribu\u00ec a comporre musica da scena per commedie. Nonostante ci\u00f2 le sue attivit\u00e0 musicali non si limitarono al teatro: egli infatti, in questo periodo, scrisse moltissime composizioni strumentali, fra le quali si ricordano in particolare i suoi quintetti per tastiera e archi op.1, tra i primi lavori di questo genere musicale.\nNell'estate del 1783 Giordani torn\u00f2 a Dublino, dove si un\u00ec al cantante contralto Michael Leoni in una serie di concerti alla Rotunda. Successivamente sempre con Leoni prese in affitto un teatro a Capel Street, chiamandolo \"English Opera House\", dove rappresent\u00f2 durante la stagione 1783-4 opere \"inglesi\" con libretti prodotti principalmente da scrittori irlandesi minori e musica di sua produzione. Sempre per la stessa stagione, che ebbe inizio il 18 dicembre, compose musica per sette lavori teatrali e adatt\u00f2 la musica per un'altra mezza dozzina di opere. Nonostante il buon successo ottenuto dalla stagione, Giordani e Leoni non riuscirono a far fronte alle spese e la loro societ\u00e0 fin\u00ec in bancarotta nel luglio 1784.le esigue dimensioni del teatro\nL'anno seguente torn\u00f2 a lavorare per lo Smock Alley (allora guidato da Richard Daly) e nel 1787, quando quest'ultimo palcoscenico chiuse, si spost\u00f2 al Teatro Reale in Crow Street, dove nel 1788 divenne direttore musicale. Nel 1784 spos\u00f2 la figlia di Tate Wilkinson, direttore del teatro. Giordani raccolse consensi in ambedue i teatri e nel 1796, dopo aver composto l'opera comica \"The Cottage Festival\", abbandon\u00f2 l'ambiente teatrale. Mor\u00ec alcuni anni pi\u00f9 tardi, a Dublino nel 1806, probabilmente verso fine febbraio.\nConsiderazioni sull'artista.\nLa fama di buon compositore e il rispetto che Giordani godeva sia nello scenario musicale londinese che in quello di Dublino dur\u00f2 diversi anni. Egli fu un fecondo rappresentante del curato stile galante di Johann Christian Bach: infatti nelle sue composizioni predilesse lo stile italiano, caratterizzato da melodie espressive e originali. Sebbene si svilupp\u00f2 in lui questa capacit\u00e0 inventiva melodica, alla quale seppe unire artigianalmente un'abile tecnica d'orchestrazione, nelle sue composizioni ci sono talvolta passi monotoni e inespressivi.\nRimane tuttora irrisolta l'attribuzione della celebre canzone \"Caro mio ben\", la quale \u00e8 attribuita sia a Giuseppe Giordani, detto \"Il Giordanello\", un compositore non imparentato con Tommaso, il quale \u00e8 generalmente considerato il pi\u00f9 probabile autore del brano, che allo stesso Tommaso. Anche il padre Giuseppe \u00e8 stato recentemente preso in considerazione come possibile autore della popolare canzone.\nBibliografia.\n\"ABC Dario Musico\" (Bath, 1780) "}
{"id": "2380025", "revid": "339392", "url": "https://it.wikipedia.org/wiki?curid=2380025", "title": "LeFH18(M) 10,5 cm", "text": ""}
{"id": "2380029", "revid": "729019", "url": "https://it.wikipedia.org/wiki?curid=2380029", "title": "Castello di Legri", "text": "Il castello di Legri \u00e8 un complesso architettonico situato nell'omonima frazione del comune di Calenzano, in provincia di Firenze.\nLa struttura venne fatta edificare in epoca medievale da Federico Barbarossa, con funzioni di avvistamento e di difesa sulla sottostante via di comunicazione tra il castello di Calenzano e le colline del Mugello. Nel corso del XIV secolo le funzioni militari del complesso divennero di secondaria importanza, tanto da essere gradualmente dismesso e trasformato in un complesso agricolo rurale, pur non venendone alterate le originarie strutture architettoniche. Tuttavia, tra il Seicento e il Settecento vennero effettuati lavori di ristrutturazioni che portarono all'ampliamento del complesso.\nDel periodo medievale si conservano sia la torre che l'edificio padronale, entrambi coronati da merlature sommitali, mentre il giardino risale al periodo barocco.\nPresso il complesso si trova anche un piccolo oratorio, originariamente adibito a cappella gentilizia castellana."}
{"id": "2380031", "revid": "712828", "url": "https://it.wikipedia.org/wiki?curid=2380031", "title": "Scudi Sacri", "text": ""}
{"id": "2380032", "revid": "1543377", "url": "https://it.wikipedia.org/wiki?curid=2380032", "title": "Jean Saint Malo", "text": "Biografia.\nSaint Malo e la sua banda si accamparono in una zona paludosa di Lago Borgne, con armi ottenute da persone di colore liberate e da schiavi delle piantagioni. I fuggiaschi vissero nelle paludi situate ad est di New Orleans, stabilendo il loro quartier generale a Galliard tra il 1780 ed il 1784.\nGli spagnoli sedarono la rivolta degli schiavi nel 1783, ed oltre un centinaio di fuggiaschi furono catturati.\nSaint Malo fu condannato a morte per impiccagione, con l'accusa di omicidio. L'esecuzione si svolse davanti all'alcalde Mario de Reggio il 19 giugno 1784, davanti alla St. Louis Cathedral (nell'odierna Jackson Square, New Orleans).\nLa citt\u00e0 di Saint Malo (Louisiana), in Louisiana, prende da lui il nome.\nNonostante i due eventi non siano legati tra loro, curiosamente il 19 giugno, giorno dell'esecuzione di San Malo, viene ricordato da molti afroamericani come Juneteenth, giorno in cui fu ufficialmente abolita la schiavit\u00f9 in numerosi stati meridionali."}
{"id": "2380033", "revid": "19933", "url": "https://it.wikipedia.org/wiki?curid=2380033", "title": "Juan San Malo", "text": ""}
{"id": "2380035", "revid": "729019", "url": "https://it.wikipedia.org/wiki?curid=2380035", "title": "Dux Moesiae secundae", "text": "Il Dux Moesiae secundae era il comandante di truppe limitanee di un settore del limes romano danubiano, nella diocesi di Mesia II. Suo diretto superiore era al tempo della \"Notitia dignitatum\" (nel 400 circa), il \"magister militum per Thracias\".\nElenco unit\u00e0.\nEra a capo di ben 20 unit\u00e0 o distaccamenti di unit\u00e0, posizionate in 25 differenti localit\u00e0, come risulta dalla \"Notitia Dignitatum\" (\"Orien\". XL):"}
{"id": "2380036", "revid": "767487", "url": "https://it.wikipedia.org/wiki?curid=2380036", "title": "Il nous faut l'Am\u00e9rique !", "text": "Il nous faut l'Am\u00e9rique ! \u00e8 un film ivoriano del 2005, prodotto in Costa d'Avorio in lingua francese e diretto dal regista Sidiki Bakaba. Il film \u00e8 stato presentato al 28\u00ba Festival di Cinema Africano di Verona.\nTrama.\nTeatro filmato: una pi\u00e8ce di Koffi Kwahul\u00e9 che mette in scena Opolo, Badibadi e Topitopi, i quali cercano di mettere assieme i loro cocci di vita e di umanit\u00e0, e le loro contraddizioni. Badibadi \u00e8 incinta, e che pancione! Ed ecco che un mattino orina del petrolio: d'un tratto, questo strano m\u00e9nage a tre (Opolo, Topitopi e la stessa Badibadi), che fino a quel momento chiacchierava sfaccendato, \u00e8 accecato dal miraggio della ricchezza."}
{"id": "2380057", "revid": "729019", "url": "https://it.wikipedia.org/wiki?curid=2380057", "title": "Dux Scythiae", "text": "Il Dux Scythiae era il comandante di truppe limitanee di un settore del limes danubiano, nella diocesi di Scytia minor. Suo diretto superiore era al tempo della \"Notitia dignitatum\" (nel 400 circa), il \"magister militum per Thracias\".\nElenco unit\u00e0.\nEra a capo di ben 16 unit\u00e0 o distaccamenti di unit\u00e0, posizionate in 23 differenti localit\u00e0, come risulta dalla \"Notitia Dignitatum\" (\"Orien\". XXXIX):"}
{"id": "2380058", "revid": "1652635", "url": "https://it.wikipedia.org/wiki?curid=2380058", "title": "Clarice Starling", "text": "Clarice M. Starling \u00e8 un personaggio immaginario protagonista dei romanzi \"Il silenzio degli innocenti\" e \"Hannibal\" di Thomas Harris.\nNelle trasposizioni cinematografiche dei due romanzi, il personaggio \u00e8 stato impersonato da Jodie Foster nel primo film e da Julianne Moore nel sequel.\nNell'AFI's 100 Years..., Clarice Starling \u00e8 al sesto posto nella categoria dei pi\u00f9 grandi eroi della storia del cinema, cosa che la rende l'eroina classificata pi\u00f9 in alto.\nBiografia del personaggio.\nIl silenzio degli innocenti.\nL'agente Jack Crawford, dell'unit\u00e0 di scienza del comportamento, assegna alla promettente Clarice Starling il compito di risolvere il caso di un nuovo assassino seriale con la brama dello scuoiare le sue giovani e belle vittime. La chiave per risolvere il caso \u00e8 interrogare il serial killer Hannibal Lecter, recluso da oltre otto anni nel Chesapeake (in seguito Baltimora) State Hospital. L'FBI ritiene che Lecter possa sapere molte cose su \"Buffalo Bill\", e poich\u00e9 rifiuta di aprire la sua mente, forse una giovane donna pu\u00f2 far leva sulla sua folle genialit\u00e0.\nClarice fissa un \"appuntamento\" con l'omicida, ma viene messa in guardia da Crawford: \u00e8 importante non rivelare nulla di se stessi, o mostrarsi troppo disponibili con Lecter, ma Clarice scopre che la sincerit\u00e0 \u00e8 la chiave per discutere con Lecter, con il quale instaura un rapporto di reciproca fiducia, un vero e proprio gioco del gatto e del topo, in cui si arriva a poco a poco alla verit\u00e0 e in cui anche gli incubi della ragazza torneranno a galla. Il dottor Lecter dopo aver dato un ultimo indizio a Clarice, a cui avevano da poco tolto il caso per la colpa e l'intromissione di Frederick Chilton (il direttore del manicomio), nella vicenda, riesce a fuggire di prigione e fa perdere le proprie tracce.\nClarice riesce infine a individuare Buffalo Bill anche grazie a quell'ultimo indizio oltre che al proprio intuito; Buffalo Bill tenta di ucciderla, per\u00f2 viene preceduto dalla ragazza che lo uccide con pi\u00f9 colpi di pistola. Alla fine Clarice viene promossa agente, e nel frattempo Lecter le invia una lettera dove si congratula con la ragazza, pregandola di ricambiare il favore di non cercarlo e dicendole che adesso il mondo \u00e8 pi\u00f9 interessante con la sua presenza. Nel film invece il dottore le telefona da una localit\u00e0 lontana, alludendo poi alla sua prossima consumazione, proprio l'odiato Chilton.\nHannibal.\nSono passati sette anni da quando l'agente speciale dell'FBI Clarice Starling ha risolto il caso del killer Gumb e da quando il temibile cannibale Hannibal Lecter \u00e8 fuggito dal carcere di massima sicurezza a Baltimora in cui era rinchiuso. Ora Clarice \u00e8 in difficolt\u00e0 a causa di un'operazione antidroga finita in tragedia e del relativo scandalo scoppiato sui media. Jack Crawford su consiglio dei piani alti dell'F.B.I. propone a Clarice di indagare su Hannibal per risollevarsi dal difficile periodo, dietro questa offerta per\u00f2 si cela Mason Verger, un miliardario erede di una famiglia di \"magnati\" della carne, persona dal passato bieco, unica vittima di Lecter a essere sopravvissuta, rimasta orribilmente sfigurata e in cerca di vendetta. Verger offre una taglia di 3 milioni di dollari a chi fornir\u00e0 informazioni utili alla cattura di Hannibal e incarica una banda di sequestratori sardi di rapire il giurato nemico per farlo sbranare dai suoi maiali.\nLe vicende di Lecter e Clarice tornano ancora una volta a intrecciarsi prepotentemente, il Dottore sfugge pi\u00f9 volte alle indagini della donna, finch\u00e9 Starling non viene messa al muro dal suo stesso dipartimento, che tramite la corruzione di Paul Krendler, superiore della donna nonch\u00e9 suo antagonista al contempo, la fa sospendere da ogni servizio. Clarice viene messa fuori da tutto e tutti, nel frattempo Lecter viene catturato da Verger, contro la legge che ha sempre rispettato Clarice decide di salvare il serial killer dall'orribile morte. Nel finale di \"Hannibal\", tra il libro e il film vi \u00e8 una grande differenza riguardo al destino di Clarice. Mentre il film si conclude con Lecter che riesce a sfuggire a Clarice, nonostante il tentativo di questa di catturarlo, nel libro Lecter cerca di manipolare Clarice con invasive tecniche psichiatriche e massicce dosi di farmaci, per spingere la donna a sostituirsi alla sorella del dottore, Mischa, morta all'et\u00e0 di soli 4 anni, tuttavia la terapia fallisce, Lecter capisce che per quanti sforzi faccia Starling rimarr\u00e0 sempre s\u00e9 stessa, la pesante terapia aiuta Clarice a superare il trauma della morte del padre, ci\u00f2 che rinasce dalle ceneri delle continue delusioni della vita \u00e8 una persona libera dal passato. Al termine di una cena in cui Clarice mangia senza problemi il cervello di Paul Krendel (che era stato sequestrato dal dottore apposta), Clarice stupisce e seduce Hannibal, i due diventano una vera e propria coppia, e fuggono insieme. Tre anni dopo ritroviamo Clarice ancora felice della sua nuova vita con Hannibal Lecter, in Argentina, a Buenos Aires."}
{"id": "2380060", "revid": "767487", "url": "https://it.wikipedia.org/wiki?curid=2380060", "title": "Phil Brown (allenatore di calcio)", "text": "Carriera.\nGiocatore.\nBrown ha giocato per Hartlepool United, Halifax Town, Bolton e Blackpool, dove ha terminato la carriera nel 1996.\nAllenatore.\nNella stagione 2007-2008, Brown \u00e8 stato protagonista della prima promozione in Premier League nella storia dell'Hull City, dopo una buonissima stagione nella Football League Championship, la serie cadetta del campionato inglese. Nella stagione successiva, la partenza in Premier League \u00e8 strabiliante (alla fine del girone di andata i \"Tigers\" si trovavano nelle zone alte della classifica), ma nella seconda parte della stagione il calo \u00e8 vistoso, e la squadra riesce a salvarsi soltanto grazie alle continue sconfitte di Newcastle e Middlesbrough. Lo scarso rendimento prosegue all'inizio della stagione 2009-2010. Il 15 marzo 2010, con l'Hull City penultimo in classifica, la dirigenza del club comunica il licenziamento di Brown con effetto immediato."}
{"id": "2380062", "revid": "116944", "url": "https://it.wikipedia.org/wiki?curid=2380062", "title": "Rivalta di Reggio", "text": ""}
{"id": "2380064", "revid": "365417", "url": "https://it.wikipedia.org/wiki?curid=2380064", "title": "Diocle di Caristo", "text": ""}
{"id": "2380065", "revid": "287204", "url": "https://it.wikipedia.org/wiki?curid=2380065", "title": "Weisswurst", "text": ""}
{"id": "2380076", "revid": "287204", "url": "https://it.wikipedia.org/wiki?curid=2380076", "title": "Jer\u00f3nimo de Alderete", "text": "Giovent\u00f9.\nAlderete nacque ad Olmedo, Castiglia, nel 1518, da Francisco de Mercado e da Isabel de Alderete. Giunse in Per\u00f9 nel 1535, agli ordini di Diego de Rojas il quale aveva intenzione di conquistare la regione di Gran Chaco. La spedizione incontr\u00f2 numerose difficolt\u00e0 nel tentativo di raggiungere il fiume Pilcomayo. Alderete si insedi\u00f2 a Tarija finch\u00e9 non entr\u00f2 a far parte del gruppo di Francisco de Aguirre che si un\u00ec a Pedro de Valdivia nella conquista del Cile del 1540.\nIn Cile.\nFece parte della spedizione di Pedro de Valdivia che si ferm\u00f2 nella valle Mapocho del Cile nel 1540. Fu \"regidor\" del primo governo cittadino di Santiago del Cile nel 1541. Nel 1544 si un\u00ec alla spedizione di Giovanni Battista Pasteneche esplor\u00f2 le terre a sud dello stretto di Magellano, imbarcato sul veliero \"San Pedro\".\nNel 1550, durante la campagna tesa alla fondazione di Concepci\u00f3n, guid\u00f2 una carica della cavalleria che sconfisse una divisione di Mapuche nel corso della battaglia di Penco. Nel 1552 Valdivia ordin\u00f2 a Jer\u00f3nimo de Alderete di inoltrarsi nell'entroterra costruendo un forte presso il Lago Villarrica, e cos\u00ec nacque la fortezza situata nei pressi dell'odierna Villarrica.\nIn Europa.\nAlla fine del 1552, Pedro de Valdivia mand\u00f2 Alderete a negoziare la riconferma del proprio governatorato con Carlo V, ma dopo l'arrivo in Spagna scopr\u00ec che l'imperatore aveva gi\u00e0 trasferito la sovranit\u00e0 del Regno del Cile al figlio Filippo II, che in quel periodo abitava in Inghilterra. Alderete si spost\u00f2 quindi a Londra, dove incontr\u00f2 il re ottenendo da lui il governatorato a vita per conto di Valdivia. Mentre stava tornando in Spagna per imbarcarsi di nuovo verso il Cile, ricevette la notizia della morte di Valdivia, per cui dovette tornare di nuovo in Inghilterra, dove il re lo nomin\u00f2 successore di Valdivia il 17 ottobre 1554, assegnandogli i titoli di Adelantado e di Cavaliere di Santiago.\nNel frattempo, in Cile Valdivia lo aveva nominato suo successore come Governatore Reale, ma la scelta fu annullata dal vicer\u00e9 del Per\u00f9 Melchor Bravo de Saravia, il quale nomin\u00f2 un governatore ad interim. Mentre Alderete stava tornando in America per assumere l'incarico, fu colpito dalla febbre gialla a Panama, dove mor\u00ec il 7 aprile 1556."}
{"id": "2380077", "revid": "287204", "url": "https://it.wikipedia.org/wiki?curid=2380077", "title": "Jeronimo de Alderete", "text": ""}
{"id": "2380079", "revid": "125594914", "url": "https://it.wikipedia.org/wiki?curid=2380079", "title": "Gaetano Compagnino", "text": "Biografia.\nDiplomatosi presso il liceo classico \"M. Cutelli\" di Catania, ha conseguito successivamente la laurea in Lettere classiche presso l'Universit\u00e0 di Catania nel 1962, con una tesi dal titolo \"Metodologia marxista della critica letteraria\", avendo come relatore Fernando Figurelli.\nAssistente e allievo di Carlo Muscetta dal 1963 al 1968 nell'ateneo catanese, Compagnino si \u00e8 poi trasferito a Siena dove in diversi licei ha insegnato Storia e Filosofia, e dove ha avuto modo di conoscere e collaborare con Franco Fortini. In questi anni inizia a lavorare ai volumi della collana \"Letteratura Italiana Laterza\" (LIL) relativi al Settecento e agli Illuministi.\nRitornato a Catania, dal 1974 al pensionamento ha tenuto vari insegnamenti alla Facolt\u00e0 di Lettere e Filosofia dell'Universit\u00e0 di Catania, fra cui \"Istituzioni di critica e metodologia letteraria\", \"Teoria della letteratura\", \"Estetica\" e, infine, \"Letteratura italiana\".\nStudi.\nIl perno attorno al quale ruota l'indagine critica e teorica di Gaetano Compagnino \u00e8 il rapporto \"forme/storia\", rapporto che si configura come mobile, complesso e, comunque, storicamente determinato. In questo senso, la teorica della letteratura \u00e8 da lui intesa come la scienza che studia \"post factum\" questo rapporto determinato, tracciandone nel tempo la storia, e mettendo anche in evidenza come in letteratura esistano le \"forme\" e non la forma (secondo invece una visione idealistica della critica letteraria).\nL'attivit\u00e0 storico-teorica di Compagnino \u00e8 stata recentemente collocata all'interno del pi\u00f9 vasto panorama dell'indagine materialistica della letteratura.\nL'indagine sulle poetiche ha portato Compagnino ad affrontare il pensiero dei maggiori teorici (fra cui Platone e Aristotele e le poetiche del Cinquecento e del Settecento (Lessing, Kant, Hegel, Francesco De Sanctis, Croce, Gramsci, Gy\u00f6rgy Luk\u00e1cs). \nA questi studi si affiancano quelli sulla novella antica e moderna, sul romanzo dell'Ottocento e sulla drammaturgia novecentesca (fra cui Pirandello e il giovane Luk\u00e1cs)."}
{"id": "2380083", "revid": "287204", "url": "https://it.wikipedia.org/wiki?curid=2380083", "title": "Percival", "text": ""}
{"id": "2380084", "revid": "122817987", "url": "https://it.wikipedia.org/wiki?curid=2380084", "title": "Impero vietnamita", "text": "L'Impero vietnamita fu una nazione a regime monarchico esistito tra il 1802 e il 1940, quando l'esercito imperiale giapponese invase il territorio in accordo con la Francia di Vichy. Dal 1864 inoltre il Paese fu sotto il protettorato della Francia, in pratica una colonia, all'interno della Cocincina."}
{"id": "2380090", "revid": "228587", "url": "https://it.wikipedia.org/wiki?curid=2380090", "title": "We Got the Party", "text": "We Got the Party \u00e8 un singolo di Hannah Montana insieme ai Jonas Brothers, pubblicato nel giugno 2007 come singolo dall'album \"Hannah Montana 2\". Il singolo ha raggiunto la 98\u00aa posizione in classifica in Canada e non \u00e8 entrato in classifica negli Stati Uniti."}
{"id": "2380091", "revid": "135224", "url": "https://it.wikipedia.org/wiki?curid=2380091", "title": "Diavoletto di Cartesio", "text": "Il diavoletto di Cartesio o ludione \u00e8 uno strumento di misurazione della pressione dei liquidi. Deve il suo nome a quello di Ren\u00e9 Descartes latinizzato in \"Cartesius\". Si attribuisce infatti la sua ideazione a Cartesio, nel 1640; in realt\u00e0 per\u00f2 fu inventato dall'italiano Raffaello Magiotti e descritto per la prima volta nel 1648.\nPrincipio fondamentale.\nCon la variazione della pressione del liquido circostante e la conseguente variazione del volume dell'aria, si modifica anche la densit\u00e0 del diavoletto (dato che la massa rimane costante con la riduzione del volume), che perci\u00f2 sale o scende a seconda dei casi. Se ad esempio la pressione sale, l'aria nel diavoletto rimane compressa: in questo modo il volume dell'aria diminuisce e il liquido affluisce all'interno. Il peso del vetro e dell'aria rimane invariato, ma il volume complessivo si riduce, e con esso la spinta verso l'alto. Quando il peso \u00e8 maggiore della spinta, il diavoletto affonda. Il principio \u00e8 sfruttato dalle boe oceanografiche.\nDiavoletti giocattolo.\nSono in commercio diavoletti di Cartesio in vetro soffiato, della lunghezza di circa 3\u00a0cm, con un forellino all'estremit\u00e0 inferiore (generalmente la \"coda\"), confezionati in bottigliette di plastica piene d'acqua. Premendo o rilasciando il coperchio il diavoletto galleggia e affonda. Con un po' di pratica \u00e8 anche possibile tenerlo in equilibrio.\nUn diavoletto di Cartesio pu\u00f2 essere costruito semplicemente con una pallina ricavata da un foglio d'alluminio, in grado di passare attraverso il collo di una bottiglia. Pu\u00f2 essere necessario procedere per tentativi, tendendo e distendendo il materiale finch\u00e9 assume la forma corretta. Possono inoltre fungere da diavoletto svariati oggetti: le cartucce per stampanti, le boccette di aromi naturali, le bustine di plastica di ketchup e senape, come anche le capocchie di fiammifero o le bucce d'arancia fresca.\nModi di funzionamento.\nIl diavoletto di Cartesio viene riempito d'acqua quanto basta perch\u00e9 non affondi, e collocato in una bottiglia quasi piena, chiusa (ad esempio da un tappo di gomma). La pressione viene variata premendo il coperchio e determinando cos\u00ec l'affondamento e il galleggiamento.\nAlcuni modelli sono dotati di un condotto tortuoso per far s\u00ec che il deflusso provochi un movimento rotatorio: il diavoletto allora sale in superficie ruotando sul proprio asse. Ci\u00f2 non avviene nella fase di immersione, poich\u00e9 l'aumento di pressione \u00e8 pi\u00f9 lento.\nLa variazione pressoria pu\u00f2 essere ottenuta anche traendo in basso il diavoletto con l'aiuto di un magnete e causando l'aumento della pressione idrostatica. In questo modo il diavoletto pu\u00f2 fluttuare in sospensione nel mezzo e conseguire metastabilit\u00e0 alla maniera dei sottomarini"}
{"id": "2380094", "revid": "181699", "url": "https://it.wikipedia.org/wiki?curid=2380094", "title": "Ludione", "text": ""}
{"id": "2380099", "revid": "2730", "url": "https://it.wikipedia.org/wiki?curid=2380099", "title": "Roncole", "text": ""}
{"id": "2380102", "revid": "767487", "url": "https://it.wikipedia.org/wiki?curid=2380102", "title": "Erik Akkersdijk", "text": "Comincia l'attivit\u00e0 di speedcuber nell'agosto 2005. Nel 2008 ha battuto molti record mondiali, incluso quello sul cubo classico 3\u00d73\u00d73. Nel periodo tra il 2006 e il 2010 Erik \u00e8 stato uno dei migliori speedcuber al mondo, ottenendo 2 record mondiali, 3 record europei e 20 record nazionali.\nRecord personali.\nMedia di 5.\n\"Nota: il tempo \u00e8 espresso nel formato\" minuti:secondi.centesimi."}
{"id": "2380103", "revid": "15756", "url": "https://it.wikipedia.org/wiki?curid=2380103", "title": "Episodi di True Blood (seconda stagione)", "text": "La seconda stagione della serie televisiva True Blood, composta da 12 episodi, \u00e8 stata trasmessa sul canale statunitense HBO dal 14 giugno al 13 settembre 2009.\nIn Italia, la stagione \u00e8 andata in onda in prima visione sul canale satellitare Fox dal 9 novembre 2009 al 25 gennaio 2010. In chiaro, la stagione \u00e8 stata trasmessa su MTV dal 10 aprile al 19 giugno 2011.\nDurante questa stagione entrano nel cast principale Mehcad Brooks, Anna Camp, Michelle Forbes, Todd Lowe, Michael McMillian, Deborah Ann Woll, Mariana Klaveno, mentre ne escono Mehcad Brooks, Anna Camp, Michelle Forbes e Michael McMillian. Adina Porter e Stephen Root ricompaiono come guest star. Kristin Bauer van Straten, Jessica Tuck e Tara Buck compaiono come guest star.\nSete di True Blood.\nTrama.\nSookie, Tara ed Andy scoprono il cadavere di una persona di colore nella macchina del detective Bellefleur, parcheggiata fuori dal Merlotte's. Inizialmente pensano possa trattarsi di Lafayette, ma con stupore scoprono che il cadavere, a cui \u00e8 stato strappato il cuore, appartiene a Miss Jeanette, la donna che sottopose Tara e la madre all'esorcismo. Dopo essere stata interrogata, Tara incontra la madre alla stazione di polizia, ma l'arrivo di Maryann e le sue dure parole nei confronti della donna riescono a liberare definitivamente Tara dall'ingombrante figura della madre. Nel frattempo Bill \u00e8 alle prese con l'addestramento di Jessica, poco propensa a nutrirsi di Tru Blood; l'arrivo di Sookie costringe Bill a rivelarle chi \u00e8 Jessica, ovvero la sua \"punizione\" per aver ucciso un altro vampiro. Sookie si arrabbia con il fidanzato per non avergli detto la verit\u00e0, sostenendo come il loro rapporto debba basarsi principalmente sulla fiducia. Lafayette \u00e8 stato rapito e viene tenuto segregato in uno scantinato assieme ad altre persone. Jason, ancora turbato per la morte della fidanzata Amy e per le recenti accuse di omicidio, si avvicina alla Compagnia del Sole; dopo aver incontrato il reverendo Newlin e sua moglie decide di entrare nella chiesa anti-vampiri. Sookie viene informata dall'avvocato di famiglia della morte dello zio Bartlett, la ragazza capisce subito che dietro la morte dello zio c'\u00e8 la vendetta di Bill, che ha voluto punire l'uomo per gli abusi perpetrati a Sookie durante l'infanzia. Nel frattempo Sam \u00e8 turbato per la presenza in citt\u00e0 di Maryann, e con la mente torna a quando a diciassette anni si introdusse nella casa della donna e dopo aver avuto un rapporto sessuale con lei le rub\u00f2 un'ingente somma di denaro. Nel frattempo Tara stringe sempre di pi\u00f9 il suo legame con Eggs e Sam assume una nuova cameriera di nome Daphne. Sookie si reca a casa di Bill per chiedergli se lui c'entra con la morte dello zio Bartlett, e Bill non pu\u00f2 fare a meno di dire la verit\u00e0. Sookie cerca di andarsene ma viene fermata da Bill, che le dice di aver fatto quello che ha fatto per amore nei suoi confronti; alla fine la ragazza perdona Bill e i due fanno l'amore appassionatamente. Alla fine dell'episodio si scopre che \u00e8 Eric a tenere segregato Lafayette, e l'episodio si conclude con Eric che uccide atrocemente uno dei prigionieri (si tratta di uno dei responsabili del rogo della casa dove abitavano i tre vampiri amici di Bill) sotto gli occhi terrorizzati di Lafayette.\nChe la festa continui.\nTrama.\nDopo aver assistito al massacro di Royce, Lafayette viene interrogato da Eric che vuole informazioni su che fine abbia fatto il vampiro Eddie e sul suo giro di clienti; a Eric preme pi\u00f9 che altro sapere se tra i suoi clienti figura qualcuno di Dallas. Dopo aver fatto l'amore, Bill e Sookie discutono su come la giovane et\u00e0 e l'immaturit\u00e0 di Jessica possano renderla una vampira pericolosa, in preda agli istinti. Tara cerca di conoscere meglio Eggs, chiedendogli informazioni sul suo passato. Nel frattempo Jason partecipa ad un campus indetto dalla Compagnia del Sole, dove ha modo di stringere amicizia con Luke, che ben presto diventa geloso del suo successo con gli altri partecipanti al campus, ma soprattutto diventa geloso dell'attenzione che Steve e Sarah dimostrano per lui. Sookie chiede all'amica Tara di trasferirsi a casa sua. Dopo aver visto in televisione un appello dei genitori di Jessica, che credono che la figlia sia stata rapita, Sookie si reca a casa di Bill e cerca di consolare Jessica, che sente la mancanza della sua famiglia; si fa cos\u00ec convincere dalla ragazza ad accompagnarla sotto casa sua per vedere la sua famiglia un'ultima volta, nonostante sappia che Bill non glielo permetterebbe. Mentre al Merlotte's Andy si sta ubriacando e la nuova cameriera, Daphne, combina pasticci, l'arrivo nel locale di Maryann crea un'atmosfera di euforia e sregolatezza in tutti i clienti. Sam, pur sapendo di cosa \u00e8 capace Maryann, la minaccia, ma la donna lo trasforma in cane intimandogli non minacciarla mai pi\u00f9. Nel frattempo Lafayette riesce a liberarsi ma viene fermato da Ginger che gli spara ad una gamba. Nel frattempo Eric avvicina Bill dicendogli che lo sceriffo dell'Area 9, Godric, \u00e8 scomparso, e per questo ha bisogno dell'aiuto di Sookie, ma il vampiro si oppone fermamente. Ferito e malconcio, Lafayette \u00e8 al cospetto di Eric, Pam e Chow e capisce che ha un'unica via di salvezza, cos\u00ec chiede ad uno stupito Eric di trasformarlo in vampiro e farlo lavorare nel suo locale. Accettando apparentemente la proposta i tre vampiri si scagliano su di lui, mordendolo. Nel frattempo Sookie perde il controllo di Jessica, che si ripresenta ai suoi genitori, ma il fatto di essere una vampira viene presto a galla, anche grazie a vecchi rancori familiari. Jessica in preda ai suoi istinti si scaglia contro il padre, ma l'improvviso arrivo di Bill la ferma. Dopo essere stato invitato ad entrare per risolvere la faccenda, Bill caccia in malo modo Sookie, ritenendola responsabile dell'accaduto, ed anche per aver modo di risolvere la cosa con metodi poco ortodossi.\nGraffi.\nTrama.\nDi ritorno da casa Hamby, in auto Bill \u00e8 furioso con Sookie per il suo comportamento permissivo nei confronti di Jessica. I due fidanzati litigano ferocemente, tanto che Sookie decide di abbandonare l'auto ed incamminarsi nei boschi per fare ritorno da sola a casa. Nel bosco viene rincorsa ed aggredita da una misteriosa creatura dalle sembianze di minotauro, che le provoca dei profondi graffi sulla schiena. Sookie viene prontamente soccorsa da Bill che tenta di salvarla facendole bere il suo sangue, ma non funziona, cos\u00ec si reca precipitosamente al Fangtasia per chiedere aiuto ad Eric. Al Fangtasia Sookie giace priva di sensi nello studio di Eric, dove viene visita dalla bizzarra dottoressa Ludwig, che dichiara che la ragazza \u00e8 stata avvelenata con una potente tossina, simile al veleno dei draghi di Komodo. Dopo atroci sofferenze, la dottoressa riesce a guarire Sookie, che ha modo di bere il sangue di Bill per riacquistare le forze. Nel frattempo Jason inizia a manifestare dei dubbi riguardo all'ideologia della Compagnia del Sole, ma prontamente sia Sarah che suo marito Steve convincono il ragazzo che le loro sono scelte sagge. Sam \u00e8 stressato e sotto pressione, per questo tratta male Daphne e successivamente litiga con Tara riguardo al suo rapporto con Maryann; Sam vorrebbe infatti che Tara stesse lontana dalla donna. Nel frattempo Sookie si trova ancora al Fangtasia e sembra essersi ristabilita pienamente, e leggendo i pensieri di Ginger scopre che il suo amico Lafayette \u00e8 tenuto prigioniero negli scantinati del locale. La promessa di Eric di trasformarlo in vampiro era una farsa e Lafayette \u00e8 ancora tenuto incatenato. In cambio della sua libert\u00e0, Sookie accetta di aiutare Eric recandosi a Dallas alla ricerca di Godric. Nel frattempo Jessica \u00e8 annoiata e decide di recarsi al Merlotte's; qui incontra Hoyt e tra i due nasce presto una tenera sintonia. Jessica porta Hoyt a casa di Bill, ma mentre sono in intimit\u00e0 vengono scoperti dal suo creatore. A casa di Maryann \u00e8 in corso una festa, dove gli invitati si lasciano andare ad atteggiamenti altamente lussuriosi, come fossero vittime di un incantesimo. Testimone di questi atteggiamenti Tara inizia a dubitare dello stile di vita di Maryann. Sam, desideroso di staccare la spina per qualche giorno, decide di lasciare la citt\u00e0, non prima essersi fatto un'ultima corsa nei boschi sotto forma di cane. Riacquistate le sue sembianze umane, Sam si rilassa in un laghetto quando viene raggiunto da Daphne. Quando lei si spoglia per raggiungerlo in acqua, sulla sua schiena sono visibili delle grosse cicatrici, simili ai graffi che la misteriosa creatura ha fatto a Sookie.\nNotte di follia.\nTrama.\nBill sbatte fuori di casa Hoyt avvertendolo che Jessica \u00e8 pericolosa, ma il ragazzo rivolgendosi alla vampira dice di fidarsi di lei. Al lago dopo una nuotata Daphne esce dall'acqua e Sam vede le cicatrici sulla schiena della ragazza ma non le chiede nulla. Dopo qualche indecisione, Tara decide di lasciare la casa di Maryann per vivere con Sookie. Arrivata nella nuova casa Sookie le dice che deve andare a Dallas con Bill per qualche tempo, inoltre informa l'amica di quanto \u00e8 accaduto a suo cugino Lafayette. Nel frattempo Jason fa sempre pi\u00f9 colpo sul reverendo Newlin che gli propone di entrare a far parte dell'Esercito del Sole, una squadra d'\u00e9lite contro i vampiri. Jason accetta ma i suoi compagni iniziano ad ingelosirsi. Appena arrivati a Dallas, Sookie viene aggredita dall'autista della limousine, ma Bill, uscito dalla bara nella quale viaggiava, la salva e dopo aver ipnotizzato l'uomo insegna anche a Jessica come utilizzare questo potere. Nel frattempo Tara si trova da sola a casa e riceve la visita di Maryann ed Eggs che le organizzano una festa per il suo 26\u00ba compleanno, con invitati che lei neanche conosce. Lafayette riceve la visita di Eric: il vampiro dice che vuole tenerlo d'occhio e per curargli la gamba ormai infetta gli fa bere il suo sangue ed il ragazzo si riprende immediatatmente. Alla festa di Tara, Sam incontra Daphne e durante la conversazione la ragazza gli rivela che conosce il suo segreto e prendendolo per mano si appartano. Anche Tara ed Eggs dopo essersi chiusi nella stanza fanno l'amore. Fuori dalla casa, Maryann, dopo essersi allontanata, inizia a pronunciare strane formule e tutte le persone iniziano a comportarsi in modo esagerato lasciandosi andare ad ogni tipo di trasgressione. Intanto a Dallas i tre alloggiano in un hotel per vampiri e Bill interroga l'autista scoprendo che \u00e8 stato ingaggiato dalla Compagnia del sole affinch\u00e9 rapisse Sookie. Poco dopo bussano alla porta. Si tratta di Eric che porta Bill nel bar dell'hotel. Alla festa gli invitati sono sempre pi\u00f9 scatenati e Maryann continuando il rituale trasforma le sue mani, che diventano artigli come quelli della creatura che ha aggredito Sookie. Mentre Bill rivela le informazioni ad Eric, che diventa sempre pi\u00f9 preoccupato, bussano nuovamente alla porta della stanza dove si trovano Sookie e Jessica. Stavolta per\u00f2 si tratta di un portantino che ha portato un ragazzo che la vampira ha ordinato come servizio in camera. Sookie mentalmente si chiede quanti anni abbia \"il pasto di Jessica\" e il cameriere leggendole la mente le risponde 21. La ragazza capisce che anche il cameriere, il cui nome \u00e8 Barry, sa leggere i pensieri ma prima che possa fargli qualche domanda il ragazzo fugge e lei lo insegue.\nNon lasciarmi andare via.\nTrama.\nRimasti soli, Daphne rivela a Sam di essere anche lei una mutaforma che pu\u00f2 trasformarsi in cerbiatto; inizialmente sorpreso l'uomo \u00e8 felice di aver trovato qualcuno uguale a lui. Sookie si trova a sempre a Dallas, dove cerca di aiutare il cameriere Barry ad accettare la sua condizione di telepate. Nel frattempo Jason viene sottoposto ad un duro addestramento per diventare un soldato del Sole, continuando la sua rivalit\u00e0 con Luke. Ma Jason deve affrontare un pericolo ben pi\u00f9 grande, l'attrazione che lui prova per Sarah e che lei sembra ricambiare. Lafayette si presenta al Merlotte's e chiede a Sam se pu\u00f2 riavere il suo lavoro. Tara si ritrova a discutere con Maryann, che si \u00e8 autoinvitata a stabilirsi a casa di Sookie, ma Tara le dice che non pu\u00f2 restare senza il consenso dell'amica. Maryann, utilizzando i suoi poteri, gestisce a suo piacere l'umore della gente manipolando la situazione a suo favore. Sempre a Dallas, Sookie, Bill ed Eric si incontrano con i vampiri texani Isabel e Stan per decidere come agire per ritrovare Godric, che secondo loro \u00e8 stato catturato dalla Compagnia del Sole. Stan vorrebbe attaccare la Compagnia, ma Sookie si offre volontaria per infiltrarsi e scoprire che fine ha fatto Godric dall'interno; Bill si oppone ma la ragazza lo tranquillizza. Bill, preoccupato per Sookie, prende da parte Eric chiedendogli come mai \u00e8 tanto importante per lui ritrovare Godric. Eric ha un flashback, ai tempi di quando era un guerriero vichingo: ferito ed in fin di vita incontra proprio Godric, colui che lo ha salvato, trasformandolo in vampiro. La sera, Sookie cerca in albergo Barry, ma viene a sapere che ha lasciato il lavoro la mattina stessa. Quando poi lei e Bill sono a letto ed il vampiro tranquillizza la fidanzata sul fatto che non vuole perderla e che la protegger\u00e0 da tutti i pericoli, una misteriosa vampira si aggira tra i corridoi dell'albergo.\nL'infiltrata.\nTrama.\nLa misteriosa vampira che si aggira nei corridoi dell'albergo \u00e8 Lorena, la creatrice di Bill, che si scoprit\u00e0 essere stata invitata da Eric a Dallas per aiutarlo a separare Bill e Sookie. Lorena \u00e8 scettica, visto che non vede Bill da oltre settant'anni, dai tempi in cui erano una spietata e sanguinaria coppia di vampiri nella Chicago del 1926. Nel frattempo Bill e Sookie sono nella loro stanza quando ricevono la visita di Isabel e del suo fidanzato umano, Hugo. La vampira dice a Sookie che se vuole infiltrarsi nella Compagnia del Sole le conviene presentarsi con un altro umano al suo fianco per rendere pi\u00f9 credibile la sua recita. Rimasti soli, Sookie e Hugo stringono amicizia raccontandosi le reciproce esperienze con i loro innamorati vampiri.\nJason e Luke sembrano aver chiarito i loro dissapori e vengono incaricati dal reverendo Newlin di costruire un palco dove i vampiri verranno sacrificati \"incontrando il sole\". A Bon Temps il rapporto tra Sam e Daphne si rafforza sempre pi\u00f9, mentre Tara \u00e8 alle prese con i capricci di Maryann, che non sopporta i disagi di casa Stackhouse. Per risolvere il problema dello scaldabagno, Tara ed Eggs si recano fuori citt\u00e0, ma durante il viaggio in macchina Eggs avverte delle sensazioni che lo guidano nei boschi, facendo riaffiorare alcuni ricordi del suo passato. Arrivati di fronte alla chiesa del Sole, Sookie e Hugo si fingono una coppia di fidanzati di nome Holly e Rufus, desiderosi di sposarsi al pi\u00f9 presto. Dopo aver incontrato Sarah e Steve, la loro recita viene presto smascherata, e quando Sookie legge i pensieri del reverendo scopre che lui \u00e8 a conoscenza delle loro identit\u00e0. Sookie e Hugo vengono rinchiusi nei sotterranei della chiesa, di fronte ad una esterrefatta Sarah, che non approva i metodi crudeli del marito. Bill avverte che Sookie \u00e8 in pericolo ma viene immobilizzato dalla sua creatrice Lorena. Sarah, sentendosi esclusa dalla decisioni del marito e avvertendo che il suo matrimonio \u00e8 in crisi, cerca conforto tra le braccia di Jason, lasciandosi andare alla passione. Nel frattempo a Bon Temps, Lafayette dimostra di essere ancora traumatizzato dalle settimane di prigionia, ma deve sottostare agli ordini di Pam, incaricata da Eric, che lo obbliga a spacciare il V per loro. Sam e Daphne si aggirano spensierati nei boschi, lui sotto forma di cane e lei di maiale, ma ben presto si scopre che Daphne \u00e8 complice di Maryann, che l'ha sfruttata per attirare l'uomo in una trappola. Sam si trova di fronte ad una enorme orgia che coinvolge molti degli abitanti di Bon Temps, guidati dal flusso di Maryann e dai suoi riti magici. Terrorizzato Sam capisce di essere in pericolo di vita.\nTradimenti e complotti.\nTrama.\nDurante l'orgia nei boschi Sam sta per essere sacrificato, ma l'arrivo di Andy, che spara un colpo di pistola, spezza lo stato di trance in cui si trova Maryann, dando modo a Sam di scappare. Inseguito da Maryann, Sam riesce a scappare trasformandosi in un gufo. Andy cerca di svegliare dalla trance gli abitanti di Bon Temps, ma Terry gli spezza un braccio. Nel frattempo Sookie si trova prigioniera assieme a Hugo negli scantinati della Chiesa del Sole ed inizia a rendersi conto che qualcuno ha fatto la spia sulla loro missione. Bill \u00e8 ancora tenuto in ostaggio dalla sua creatrice Lorena, che non gli permette di uscire dalla stanza. Un \"flashback\" mostra Bill e Lorena nella Los Angeles del 1935, quando Bill, stanco di uccidere persone innocenti, chiedeva a Lorena di renderlo libero. Al di fuori della chiesa, Eric ed Isabel discutono, il vampiro chiede a Isabel cosa ci trovi a stare con un essere umano, la vampira risponde che la loro mortalit\u00e0 li rende pi\u00f9 eccitanti; durante la conversazione Isabel accusa Eric di desiderare Sookie, ma il vampiro nega. Dopo aver fatto sesso, Jason riesce a convincere Sarah a non dire niente a suo marito di quanto \u00e8 accaduto. Nel frattempo Hoyt e Jessica si scoprono entrambi vergini e decidono consumare la loro prima volta quando sar\u00e0 il momento giusto.\nQuando Sookie viene interrogata da Steve, il reverendo scopre che il suo cognome \u00e8 Stackhouse, cos\u00ec incarica immediatamente Gabe di sistemare Jason, pensando sia anche lui invischiato con i vampiri. Ma nella lotta tra Gabe e Jason \u00e8 il giovane Stackhouse ad avere la meglio. Pi\u00f9 tardi Sookie, toccando il braccio di Hugo, scopre che \u00e8 lui il traditore, cos\u00ec la ragazza si mette subito in contatto mentale con Barry, il fattorino telepate dell'albergo, incaricandolo di informare Bill della sua prigionia. A Bon Temps Tara ed Eggs si risvegliano sul divano non ricordando nulla della sera precedente, ma il comportamento bizzarro di Maryann e i vuoti di memoria di Arlene e di molti altri abitanti iniziano a destare dei sospetti in Tara. Al laghetto Sam affronta Daphne, che gli spiega che Maryann \u00e8 una menade, una creatura immortale dell'antica Grecia, seguace di Dioniso, il dio greco del vino e della baldoria. Jason \u00e8 in fuga nei boschi, quando viene raggiunto da Sarah: pensando di potersi fidare di lei si ferma, ma improvvisamente la donna gli spara con una misteriosa arma. Sempre al laghetto, Maryann ringrazia Daphne di tutto quello che ha fatto, ma inaspettatamente viene pugnalata al cuore da Eggs, che agisce sotto l'influsso della menade. Bill \u00e8 ancora tenuto in ostaggio da Lorena, quando Barry bussa alla porta per dargli il messaggio di Sookie; il messaggio viene sentito anche da Eric, che si precipita alla Chiesa del Sole. Gabe irrompe nel seminterrato, picchia Hugo e tenta di violentare Sookie, ma all'improvviso viene scaraventato in aria da Godric.\nBomba a orologeria.\nTrama.\nGodric ha appena salvato Sookie da Gabe, quando improvvisamente sopraggiunge Eric: il vampiro si prostra di fronte al suo creatore dimostrandogli la sua devozione. Godric invita Eric a portare Sookie lontano dalla Chiesa senza inutili spargimenti di sangue. Eric cerca di trovare una via di fuga in modo pacifico, ma lui e Sookie vengono immediatamente catturati dai seguaci della Compagnia del Sole. Sookie ed Eric si trovano in trappola di fronte all'altare, al cospetto del reverendo Newlin. Nel frattempo Jason, resosi conto di essere stato colpito da Sarah con proiettili di gelatina (i proiettili del gioco del paintball), grazie alle parole della donna capisce che la sorella \u00e8 in pericolo. Anche Bill avverte che Sookie \u00e8 in pericolo, ma si trova ancora in balia di Lorena; approfittando in un momento di distrazione della sua creatrice, impegnata a mordere Barry, si scaglia contro di lei colpendola alla testa con un televisore al plasma. Eric \u00e8 tenuto prigioniero con delle catene d'argento, ma quando la situazione sembra mettersi male arriva Bill in soccorso della sua amata. \u00c8 provvidenziale l'intervento di Jason, che disarma Steve permettendo a Sookie di liberare Eric dalle catene. Nella Chiesa sopraggiungono un gruppo di vampiri, capitanati da Stan, pronti a scatenare una guerra tra vampiri ed umani, ma Godric appare cercando di portare la pace tra le due specie, lanciando un messaggio di pacifica coesistenza. Nel frattempo a Bon Temps, Tara ed Eggs sono ancora vittime dell'influsso di Maryann, mentre Sam scopre nella cella frigorifera del suo locale il cavadere di Daphne, a cui \u00e8 stato strappato il cuore. Quando Sam si decide a chiamare lo sceriffo, Bud Dearborne e Kenya Jones si presentano nel locale, sospettando che sia Sam il responsabile dell'omicidio, e rinchiudendolo successivamente in carcere. Maryann intanto cucina il cuore di Daphne, offrendo il macabro pasto agli ignari Tara ed Eggs, che dopo averlo assaggiato manifestato un comportamento violento e lussurioso. Jessica e Hoyt, dopo aver consumato la loro prima volta ed essere stati sorpresi da Bill, fanno ritorno a Bon Temps; ma quando i due innamorati tentano di fare nuovamente l'amore, la giovane vampira scopre che il suo imene \u00e8 ricresciuto, rendendosi conto che a causa della sua condizione di vampira rimarr\u00e0 eternamente \"vergine\". Nel Nido di Godric si sta svolgendo un festa, dove tutti gli invitati dimostrano la loro dedizione allo sceriffo dell'Area 9, ma l'apparente tranquillit\u00e0 viene scossa dallo scontro tra Eric e Bill per il possesso di Sookie, e dall'inaspettato arrivo di Lorena. Tra Lorena e Sookie nasce subito un diverbio, che porta l'antica vampira ad aggredire Sookie; Godric interviene ordinando a Lorena di lasciare per sempre la sua Area, cos\u00ec Bill accompagna fuori Lorena, che in lacrime \u00e8 costretta a dire addio al suo amato vampiro. Quando tutto sembra essersi tranquillizzato, Luke si presenta in casa ricoperto di esplosivo e catene d'argento, pronto a farsi esplodere come un kamikaze.\nSacrifici.\nTrama.\nDopo l'esplosione, Eric giace ferito a terra, avendo fatto da scudo a Sookie. Il vampiro convince Sookie che l'unico modo per salvargli la vita \u00e8 estrarre i proiettili d'argento dal suo corpo, succhiandoli fuori. Sookie, seppur riluttante, succhia l'argento dal corpo di Eric, bevendo parte del suo sangue; una volta scoperti da Bill, Sookie viene informata di essere caduta nelle trappola di Eric e che d'ora in avanti avr\u00e0 un legame psichico con lui, che la porter\u00e0 ad una inevitabile attrazione sessuale. A Bon Temps, Hoyt e Jessica sono sempre pi\u00f9 innamorati e il ragazzo progetta di farla conoscere a sua madre. Tara ed Eggs dopo il loro risveglio sono pieni di lividi e continuano a non ricordare gli avvenimenti della sera precedente. Maryann dice loro di non farsi troppe domande ma li invita a lasciarsi andare, sostenendo quanto questo sia importante per avvicinarsi a Dio. A Dallas, Sookie e Jason hanno modo di parlare, riavvicinadosi; dopo la conversazione i due assistono in televisione al litigio tra i coniugi Newlin e Nan Flanagan, la leader della American Vampire League. I Newlin rivelano che Godric \u00e8 entrato a far parte della Compagnia del Sole di sua spontanea volont\u00e0. Sookie si trova a letto con Bill, quando inizia a sognare romantiche effusioni e dolci conversazioni con Eric. Maryann si presenta in carcere in cerca di Sam, ma quando Sam sente la sua presenza assume le sembianze di una mosca e scappa, provocando la rabbia della donna. Al Merlotte's Lafayette nota i lividi sul viso della cugina Tara e pensa che Eggs l'abbia picchiata, per questo tra i due ragazzi inizia una furente lite; pi\u00f9 tardi Lafayette si presenta con la madre di Tara a casa di Sookie per portare via Tara. Sotto l'influsso di Maryann, Tara, con gli occhi neri, aggredisce la madre, ma Lafayette con prontezza di riflessi riesce a portarla via di forza dalle grinfie della menade. Al tutto ha assistito Sam, sempre sotto forma di mosca. In seguito Sam si presenta nudo dal detective Bellefleur. Furente di rabbia, Maryann si presenta al Merlotte's e ammaliando i presenti ordina loro di andare alla ricerca di Sam. A Dallas, Eric e gli altri vampiri cercano di difendersi dagli attacchi di Nan Flanagan, che accusa Godric di aver gestito male la situazione, e per questo lo solleva dalla carica di sceriffo dell'Area 9. Eric \u00e8 irritato per l'atteggiamento di Nan e sconvolto per l'atteggiamento rinunciatario e arrendevole di Godric, che invita a lottare per la sua posizione. Bill dice a Eric di avere un conto in sospeso con lui e lo colpisce con un pugno, ma il biondo vampiro sembra poco interessato alla situazione, troppo turbato per gli intenti del suo creatore Godric. Sul tetto del palazzo, Sookie assiste allo straziante appello di Eric, che in lacrime prega in ginocchio il suo creatore di desistere dalla sua volont\u00e0 suicida. L'antico vampiro, come creatore, ordina ad Eric di non ostacolare i suoi propositi, e lo obbliga a lasciare il tetto del palazzo, dove egli attender\u00e0 l'alba. Rimasti soli, Sookie promette a Godric di stargli vicino per tutto il \"tempo che ci vuole\": ai primi raggi del sole, Sookie, in lacrime, assiste alla morte di Godric.\nLa vittima sacrificale.\nTrama.\nDopo la morte di Godric, Sookie cerca di consolare Eric, baciandosi e raggiungendo un forte intimit\u00e0, ma tutto questo si rivela essere un sogno della ragazza, che si risveglia improvvisamente in macchina mentre con Jason e Bill sta facendo ritorno a Bon Temps. Arrivati in citt\u00e0 i fratelli Stackhouse vedono la loro citt\u00e0 nel caos pi\u00f9 completo, con tutti gli abitanti in preda all'euforia e a comportamenti bizzarri. Entrati a casa di Bill, trovano Hoyt e Jessica impegnati a tenere a bada la madre di lui, anch'ella sotto l'influsso di Maryann. La menade ha sotto controllo praticamente tutti gli abitanti della citt\u00e0, il cui unico scopo \u00e8 trovare Sam per sacrificarlo al loro Dio, ma Sam \u00e8 ancora nascosto a casa di Andy.\nSam viene chiamato al telefono da Arlene, che disperata lo invita a raggiungerla al pi\u00f9 presto al Merlotte's; Sam e Andy si recano immediatamente in soccorso della donna, ma arrivati nel locale si rendono conto di essere finiti in una trappola, cos\u00ec si mettono al sicuro chiudendosi nella cella frigorifera. Nel frattempo Sookie e Bill tornano a casa Stackhouse, dove trovano all'ingresso un orripilante scultura fatta di carne, frutta e ceppi e la casa totalmente stravolta. Una volta entrati vengono avvisati telefonicamente da Lafayette di abbandonare immediatamente la casa, ma Maryann blocca la loro fuga. Maryann sbatte al muro Sookie, che grazie al contatto con la donna capisce essere lei la creatura con la testa da toro che l'aveva ferita tempo fa. Nel cercare di salvare la fidanzata Bill morde Maryann sul collo, ma il suo sangue si rivela tossico per il vampiro. Nel cercare di tenere lontana Maryann, Sookie emana una misteriosa luce dalla mano, che sorprende tutti permettendo a Sookie e Bill di fuggire dalle grinfie di Maryann. Nel frattempo Jason \u00e8 arrivato al Merlotte's: entra nel locale armato di motosega e minaccia di sparare in testa ad Arlene con una sparachiodi. Terry vedendo in pericolo la donna ordina agli altri \"zombi\" di lasciare il locale. Jason ha modo di liberare Sam e Andy, ma la loro tranquillit\u00e0 dura poco, poich\u00e9 presto Terry e tutti gli altri ritornano nel locale. A quel punto Sam si rende conto di essere spacciato e si consegna volontariamente a loro. Nel parcheggio del locale Sam sta per essere legato per essere consegnato a Maryann, ma improvvisamente Jason si rivela agli altri sostenendo di essere il loro \"Dio che Viene\". Grazie all'aiuto di Andy e ad alcuni stratagemmi, Jason riesce a convincere le confuse menti della folla di essere il loro Dio e farsi consegnare Sam. Stando al trucco, Sam chiede al finto Dio di essere punito e quando Jason finge di colpirlo egli scompare sotto gli occhi increduli di tutti: in realt\u00e0 si \u00e8 trasformato in una mosca. Sookie e Bill si trovano a casa di Tara, che \u00e8 posseduta e tenuta legata dalla madre e dal cugino; cercando di aiutarla, Bill prova ad ammaliarla mentre Sookie riesce ad entrare nella sua mente, scoprendo tutto quello che le \u00e8 successo ultimamente e riuscendo a liberala dall'influsso di Maryann, permettendole di riabbracciare i suoi cari. Bill si rende conto che solo una persona conosce il modo per sconfiggere Maryann, cos\u00ec si reca in una lussuosa villa fuori citt\u00e0 al cospetto di una donna che egli chiama Sua Maest\u00e0.\nDelirio.\nTrama.\nBill \u00e8 al cospetto di Sophie-Ann, la regina vampira della Louisiana, per chiederle consigli su come uccidere una menade; la vampira perde tempo costringendo Bill a passare l'intera giornata con lei giocando a yahtzee, prima di dargli le informazioni che vuole. Nel frattempo Hoyt separa Jessica dalla madre Maxine dopo aver visto il comportamento violento della fidanzata, e capisce che avrebbe dovuto dare ascolto ai consigli di Bill e se ne va lasciando Jessica in lacrime. Nel frattempo Sookie, Lafayette e Lettie Mae cercano di gestire l'impazienza di Tara, che vorrebbe andare a salvare il suo amato Eggs, e per questo suo cugino si vede costretto ad ammanettarla. Tara fa leva su fragilit\u00e0 della madre, convincendola che Dio vuole che lasci andare, cos\u00ec Lettie Mae punta il fugile contro Sookie e Lafayette, permettendo alla figlia di scappare, ma i due ragazzi riescono liberarsi presto dal tiro della donna, correndo dietro a Tara. Sam trova Lisa e Cody, i figli di Arlene, nascosti nel bosco, si prende cura di loro dandogli da mangiare. Sam promette ai bambini di trovare una soluzione per salvare la madre e gli altri abitanti di Bon Temps; per questo si vede costretto a recarsi al Fangtasia per chiedere l'aiuto di Eric. Il biondo vampiro acconsente e si reca, volando, dalla regina della Louisiana, per chiedere consigli. Bill \u00e8 ancora in compagnia di Sophie-Ann che finalmente si decide a rivelargli come uccidere una menade: la vampira rivela che Maryann sta aspettando il proprio Dio e solo quando lei penser\u00e0 che questi \u00e8 venuto da lei sar\u00e0 possibile ucciderla. Avute le sue informazioni, Bill lascia la villa per fare ritorno a Bon Temps, ma all'ingresso incontra Eric, minacciandolo di raccontare a Sophie-Ann che assolda gli umani che vendere il V se non sta lontano da Sookie. A Bon Temps Jason e Andy irrompono nella stazione di polizia per prendere armi e munizioni; decidono di mettere da parte i loro dissapori per poter sconfiggere Maryann, ignorando i consigli di Sam sull'impossibilit\u00e0 di ucciderla. Hoyt \u00e8 alle prese con il comportamento bizzarro della madre, ancora sotto l'influsso di Maryann; la donna rivela al figlio la verit\u00e0 sulla morte del padre, suicidatosi per la sua incapacit\u00e0 di gestire la sua omosessualit\u00e0 latente e le responsabilit\u00e0 familiari e non vittima di un ladro come la madre gli aveva fatto credere per 18 anni. Tara cerca di liberare Eggs ma viene bloccata da Maryann, che informa la ragazza che la responsabilit\u00e0 del suo arrivo a Bon Temps \u00e8 sua, a causa degli esorcismi a cui si era sottoposta, che sono serviti solo ad invocarla. Tara cerca di resistere ma finisce nuovamente sotto l'influsso della menade. Sookie e Lafayette arrivano a casa Stackhouse; la ragazza entra per prima mentre Lafayette tiene a bada, con della droga, Arlene e Terry. Mentre Sookie si trova in casa in balia di Mike Spencer, Lafayette spara a Maryann che devia il proiettile contro il suo maggiordomo Karl, che muore sul colpo. Sookie riesce a salire nella vecchia camera della nonna, dove trova Eggs e Tara intenti a costruire un enorme nido, al cui interno c'\u00e8 un grosso uovo. Improvvisamente Lafayette si presenta alla spalle di Sookie, che urla quando capisce che anche lui \u00e8 finito sotto l'influsso di Maryann.\nIl matrimonio.\nTrama.\nLafayette dice a Tara di portare l'uovo da Maryann e costringe Sookie a spogliarsi e ad indossare un abito bianco; con la forza Sookie viene trascinata al piano terra dove trova Maryann vestita con l'abito da sposa di sua nonna circondata da Tara e altre donne tutte in abito bianco. Maryann le spiega che loro sono le sue damigelle e che lei sar\u00e0 la sua damigella d'onore. Sookie rimane sola con Maryann, la quale le dice di aver capito che non \u00e8 del tutto umana visto che riesce a resistere ai suoi poteri. Nel bosco fuori dalla casa Jason e Andy decidono di fare irruzione, ma vengono fermati dalle persone che danzano intorno alla statua e finiscono anch'essi sotto l'influsso di Maryann. Al Merlotte's Sam, dopo aver messo a letto i figli di Arlene, discute con Bill per mettersi d'accordo su un piano per fermare la donna. Nel frattempo Sophie-Anne costringe Eric a giocare a yathzee, e durante la partita chiede come mai Bill Compton sia a conoscenza del traffico di V; Eric risponde di non saperlo ma assicura che Bill ignora che sia un ordine della regina stessa. A Bon Temps iniziano i preparativi per il matrimonio tra Maryann e il suo Dio. La donna dice a Sookie che l'uovo \u00e8 di struzzo e che simboleggia la fertilit\u00e0: servir\u00e0 come contenitore per il cuore di Sam da cui rinascer\u00e0 Dioniso. Improvvisamente arriva Bill portando con s\u00e9 Sam, il quale viene legato ad una struttura e trafitto al petto da Eggs. Sookie sconvolta corre dall'uomo per liberarlo e Sam mentalmente le ordina di distruggere la statua. Fatto ci\u00f2 Maryann s'infuria ed insegue Sookie per ucciderla. Quando sta per colpirla a morte appare un toro. Maryann, credendo che sia il suo Dio che aspettava si avvicina; improvvisamente l'animale la trafigge pu\u00f2 volte con le corna, cos\u00ec lei si convince che il vero tramite da sacrificare per arrivare alla divinit\u00e0 era lei stessa e non Sam: si abbandona quindi alla violenza dell'animale. D'un tratto, per\u00f2, l'animale si trasforma in Sam che le strappa via il cuore e la uccide. L'uomo era stato liberato da Bill qualche minuto prima e per curarsi ha bevuto il sangue del vampiro. Dopo la morte della menade tutti ritornano in s\u00e9 spaventati e confusi a causa dei loro vuoti di memoria. A casa di Hoyt anche la madre del ragazzo torna normale e quando le chiede se le sconvolgenti rivelazioni che ha fatto su suo padre siano vere la donna risponde di s\u00ec. Hoyt infuriato le dice che forse Jessica avrebbe dovuto ucciderla e si allontana dalla casa. Qualche giorno dopo tutto sembra tornato alla normalit\u00e0, anche se nessuno ricorda cosa sia successo. Eggs chiede a Sookie di aiutarlo a fargli ricordare tutto quello che ha fatto. il ragazzo ricorda tutte le persone che ha ucciso sotto l'influsso di Maryann e ne rimane sconvolto. La sera Bill sta per uscire di casa quando vede che Jessica, come lui, \u00e8 vestita in modo elegante e le chiede dove stia andando. Lei risponde che va a scusarsi con Hoyt perch\u00e9 hanno litigato. La ragazza rivolge la stessa domanda a Bill che risponde di aver prenotato un'intera sala di un ristorante francese per lui e Sookie. Una volta nel locale Bill porge un anello a Sookie chiedendole di sposarlo. La ragazza ha un attimo di confusione, poich\u00e9 le vengono in mente tutti i problemi che nascerebbero da una loro unione (ad esempio, lei invecchierebbe mentre Bill resterebbe sempre giovane), cos\u00ec si allontana e va in bagno a rifarsi il trucco. Nel frattempo Sam riesce ad avere l'indirizzo dei suoi genitori adottivi e va trovarli. Una volta l\u00ec chiede chi siano i suoi veri genitori e il padre impossibilitato a parlare perch\u00e9 collegato ad un respiratore scrive su un foglio l'indirizzo. Nel parcheggio del Merlotte's Andy sta per salire in macchina quando compare Eggs con il coltello con cui ha pugnalato Sam supplicando di essere arrestato per i crimini che ha commesso. Credendo che il ragazzo voglia uccidere Andy, Jason gli spara in testa. Andy gli toglie la pistola dalle mani e gli dice di fuggire; ai presenti accorsi dice che lo ha ucciso lui per difendersi. Hoyt va a casa di Bill per scusarsi con Jessica ma non la trova e le lascia un mazzo di fiori davanti alla porta. La vampira si trova su un tir e sta per copulare con l'autista quando lo morde sul collo. Al ristorante qualcuno rapisce Bill bloccandolo con una catena d'argento. In bagno Sookie guardandosi allo specchio con l'anello al dito capisce di voler sposare Bill ma quando esce per parlargli il vampiro \u00e8 scomparso e la sala del ristorante \u00e8 a soqquadro."}
{"id": "2380106", "revid": "663182", "url": "https://it.wikipedia.org/wiki?curid=2380106", "title": "Giorgio Stegani", "text": "Attivo dal 1954 al 1990, ha firmato nove regie e venti sceneggiature, cimentandosi anche con la recitazione nel film per la televisione \"Safari\" del 1991.\nBiografia.\n, Giorgio Stegani inizi\u00f2 la carriera di sceneggiatore nel 1954 con il film documentario \"Ai margini della citt\u00e0\" di Giorgio Ferroni. Sempre con Ferroni nel 1961 divent\u00f2 aiuto regista nel film \"Le baccanti\".\nL'esordio come regista avvenne nel 1965 con il film di spionaggio \"Criminali ad Hong Kong\", film nel quale assunse lo pseudonimo di George Finley. Il suo nome rimane legato agli Spaghetti western degli anni sessanta: scrisse e diresse tre titoli emblematici del genere come \"Adi\u00f3s gringo\" (1965) con Giuliano Gemma, \"Gentleman Jo... uccidi\" (1967) e \"Al di l\u00e0 della legge\" (1968), oltre a essere autore della sceneggiatura di \"Un dollaro bucato\" (1965) di Giorgio Ferroni e di \"1000 dollari sul nero\" (1966) di Alberto Cardone.\nNegli anni settanta pass\u00f2 al genere soft-erotico, dirigendo Ornella Muti in \"Il sole nella pelle\" (1971) ed Eleonora Giorgi in \"Disposta a tutto\" (1977), suo ultimo film come regista.\n\u00c8 morto a Roma il 20 febbraio 2020, all'et\u00e0 di 91 anni."}
{"id": "2380109", "revid": "1034951", "url": "https://it.wikipedia.org/wiki?curid=2380109", "title": "Megaminx", "text": "Il Megaminx \u00e8 un twisty puzzle, equivalente dodecaedrico del Cubo di Rubik.\nStoria.\nIl Megaminx o Dodecaedro magico \u00e8 stato inventato contemporaneamente da pi\u00f9 persone, e prodotto da pi\u00f9 fabbriche con piccole differenze tra le varie versioni. Successivamente Uwe M\u00e8ffert ha ottenuto i diritti per vendere questo puzzle, e tuttora \u00e8 in vendita con il nome di Megaminx. Un puzzle molto simile, la cui unica differenza dal Megaminx \u00e8 la proporzione dei pezzi, \u00e8 la Supernova ungherese, inventata da Cristoph Bandelow. Questo puzzle fu prodotto per primo, seguito poco dopo dal Megaminx.\nDescrizione.\nIl puzzle \u00e8 composto da 11 pezzettini irregolari su ogni faccia (1 centro, 5 spigoli e 5 angoli) per un totale di 12 centri, 30 spigoli e 20 angoli.\nIl Megaminx esiste in due versioni, quella a 6 colori, nella quale le facce opposte hanno lo stesso colore e quella a 12 colori, nella quale tutte le facce hanno colori diversi tra loro.\nPermutazioni.\nIl Megaminx pu\u00f2 assumere 100.669.616.553.523.347.122.516.032.313.645.505.168.688.116.411.019.768.627.200.000.000.000 posizioni diverse.\nVarianti.\nDal Megaminx sono nati puzzle quali il Kilominx (o Flowerminx), lo Holey Megaminx (uguale al Megaminx ma privo dei pezzi centrali come il Void Cube rispetto al cubo standard), il Gigaminx, il Teraminx, il Petaminx e lo Yottaminx."}
{"id": "2380110", "revid": "28592", "url": "https://it.wikipedia.org/wiki?curid=2380110", "title": "Casa regnante", "text": ""}
{"id": "2380113", "revid": "123308148", "url": "https://it.wikipedia.org/wiki?curid=2380113", "title": "Partito Ecologista Verde del Cile", "text": "Il Partito Ecologista Verde del Cile (in spagnolo: \"Partido Ecologista Verde de Chile\" - PEV) \u00e8 un partito politico di orientamento ambientalista fondato in Cile nel 2008.\nDal punto di vista ideologico si pu\u00f2 definire come un partito di centro-sinistra o di centro orientato a sinistra. L'attuale leader \u00e8 F\u00e9lix Marcelo Gonz\u00e1lez Gatica.\nNato su iniziativa di alcuni appartenenti ad organizzazioni ecologiste moderate, nel 2008 la formazione ha costituito, insieme al Partito Regionalista degli Indipendenti, l'alleanza Por un Chile Limpio presentatasi alle elezioni amministrative del 2008. In occasione delle elezioni presidenziali del 2009 ha sostenuto il candidato indipendente pro-Concertaci\u00f3n Marco Enr\u00edquez-Ominami."}
{"id": "2380125", "revid": "1100311", "url": "https://it.wikipedia.org/wiki?curid=2380125", "title": "Gr\u00eamio Esportivo Brasil", "text": "Il Gr\u00eamio Esportivo Brasil, noto anche come Brasil de Pelotas o semplicemente come Brasil, \u00e8 una societ\u00e0 calcistica brasiliana con sede nella citt\u00e0 di Pelotas, nello stato del Rio Grande do Sul.\nStoria.\nIl Gr\u00eamio Esportivo Brasil venne fondato dopo una disputa tra giocatori e i direttori dello Sport Club Cruzeiro do Sul, che \u00e8 stata sostenuta e gestita dai dipendenti della Cervejaria Haertel. Il 7 settembre 1911, durante l'anniversario dell'indipendenza del Brasile, il club \u00e8 stato fondato in via Santa Cruz, nella residenza di Jos\u00e9 Moreira de Brito, padre di uno degli ex membri del Cruzeiro do Sul, dopo un incontro tra lui e gli altri ex membri. I colori iniziali erano il giallo e il verde, gli stessi colori del Brasile. Pi\u00f9 tardi, il club ha cambiato i suoi colori in rosso e nero, in omaggio al Clube Diamantinos, un club defunto. I colori sono stati cambiati perch\u00e9 erano molto simili a quelli dell'EC Pelotas, rivale del Brasil.\nIl momento pi\u00f9 grande nella storia del club \u00e8 stato nel campionato brasiliano del 1985, quando il Brasil raggiunse le semifinali dopo aver eliminato grandi club come Flamengo. Tuttavia, il club di Pelotas venne sconfitto dal Bangu di Rio de Janeiro e perse la gloria di poter prendere parte alla finale.\nGli anni successivi non ha avuto altrettanto successo. Anche se il club \u00e8 stato spesso invitato a partecipare al campionato brasiliano grazie alla loro tifoseria fanatica, ma le prestazioni erano generalmente deludenti. Nel campionato del Rio Grande do Sul, il club ha trascorso alcuni anni in seconda divisione. Nel 2004, il Brasil vinse la seconda divisione del campionato statale, il primo titolo dopo molti anni.\nIl 16 gennaio 2009, il pullman della squadra cadde in un burrone di 130 piedi nel Rio Grande do Sul dal ritorno da un'amichevole con il Santa Cruz. L'attaccante Claudio Milar, il difensore Regis e l'allenatore dei portieri Giovani morirono a causa della perdita di controllo del mezzo, gli altri 20 rimasero feriti.\nOrganico.\nRosa 2020.\nAggiornata al 3 aprile 2020."}
{"id": "2380126", "revid": "317584", "url": "https://it.wikipedia.org/wiki?curid=2380126", "title": "Giorgio Stegani Casorati", "text": ""}
{"id": "2380127", "revid": "28592", "url": "https://it.wikipedia.org/wiki?curid=2380127", "title": "Movimento populista", "text": ""}
{"id": "2380130", "revid": "28592", "url": "https://it.wikipedia.org/wiki?curid=2380130", "title": "Regime feudale", "text": ""}
{"id": "2380132", "revid": "31611018", "url": "https://it.wikipedia.org/wiki?curid=2380132", "title": "Propriet\u00e0 terriera", "text": ""}
{"id": "2380134", "revid": "28592", "url": "https://it.wikipedia.org/wiki?curid=2380134", "title": "Proprietario terriero", "text": ""}
{"id": "2380139", "revid": "729019", "url": "https://it.wikipedia.org/wiki?curid=2380139", "title": "Dux Moesiae primae", "text": "Il Dux Moesiae primae era il comandante di truppe limitanee di un settore del limes romano danubiano, nella diocesi di Mesia I. Suo diretto superiore era al tempo della \"Notitia dignitatum\" (nel 400 circa), il \"magister militum per Illyricum\".\nElenco unit\u00e0.\nEra a capo di ben 19 unit\u00e0 o distaccamenti di unit\u00e0, posizionate in 25 differenti localit\u00e0, come risulta dalla \"Notitia dignitatum\" (\"Orien\". XLI):"}
{"id": "2380143", "revid": "1005847", "url": "https://it.wikipedia.org/wiki?curid=2380143", "title": "Partito Regionalista Indipendente", "text": "Il Partito Regionalista Indipendente (in spagnolo: \"Partido Regionalista Independiente\" - PRI) \u00e8 stato un partito politico cileno di orientamento centrista e regionalista operativo dal 2006 al 2018; inizialmente designato come Partito Regionalista degli Indipendenti (\"Partido Regionalista de los Independientes\"), fu ridenominato nell'aprile 2016.\nStoria.\nIl partito si afferm\u00f2 dalla fusione tra due movimenti regionali:\nAlle elezioni generali del 2005 tali forze politiche avevano costituito la coalizione \u00abFuerza Regional Independiente\u00bb, alla quale fu assegnato un deputato (espressione del Partito d'Azione Regionalista).\nIn vista delle elezioni generali del 2009 il nuovo soggetto politico si alle\u00f2 col Movimento Ampio Sociale per formare il cartello \u00abChile Limpio. Votez Feliz\u00bb, con l'intenzione di sostenere alle presidenziali la candidatura di Adolfo Zald\u00edvar, fuoriuscito dal Partito Democratico Cristiano. Successivamente Zald\u00edvar si ritir\u00f2 dalla corsa e la coalizione si present\u00f2 solo alle parlamentari, riuscendo a ottenere due deputati (entrambi assegnati al PRI).\nIl partito si sciolse nel febbraio 2018, quando costitu\u00ec, insieme a \"Democracia Regional Patag\u00f3nica\", il Partito Regionalista Indipendente Democratico (\"Partido Regionalista Independiente Dem\u00f3crata\")."}
{"id": "2380146", "revid": "131358", "url": "https://it.wikipedia.org/wiki?curid=2380146", "title": "Giro della Piccardia", "text": ""}
{"id": "2380147", "revid": "287204", "url": "https://it.wikipedia.org/wiki?curid=2380147", "title": "Miscelatore statico", "text": "Un miscelatore statico \u00e8 un'apparecchiatura utilizzata per miscelare tra di loro due correnti fluide (in genere liquidi).\nDescrizione.\nUn miscelatore statico \u00e8 costituito da vari elementi (in materiale polimerico o metallico) che vengono ancorati alla tubazione, che pu\u00f2 avere un diametro dai 6 mm ai 6 metri: quindi possono essere impiegati sia su scala di laboratorio sia su scala industriale. In genere vengono costruiti in acciaio, polipropilene, politetrafluoroetilene, polivinildenfluoruro oppure poliossimetilene.\nGli elementi di cui \u00e8 composto un mixer statico possono avere svariate forme: in genere formano delle strutture variamente \"intrecciate\" oppure elicoidali. Le due correnti fluide convogliate nella tubazione, incontrando questi elementi fissi, subiscono delle variazioni di direzione repentine e vengono ad incontrarsi tra di loro, miscelandosi.\nImpieghi.\nI miscelatori statici possono essere utilizzati per migliorare sia lo scambio di materia (cio\u00e8 per avere una concentrazione pi\u00f9 uniforme) sia lo scambio di calore (cio\u00e8 per avere una temperatura pi\u00f9 uniforme).\nI miscelatori statici sono utilizzati spesso nel caso di liquidi viscosi. L'efficacia della miscelazione aumenta all'aumentare del numero di elementi di cui \u00e8 composto il miscelatore statico, e dipende inoltre dalla grandezza del condotto e dalle propriet\u00e0 fluidodinamiche dei fluidi, tra cui la viscosit\u00e0.\nL'impiego di tali dispositivi \u00e8 svantaggioso per lunghe condotte e nel caso di moto molto turbolento, a causa delle elevate perdite di carico."}
{"id": "2380148", "revid": "6923", "url": "https://it.wikipedia.org/wiki?curid=2380148", "title": "Fuso orario di Omsk", "text": "Il fuso orario di Omsk (, in inglese \"Omsk Time\", sigla OMST) \u00e8 il quinto degli undici fusi orari in cui \u00e8 ripartito il territorio della Federazione Russa dal 26 ottobre 2014, per effetto della legge federale del 3 giugno 2011 n. 107-F3 \"Sul calcolo del tempo\", cos\u00ec come modificata in data 21 luglio 2014.\nTale fuso orario corrisponde allo standard internazionale UTC+6 e si colloca tre ore in anticipo rispetto al fuso orario di Mosca (MSK+3). Prende nome dalla citt\u00e0 di Omsk e costituisce l'orario ufficiale dell'omonima oblast'. Fino al luglio 2016 includeva anche l'oblast' di Novosibirsk, in seguito passata a UTC+7.\nCome tutti i fusi orari della Federazione Russa, il fuso di Omsk non prevede il passaggio all'ora legale."}
{"id": "2380149", "revid": "316995", "url": "https://it.wikipedia.org/wiki?curid=2380149", "title": "Tricky kid", "text": ""}
{"id": "2380150", "revid": "599013", "url": "https://it.wikipedia.org/wiki?curid=2380150", "title": "Istituto del clero patriarcale di Bzommar", "text": "L'Istituto del clero patriarcale di Bzommar (in francese \"Institut du Clerg\u00e9 Patriarcal de Bzommar\"; sigla \"I.C.P.B.\") \u00e8 una societ\u00e0 di sacerdoti alle dipendenze del patriarca armeno-cattolico di Cilicia.\nStoria.\nLe origini della societ\u00e0 risalgono al 1740, quando venne restaurata la sede patriarcale di Cilicia degli Armeni a opera di Abramo Pietro I e si rese necessaria la formazione di clero per l'apostolato missionario tra le genti armene sparse nel mondo; per questi sacerdoti, direttamente dipendenti dal patriarca, nel 1749 Giacomo Pietro II eresse un convento a Bzommar, in Libano. Il patriarca Michele Pietro III (1753-1780) diede ai sacerdoti che conducevano vita comune a Bzommar un regolamento che stabiliva per i membri della societ\u00e0 un modo di vivere simile a quello dei monaci armeni.\nVisto che la tradizione canonica armena non prevedeva l'emissione di voti solenni, i sodali della societ\u00e0 di Bzommar non furono mai assimilabili ai religiosi occidentali: furono per\u00f2 sempre tenuti al celibato, a un giuramento di speciale obbedienza al patriarca, alla promessa di non tenere per s\u00e9 nessuno dei beni ricevuti durante lo svolgimento del loro ministero e, quando possibile, alla vita comune.\nOrganizzazione e diffusione.\nIn base al diritto canonico delle Chiese orientali, riformato nel 1990, l'istituto \u00e8 una societ\u00e0 di vita comune \"ad instar religiosorum\" (CCEO, can. 554): \u00e8 governato dal patriarca ed \u00e8 sotto la protezione della Santa Sede; i membri emettono i voti di obbedienza e castit\u00e0 e la promessa di povert\u00e0.\nI fini dell'istituto sono: la santificazione personale dei sodali, sostenere la fede cattolica nella nazione armena, l'esercizio del ministero sacerdotale e la formazione di missionari.\nNel 1986 i membri dell'istituto erano 45: operano presso le comunit\u00e0 di armeno-cattolici sparse nel mondo e sono presenti nei paesi del Medio e del Vicino Oriente, in Egitto, Grecia, Austria, Francia, Canada, Stati Uniti d'America, Brasile e Australia."}
{"id": "2380152", "revid": "729019", "url": "https://it.wikipedia.org/wiki?curid=2380152", "title": "Dux Daciae ripensis", "text": "Il Dux Daciae ripensis era il comandante di truppe limitanee di un settore del limes danubiano, nella diocesi di Mesia I. Suo diretto superiore era al tempo della \"Notitia dignitatum\" (nel 400 circa), il \"magister militum per Illyricum\".\nElenco unit\u00e0.\nEra a capo di ben 19 unit\u00e0 o distaccamenti di unit\u00e0, posizionate in 29 differenti localit\u00e0, come risulta dalla \"Notitia dignitatum\" (\"Orien\". XLII):"}
{"id": "2380155", "revid": "339392", "url": "https://it.wikipedia.org/wiki?curid=2380155", "title": "Teleckoe", "text": ""}
{"id": "2380163", "revid": "125302260", "url": "https://it.wikipedia.org/wiki?curid=2380163", "title": "Am\u00e9rica Futebol Clube (Belo Horizonte)", "text": "LAm\u00e9rica Futebol Clube, noto anche come Am\u00e9rica Mineiro o semplicemente come Am\u00e9rica, \u00e8 una societ\u00e0 calcistica brasiliana con sede nella citt\u00e0 di Belo Horizonte, capitale dello stato del Minas Gerais.\nStoria.\nIl 30 aprile 1912, un gruppo di giovani che giocava a calcio esclusivamente per l'amore del gioco, decise di trasformare la propria squadra in una squadra di calcio. Nel primo incontro, i fondatori decisero di adottare il nome Am\u00e9rica Foot-Ball Club, e i colori sarebbero stati il verde e il bianco. Le prime partite furono giocate sul campo del sindaco. Nel 1913, l'Am\u00e9rica e il Minas Gerais Futebol Clube si sono fusi, e il club ha cambiato i colori in verde, bianco e nero. Tra il 1916 e il 1925, la squadra ha vinto dieci campionati statali di fila.\nNel 1933, in segno di protesta per la professionalizzazione del campionato brasiliano, il club ha cambiato i suoi colori in rosso e bianco. Nel 1943, il club ha professionalizzato il suo reparto di calcio, ed \u00e8 tornato ai suoi colori precedenti. Nel 1948, l'Am\u00e9rica ha vinto il campionato statale come club professionistico.\nNel 1997, l'Am\u00e9rica ha vinto il Campeonato Brasileiro S\u00e9rie B per la prima volta, e nel 2000, il club ha vinto la prima edizione della Copa Sul-Minas, dopo aver battuto il Cruzeiro in finale. Nel 2004, dopo una pessima campagna nel Campeonato Brasileiro S\u00e9rie B, l'Am\u00e9rica \u00e8 retrocesso nel Campeonato Brasileiro S\u00e9rie C, e nel 2007, il club ha terminato all'ultimo posto nel Campionato Mineiro, ed \u00e8 retrocesso nel Campeonato Mineiro M\u00f3dulo II dell'anno successivo. L'Am\u00e9rica ha vinto il Campeonato Brasileiro S\u00e9rie C nel 2009, dopo aver battuto l'ASA in finale. L'anno successivo, la squadra \u00e8 stata promossa nella massima divisione brasiliana dopo 10 anni di assenza.\nNel 2015 ha ottenuto la promozione nel Campeonato Brasileiro S\u00e9rie A, pochi mesi dopo agli inizi del 2016 ha battuto gli arcirivali Cruzeiro Esporte Clube e Clube Atl\u00e9tico Mineiro conquistando il Campionato Mineiro dopo quindici anni."}
{"id": "2380164", "revid": "339392", "url": "https://it.wikipedia.org/wiki?curid=2380164", "title": "Am\u00e9rica Mineiro", "text": ""}
{"id": "2380165", "revid": "28592", "url": "https://it.wikipedia.org/wiki?curid=2380165", "title": "Depositi alluvionali", "text": ""}
{"id": "2380167", "revid": "729019", "url": "https://it.wikipedia.org/wiki?curid=2380167", "title": "Magister equitum per Gallias", "text": "Il Magister equitum per Gallias era il comandante di comitatensi, avente funzione anche di \"Comes\" dell'intera diocesi delle Gallie, nell'ambito dell'armata imperiale costituita dal \"Numerus intra Gallias\". Suo diretto superiore era al tempo della \"Notitia dignitatum\" (nel 400 circa), sia il \"magister peditum praesentalis\" per le unit\u00e0 di fanteria, sia il \"magister equitum praesentalis\" per quelle di cavalleria.\nElenco unit\u00e0.\nEra a capo di 47 unit\u00e0 di fanteria, come risulterebbe dalla \"Notitia dignitatum\", cos\u00ec ripartite:\n12 unit\u00e0 di cavalleria, suddivise in:\nA queste andavano sommate, poi, anche 7 unit\u00e0 della flotta fluviale e di mare, sottoposte ai seguenti ufficiali:\nnonch\u00e9 non meno di 12 unit\u00e0 di \"laeti\" posizionati all'interno delle varie province galliche e sottoposte al controllo di ufficiali romani, come:\ne 5 di Sarmati:"}
{"id": "2380168", "revid": "1632387", "url": "https://it.wikipedia.org/wiki?curid=2380168", "title": "Waldo's People", "text": "Waldo's People \u00e8 un gruppo eurodance finlandese. La voce principale \u00e8 Waldo, nome d'arte di Marko Reijonen.\nAttivi dal 1998, nel 2009 hanno rappresentato la Finlandia all'Eurovision Song Contest con la canzone \"Lose Control\"."}
{"id": "2380169", "revid": "28592", "url": "https://it.wikipedia.org/wiki?curid=2380169", "title": "Deposito morenico", "text": ""}
{"id": "2380172", "revid": "28592", "url": "https://it.wikipedia.org/wiki?curid=2380172", "title": "Monte Gro\u00dfvenediger", "text": ""}
{"id": "2380174", "revid": "28592", "url": "https://it.wikipedia.org/wiki?curid=2380174", "title": "Lingue glaciali", "text": ""}
{"id": "2380179", "revid": "1632387", "url": "https://it.wikipedia.org/wiki?curid=2380179", "title": "Lago glaciale", "text": "Un lago glaciale \u00e8 un lago che occupa la cavit\u00e0 risultante dell'erosione operata da un ghiacciaio. \nI laghi glaciali non vanno confusi con quelli proglaciali, che si originano per la fusione di un ghiacciaio, n\u00e9 con i laghi morenici, ovvero corpi idrici che restano intrappolati dietro alle morene frontali lasciate dal ritiro dei ghiacciai. A volte i laghi glaciali si formano anche prima della sparizione del ghiacciaio; in questi casi essi possono essere situati sotto il ghiacciaio stesso (\"laghi subglaciali\") oppure tra il ghiacciaio e le pareti rocciose che lo circondano.\nMorfologia.\nQuesto tipo di lago pu\u00f2 a sua volta essere ripartito in:\nI laghi glaciali sono spesso affiancati da altre formazioni di origine glaciale quali montecchi (drumlin), esker, massi erratici e rocce montonate."}
{"id": "2380183", "revid": "125930", "url": "https://it.wikipedia.org/wiki?curid=2380183", "title": "Catena montuosa dell'Altaj", "text": ""}
{"id": "2380188", "revid": "287204", "url": "https://it.wikipedia.org/wiki?curid=2380188", "title": "Villa Giustiniani-Cambiaso", "text": "La villa Giustiniani-Cambiaso o semplicemente villa Cambiaso \u00e8 una storica dimora nobiliare del comune di Genova. Con accesso da via Montallegro, nel quartiere residenziale di Albaro, l'edificio \u00e8 corredato da un parco pubblico, una porzione ben pi\u00f9 ridotta del vasto parco che anticamente circondava la villa quasi fino a raggiungere il mare, fortemente ridimensionato dall'espansione urbanistica del quartiere di Albaro negli anni trenta del Novecento. L'antica dimora nel 1921 pass\u00f2 al Comune di Genova; oggi di propriet\u00e0 della Fondazione Carige, \u00e8 sede della Scuola Politecnica dell'Universit\u00e0 degli Studi di Genova.\nStoria.\nEdificata in posizione dominante sulla collina di Albaro, circondata da un ampio parco, fu voluta dal nobile patrizio Luca Giustiniani che, nell'estate del 1548, affid\u00f2 il progetto della villa a Galeazzo Alessi. Prima opera genovese dell'architetto perugino, la struttura cubica tripartita da lui elaborata per questa dimora nobiliare divenne modello e fonte di ispirazione per la costruzione di diverse altre ville nel territorio genovese e venne adottato anche dagli architetti genovesi per i palazzi cittadini di Strada Nuova.\"\nLa propriet\u00e0 della villa rimase alla famiglia Giustiniani fino al 1787 quando pass\u00f2 alla famiglia Cambiaso. Patrimonio del comune genovese a partire dal 1921, lo stesso anno l'ente scelse la storica dimora come sede della Regia Scuola di Ingegneria Navale e quindi della Facolt\u00e0 d'Ingegneria dell'ateneo genovese.\nLo stile e l'architettura della villa cinquecentesca rimasero inalterati per quasi quattro secoli, fino al 19 maggio del 1944 quando il pesante bombardamento aereo su Genova danneggi\u00f2 anche la villa con la distruzione di una parte della copertura, della volta del salone centrale, la loggia superiore e il cornicione. Al termine del conflitto furono la stessa universit\u00e0 genovese e la Soprintendenza ad effettuare i lavori di restauro e ripristino.\nNel 2004, in contemporanea dell'evento \"Genova capitale europea della cultura\", sono stati intrapresi lavori di rifacimento delle facciate a cura dell'amministrazione genovese, dell'universit\u00e0 e della Soprintendenza per i Beni Ambientali e Architettonici.\nDescrizione.\nLa villa ha pianta quadrata e una struttura compatta priva di cortili interni. Il prospetto principale si affaccia a sud su un ampio prato, in una posizione tale da consentire la vista del mare. \u00c8 divisa in due da un vistoso marcapiano che separa il primo piano e le sue colonne doriche dalla parte superiore decorata con lesene scanalate ispirate al modello corinzio. Al piano terra un breve scalone conduce ad una loggia aperta che permette l'accesso all'interno, mentre sopra di esso vi sono le grandi finestre del piano nobile e il piano ammezzato, coronato da un ampio cornicione decorato.\nGli altri tre lati dell'edificio presentano una decorazione pi\u00f9 semplice ed essenziale. A nord una loggia aperta al primo piano permetteva una vista sulle colline circostanti, mentre una terza loggia chiusa a met\u00e0 dello scalone che conduce al secondo piano si affaccia verso ponente sul parco della villa.\nSecondo le fonti storiche fu lo stesso Alessi a scegliere pittori e scultori per le decorazioni e gli affreschi degli interni; venne affidata Taddeo Orsolino la costruzione delle logge e degli stucchi, mentre per le cornici e i medaglioni furono scelti Giovanni Lurago e il cremasco Bernardino Solari.\nI due affreschi delle lunette della loggia al primo piano, ritraenti \"Il Giorno - Apollo\", a sinistra, e \"La Notte - Diana\" a destra, sono opere rispettivamente dei pittori Giovan Battista Castello e Luca Cambiaso. Antonio Quinzio \u00e8 invece l'artefice dell'affresco novecentesco del \"Trionfo navale\" nella volta del salone centrale. Altri affreschi sono opera di Andrea Semino. Altri dipinti, presenti nella villa fino all'acquisizione da parte del comune e all'apertura della Regia Scuola di Ingegneria Navale sono oggi conservati presso le gallerie di Palazzo Bianco e Palazzo Rosso di Genova."}
{"id": "2380191", "revid": "486946", "url": "https://it.wikipedia.org/wiki?curid=2380191", "title": "ATP Buenos Aires", "text": ""}
{"id": "2380192", "revid": "446353", "url": "https://it.wikipedia.org/wiki?curid=2380192", "title": "Ammutinamento di Invergordon", "text": "L'Ammutinamento di Invergordon fu un'azione di protesta portata avanti da circa un migliaio di marinai della \"Atlantic Fleet\" della Royal Navy che si verific\u00f2 tra il 15 e il 16 settembre 1931. Per due giorni alcune navi della flotta presenti ad Invergordon furono in aperto ammutinamento, in uno dei pochissimi scioperi militari della storia britannica.\nCause.\nNel settembre 1931, per far fronte alla Grande depressione, il nuovo governo del Regno Unito inizi\u00f2 una campagna di taglio della spesa pubblica. Un ambito colpito fu quello dei salari dei dipendenti pubblici, che furono decurtati del 10%. Tagli di questa entit\u00e0 colpirono naturalmente anche le paghe di ufficiali e veterani di marina, e per le nuove reclute (cio\u00e8 i marinai reclutati dopo il 1925) fu introdotto il cosiddetto \"new rate\", cio\u00e8 un nuovo contratto che prevedeva una riduzione di paga del 25%. Il taglio dei salari caus\u00f2 ulteriori ristrettezze alla gi\u00e0 povera popolazione inglese ed in pi\u00f9 va ricordato che successivamente anche per i marinai, ma non per gli ufficiali, arruolati prima del 1925 la riduzione arriv\u00f2 al 25%.\nIn conseguenza di ci\u00f2, molti marinai si sentirono traditi ed appoggiarono la scissione di Ramsay MacDonald dal Partito Laburista, che nel frattempo si era accordato con i Conservatori per la formazione del nuovo governo. I marinai della \"Atlantic Fleet\", giunti ad Invergordon, nel Cromarty Firth in Scozia, nel pomeriggio dell'11 settembre vennero informati dei tagli attraverso i giornali. Alcune notizie implicavano che un taglio del 25% sarebbe stato applicato a tutti gli stipendi. \nMentre la tensione diveniva palpabile, il 12 settembre dall'Ammiragliato giunsero conferme sui tagli. La sera del giorno successivo, mentre i marinai erano gi\u00e0 in stato di agitazione, il contrammiraglio Wilfrid Tomkinson (temporaneamente al comando della flotta al posto dell'ammiraglio Sir Michael Hodges che era in ospedale) ricevette una lettera dall'ammiragliato datata 10 settembre.\nLa lettera confermava i tagli e ne spiegava le ragioni. Il mattino successivo, Tomkinson ordin\u00f2 ai comandanti di tutte le navi presenti di leggere la lettera agli equipaggi, ma molte imbarcazioni non ricevettero copia della lettera ed alcune dovettero attendere sino al giorno successivo per passare le informazioni alle compagnie. Giunti a quel punto, nell'animo dei marinai l'idea di uno sciopero era ormai prevalente.\nI primi segni di protesta.\nDieci navi da guerra erano giunte al porto l'11 settembre: la \"Hood\" (nel ruolo di ammiraglia), la \"Adventure\", la \"Dorsetshire\", la \"Malaya\", la \"Norfolk\", la \"Repulse\", la \"Rodney\", la \"Valiant\", la \"Warspite\" e la \"York\". Appena giunti, marinai ed ufficiali ebbero accesso ai giornali, che riportavano notizie sui tagli agli stipendi. La notte del 12 settembre, un gruppo di marinai si incontr\u00f2 a terra presso il campo da calcio cittadino. Votarono la decisione di organizzare uno sciopero e se ne andarono cantando \"Bandiera rossa\". \nLa sera seguente, un gruppetto di uomini organizz\u00f2 dei discorsi pubblici in una taverna in cui si criticavano i tagli. L'ufficiale della pattuglia riport\u00f2 l'evento alla \"Warspite\", che quella notte era nave di guardia, chiedendo rinforzi. Degli uomini furono inviati a terra, capitanati dallo stesso comandante della \"Warspite\", il capitano Wake, e la taverna fu presto chiusa. L'equipaggio se ne and\u00f2 pacificamente, anche se nuove arringhe furono tenute al molo. Dopo aver considerato i rapporti sull'incidente da parte di Wake e del Chief of Staff, contrammiraglio Colvin, Tomkinson decise di non imporre sanzioni disciplinari ai colpevoli. Riport\u00f2 semplicemente notizie sul problema e sulle sue decisioni all'ammiragliato per telegramma. Nel frattempo, anche la \"Nelson\" era giunta al porto.\nIl 14 settembre, la \"Warspite\" e la \"Malaya\" lasciarono il porto per svolgere delle esercitazioni programmate in precedenza, e nel corso della giornata alla flotta di stanza ad Invergordon si aggiunsero dei nuovi elementi: la \"Centurion\", la \"Shikari\", la \"Snapdragon\" e la \"Tetrarch\". Quella sera, Tomkinson organizz\u00f2 una cena con la maggior parte dei comandanti delle navi e molti ufficiali anziani. Poco dopo la cena, il contrammiraglio venne tuttavia informato che uomini della \"Hood\" e della \"Valiant\" erano stati mandati a terra per sedare delle nuove sedizioni che erano state organizzate alla taverna ed anche all'aria aperta. I disordini erano circoscritti e mal organizzati, e molti civili si erano uniti alle file dei protestanti.\nL'ufficiale di pattuglia riusc\u00ec a placare gli animi, ma non molto tempo dopo ricominciarono comizi, cori e grida. I marinai fecero comunque ritorno alle rispettive imbarcazioni, anche se molti si soffermarono sui ponti e continuarono a protestare. Tomkinson fu costretto a riferire all'ammiragliato dei disordini, dichiarando che la causa sembrava essere attribuibile agli sproporzionati tagli del 25% rivolti solo ad alcuni gruppi. Ordin\u00f2 poi ai suoi ufficiali di visitare ognuno la propria nave e informarlo sulla situazione. Apparentemente non c'erano problemi sugli incrociatori, n\u00e9 sull'incrociatore da battaglia \"Repulse\", ma gli equipaggi dell'incrociatore da battaglia \"Hood\" e di tre corazzate (la \"Rodney\", la \"Valiant\" e la \"Nelson\") intendevano impedire alle navi di prendere il largo per le esercitazioni del giorno successivo.\nLa protesta era confinata all'interno di quel gruppo di marinai interessati dai tagli pi\u00f9 sostanziosi, e non fece breccia tra gli ufficiali. Agli albori del 15 settembre, Tomkinson decise di dichiarare sospese le esercitazioni. Dopo averne parlato con molti ufficiali anziani, con i comandanti della \"Hood\" e della \"Nelson\" e l'ufficiale di pattuglia che aveva assistito agli eventi, cambi\u00f2 tuttavia idea, e si aspettava che la \"Repulse\" avrebbe seguito gli ordini, placando ogni resistenza anche sulle altre navi. Ordin\u00f2 ai comandanti di investigare il morale degli equipaggi e di riportare eventuali lamentele, in modo che egli le potesse poi riferire all'ammiragliato come prove della situazione critica, che avrebbe potuto creare problemi nel salpare il mattino successivo.\nL'ammutinamento.\nIl mattino del 15 settembre, la \"Repulse\" lasci\u00f2 il porto alle 06:30. I marinai delle altre quattro navi che sarebbero dovuite partire avevano tuttavia gi\u00e0 cominciato a rifiutare gli ordini. Sulla \"Hood\" e sulla \"Nelson\" gli equipaggi si limitarono alle operazioni di routine legate alla presenza in porto, rifiutando semplicemente di prendere il largo. Sulla \"Valiant\" e sulla \"Rodney\" invece, i marinai di bordo espletarono solo i servizi essenziali, come i turni di sicurezza o di guardia al fuoco, ma senza bisogno di ordini superiori. Durante il giorno, folle di marinai urlanti riempivano i castelli di prua di tutte le navi, eccezion fatta per quelli della \"Centurion\" e della \"Exeter\". Sulla \"Rodney\", un pianoforte era stato trascinato sul ponte, e l'equipaggio si intratteneva in canzoni. Gli ufficiali, che comunicavano ordini e minacce attraverso gli altoparlanti, venivano ignorati e ridicolizzati\nLa \"Valiant\" moll\u00f2 gli ormeggi e tent\u00f2 inutilmente di prendere il mare con un numero limitato di uomini. Sulla nave di Tomkinson, la \"Hood\", gli scioperanti impedirono agli ufficiali ed ai veterani di mollare gli ormeggi. Persino i Royal Marines, che si credeva avrebbero imposto disciplina ed interrotto l'ammutinamento, si unirono allo sciopero. Tomkinson interruppe il servizio in attesa di ulteriori notizie, cancell\u00f2 tutte le uscite in mare e fece in modo che i sondaggi sulle lamentele dell'equipaggio fossero i pi\u00f9 rapidi possibile. La \"Warspite\", la \"Malaya\" e la \"Repulse\" ricevettero l'ordine di tornare in porto.\nNel corso del pomeriggio, Tomkinson si mise in contatto con l'ammiragliato, comunicando la situazione e la sua causa principale. Si attendevano decisioni rapide, non riuscendo a garantire il ritorno all'ordine, e nemmeno che la situazione non sarebbe peggiorata in caso di assenza di ordini precisi. Una risposta lo raggiunse finalmente alle 20:00, spiegandogli che i tagli salariali precedenti allo sciopero (cio\u00e8 del 10% a tutti) sarebbero rimasti in vigore sino a fine mese e che l'ammiragliato si aspettava che gli uomini tenessero alta la loro tradizione ed adempissero ai loro doveri. Stabilire che i tagli sarebbero stati solo del 10%, significava ignorare coloro che avrebbero comunque mantenuto quello stato salariale.\nIn un secondo telegramma, Tomkinson ricevette l'ordine di ricominciare le esercitazioni prima possibile, non appena completate le investigazioni sui motivi di lamentela. Il contrammiraglio interpret\u00f2 quest'ordine come il fatto che la gravit\u00e0 della situazione non fosse stata compresa dai suoi superiori e replic\u00f2 che adempiere all'ordine in quelle circostanze sarebbe stato impossibile. Incitamenti ad interrompere il lavoro si diffondevano di ponte in ponte: i marinai della \"Norfolk\" e della \"Adventure\" si erano uniti a quelli della \"Rodney\" e della \"Valiant\" nell'eseguire solo i doveri essenziali, e poco dopo anche la \"Dorsetshire\" e la \"Hood\" fecero lo stesso. Sembra anche che alcuni ufficiali inferiori, che avevano continuato ad eseguire gli ordini anche se non avevano tentato di ottenere condizioni salariali migliori, iniziassero ad unirsi allo sciopero.\nAgli albori del 16 settembre, Tomkinson comunic\u00f2 alla Flotta che l'ammiraglio Colvin in persona era partito alla volta dell'ammiragliato per spiegare le ragioni dei marinai, ma che ogni decisione sarebbe giunta non prima di un giorno o due. Si aspettava che i suoi uomini ricominciassero a quel punto ad obbedire. Giunto il mattino, Tomkinson ricevette finalmente la lista delle lamentele. Invi\u00f2 l'ufficiale contabile all'ammiragliato, ed invi\u00f2 per telegramma estratti che riportavano le idee dei marinai. Dopo aver discusso la situazione con i contrammiragli Astley-Rushton (del Second Cruiser Squadron a bordo della \"Dorsetshire\") e French (del Second Battle Squadron sulla \"Warspite\"), comunic\u00f2 la sua convinzione secondo la quale la situazione sarebbe sicuramente peggiorata se non si fosse stabilita qualche concessione immediata.\nSugger\u00ec di mantenere i tagli al 10% anche per le nuove reclute, e di estendere la possibilit\u00e0 di matrimonio anche ai minori di anni 25. Chiese inoltre che un membro dell'ammiragliato venisse a bordo per discutere la situazione di persona. Poco dopo, i superiori risposero che la faccenda era in via di discussione all'interno del Gabinetto, e lo comunic\u00f2 alla Flotta. Nel frattempo, anche i marinai della \"Hood\" si limitavano ai compiti essenziali. Alcuni membri degli equipaggi, minacciavano addirittura di danneggiare le macchine e abbandonare le navi senza permesso. Nel pomeriggio, il comandante ricevette l'ordine di far tornare tutte le navi ai loro porti di base immediatamente. Tomkinson esegu\u00ec l'ordine e fece rientrare ogni nave nella sua squadra, ma concesse a ufficiali e marinai con famiglia ad Invergordon una visita a terra per salutare. Nella notte tutte le navi partirono come ordinato.\nLe conseguenze.\nNel riassumere l'accaduto per l'ammiragliato, Tomkinson specific\u00f2 che gli equipaggi erano sempre stati rispettosi nei confronti dei loro ufficiali e che comunque gli ufficiali stessi avevano fatto il possibile per spiegare le ragioni del governo nella faccenda dei tagli e per garantire che le lamentele sarebbero state prese sul serio. Concluse spiegando che l'ammutinamento era stato causato in prima istanza dal taglio del 25% dei salari delle reclute arruolate dopo il 1925, che non vi erano in quel momento reclami sui tagli, e che la sua opinione era che le lamentele fossero in ogni caso ben fondate.\nCredeva inoltre che l'uso della forza non avrebbe fatto altro che peggiorare la situazione. Il Gabinetto accett\u00f2 il suggerimento di Tomkinson di stabilire le riduzioni al livello del 10% per tutti i marinai di servizio. Era chiaro a quel punto che ulteriori atti di rivolta sarebbero stati puniti severamente. Una parte degli organizzatori dello sciopero fu infatti rinchiusa in carcere, ed un totale di 200 marinai della \"Atlantic Fleet\" furono congedati dal servizio. Altri 200 furono trasferiti in altri reparti di marina, in quanto accusati di voler incitare altri incidenti.\nL'Ammiragliato dichiar\u00f2 inoltre Tomkinson colpevole di non essere riuscito a punire adeguatamente i dissidenti alle prime proteste. L'ammutinamento di Invergordon caus\u00f2 uno stato di panico alla Borsa di Londra ed un crollo della sterlina che provoc\u00f2 ulteriori danni nella gi\u00e0 cagionevole economia britannica e costrinse il governo ad abbandonare la parit\u00e0 aurea il 20 settembre 1931."}
{"id": "2380201", "revid": "767487", "url": "https://it.wikipedia.org/wiki?curid=2380201", "title": "Lidia Kopania", "text": "Nel 2009 ha rappresentato la Polonia all'Eurovision Song Contest con la canzone \"I Don't Wanna Leave\"."}
{"id": "2380208", "revid": "28592", "url": "https://it.wikipedia.org/wiki?curid=2380208", "title": "Sistemi montuosi", "text": ""}
{"id": "2380210", "revid": "337298", "url": "https://it.wikipedia.org/wiki?curid=2380210", "title": "Joaqu\u00edn Garc\u00eda Icazbalceta", "text": "Pubblic\u00f2 gli scritti di altri autori messicani che lo precedettero, scrisse una biografia di Juan de Zum\u00e1rraga, e tradusse il \"Conquest of Mexico\" di William H. Prescott. Le sue opere sul Messico coloniale vengono citate anche oggi.\nBiografia.\nGarc\u00eda Icazbalceta nacque a Citt\u00e0 del Messico da una facoltosa famiglia spagnola. La famiglia fu esiliata in Spagna nel 1829, poco dopo il riconoscimento dell'indipendenza del Messico, per atto del Congresso, e pot\u00e9 fare ritorno solo sette anni dopo.\nFu educato da tutori e con letture indipendenti. Impar\u00f2 numerose lingue europee, facendo ricerche sull'America spagnola. I suoi studi furono interrotti dallo scoppio della guerra messicano-statunitense, a cui prese parte. Dopo la guerra riprese i suoi studi.\nSpos\u00f2 Filomena Pimentel (che mor\u00ec di parto), nipote del conte di Heras.\nSpese gran parte della sua vita accumulando grandi collezioni di libri, documenti e manoscritti di epoca coloniale, che poi utilizz\u00f2 nelle sue opere.\nOpere.\nGarc\u00eda Icazbalceta scrisse una biografia di Juan de Zum\u00e1rraga, primo arcivescovo di Citt\u00e0 del Messico, nel periodo in cui la storia messicana veniva rivalutata, fornendo una visuale critica dell'arcivescovo e degli ordini religiosi che convertirono i nativi. In quest'opera elenca accuse liberali e protestanti secondo le quali l'arcivescovo era \"ignorante e fanatico\", rimarcando la fama sua e degli altri francescani di salvatori degli indiani, e sottolineando la brutalit\u00e0 dell'autorit\u00e0 civile.\nEvidenzi\u00f2 anche il ruolo dell'arcivescovo nel finanziare le istituzioni educative quali il Colegio Santa Cruz, assegnandogli il merito di aver introdotto la pressa da stampa nell'emisfero occidentale.\nDisapprov\u00f2 le critiche sollevate da Mier, Bustamante e Prescott, secondo le quali Zum\u00e1rraga avrebbe giocato un importante ruolo nella distruzione dei codici aztechi, affermando che buona parte della distruzione si ebbe prima dell'arrivo di Zum\u00e1rraga, che nessun cronico spagnolo aveva citato libri bruciati, e che quello citato da Alva de Ixtlilxochitl era stato raccontato dagli abitanti di Tlaxcala nel 1520.\nUs\u00f2 anche il proprio libro per criticare l'ipocrisia vista nei legislatori liberali che, mentre attaccavano l'arcivescovo per la crudelt\u00e0 mostrata contro gli indiani, tradivano il retaggio dei nativi ponendo numerosi limiti all'esportazione di antiche opere d'arte ed artefatti.\nIl libro si dimostr\u00f2 sufficiente per restaurare la credibilit\u00e0 dell'arcivescovo ed il ruolo dei francescani come fondatori della societ\u00e0 messicana, ma sollev\u00f2 altre questioni. In molti furono a disagio nel notare la mancata citazione dell'apparizione della Vergine Maria come Nostra Signora di Guadalupe, o la costruzione della cappella in suo onore fatta da Zum\u00e1rraga.\nIn effetti Garc\u00eda Icazbalceta aveva scritto un capitolo su questo argomento, che scelse di non includere nella versione definitiva dell'opera dietro richiesta di Francisco Paula de Verea, vescovo di Puebla. In esso affermava di non aver trovato documenti contemporanei che parlassero dell'apparizione, citando l'opera di Miguel S\u00e1nchez del 1648, intitolata \"Imagen de la Virgen\", come primo riferimento all'evento.\nNonostante il suo prestigio come miglior storico messicano del tempo, il suo conservatorismo politico ed il suo devoto cattolicesimo, ricevette attacchi da coloro che difendevano la storicit\u00e0 dell'apparizione. In risposta ad una domanda fatta da Pelagio Antonio de Labastida, arcivescovo di Citt\u00e0 del Messico, scrisse un resoconto dettagliato di \"cosa la storia ci dice circa l'apparizione di Nostra Signora di Guadalupe a Juan Diego\".\nIn esso delinea i problemi storici relativi alla tradizionale leggenda dell'apparizione. Tra questi il silenzio sul fenomeno dei documenti storici, soprattutto quelli di Zum\u00e1rraga, la mancanza di qualsiasi documento nahuatl citato da precedenti storici, l'impossibilit\u00e0 di verificare la fioritura nel mese di dicembre (aspetto importante della narrativa tradizionale), e l'improbabilit\u00e0 che \"Guadalupe\" fusse un nome nahuatl. Inoltre cit\u00f2 inconsistenze tra gli studi sull'icona come ragione di dubbio sulla storicit\u00e0 dell'apparizione.\nInizi\u00f2 a lavorare su un dizionario di messicano spagnolo, \"Vocabulario de Mexicanismos\", che si ferm\u00f2 alla lettera \"G\" e fu pubblicato postumo.\nMorte e retaggio.\nGarc\u00eda Icazbalceta mor\u00ec di ictus all'et\u00e0 di 64 anni.\nLe sue opere sui francescani del Messico coloniale hanno influenzato il lavoro di Ignacio Manuel Altamirano, uno storico contemporaneo."}
{"id": "2380212", "revid": "1573940", "url": "https://it.wikipedia.org/wiki?curid=2380212", "title": "I piccoli cantori di Vienna", "text": "I Piccoli Cantori di Vienna ovvero I Piccoli Cantori Viennesi (in tedesco: Wiener S\u00e4ngerknaben) \u00e8 un coro di ragazzi austriaci fondato nel 1498 da Massimiliano I d'Asburgo.\nIl coro \u00e8 ammirato per l'elevato livello delle sue interpretazioni e ha collaborato con grandi musicisti come ad esempio Heinrich Isaac, Paul Hofhaimer, Heinrich Ignaz Biber, Johann Joseph Fux, Antonio Caldara, Christoph Willibald Gluck, Antonio Salieri, Wolfgang Amadeus Mozart, Franz Schubert e Anton Bruckner.\nStoria.\nIl coro dei Piccoli Cantori di Vienna \u00e8 una istituzione derivata di un coro di fanciulli che apparteneva alla corte viennese nel basso medioevo. In pratica, la fondazione del coro infantile viene data per decreto da Massimiliano I d'Asburgo il 7 luglio 1498.\nIl coro (il cui numero di cantori vari\u00f2 da venti a quaranta bambini) aveva l'incarico di fare l'accompagnamento nella messa domenicale. Come retribuzione i piccoli cantori ricevevano una rigorosa istruzione musicale e mantenimento.\nAlla fine della prima guerra mondiale l'Impero Austro-Ungarico spar\u00ec, e nel 1920 i musicisti della corte viennese furono licenziati. Nonostante ci\u00f2 Josef Schnitt, a quel tempo parroco della cappella imperiale, cerc\u00f2 e riusc\u00ec a continuare la tradizione corale. Dal 1948 i ragazzi abitano il \"Palazzo Augarten\", utilizzato sia come un collegio (scuola convitto) sia come la sede per le prove.\nAttualmente il coro \u00e8 una organizzazione privata senza fini di lucro. Ci sono 100 piccoli cantori nella fascia fra i 10 ed i 14 anni di et\u00e0, e che sono divisi in quattro gruppi, due dei quali fanno gite internazionali. Ogni anno si portano a termine circa 300 concerti per pi\u00f9 o meno 500\u00a0000 persone. Tutti i gruppi viaggiano annualmente da nove a undici settimane."}
{"id": "2380215", "revid": "287204", "url": "https://it.wikipedia.org/wiki?curid=2380215", "title": "Joaquin Garcia Icazbalceta", "text": ""}
{"id": "2380218", "revid": "599013", "url": "https://it.wikipedia.org/wiki?curid=2380218", "title": "Viona", "text": "La Viona \u00e8 un torrente del Piemonte che interessa le province di Torino e di Biella.\n\u00c8 tributaria del Torrente Ingagna.\nCorso del torrente.\nNasce a circa 2200\u00a0m di quota in comune di Donato sui contrafforti meridionali della Colma di Mombarone e delle altre cime della valle cui d\u00e0 il nome (Monti La Torretta, Cavalpiccolo e Cavalgrosso). Forma dopo poco il piccolo Lago del Mombarone (detto forse pi\u00f9 propriamente \"Lago Pasci\", 2058\u00a0m, per differenziarlo dall'omonimo laghetto posto sul versante Dora); nella sua discesa verso sud-ovest segna per un buon tratto il confine tra il Biellese e il Canavese. Passato a breve distanza dall'abitato di Andrate, il suo corso, sbarrato dall'apparato morenico della Serra d'Ivrea, devia di pi\u00f9 di 90\u00b0 dirigendosi prima verso sud-est e poi decisamente ad est, scavando una valle pressappoco parallela alla Serra stessa. Raggiunto il capoluogo comunale di Mongrando,confluisce infine nell'Ingagna a 312\u00a0m di quota.\nAffluenti.\nLa Viona non ha affluenti di particolare rilievo se non nella parte bassa del proprio corso perch\u00e9 per molti km scorre parallela ai torrenti Ingagna (a nord) e Olobbia (a sud), tenendosi a una distanza anche di poche centinaia di metri da questi corsi d'acqua. Ci\u00f2 rende il bacino di raccolta della Viona molto limitato e impedisce la formazione di un reticolo idrico minore significativo. Nella parte pi\u00f9 a valle del suo corso riceve invece da sinistra l'apporto del Rio Tenerello, un breve corso d'acqua che scava la boscosa valletta compresa tra le frazioni di Mongrando Ruta e Prelle. A differenza di quanto riportato nei documenti della Regione Piemonte una fonte autorevole quale il SIBAPO (Sistema informativo dell'Autorit\u00e0 di bacino del fiume Po) considera l'Ingagna un affluente della Viona, attribuendo quindi a quest'ultima la lunghezza dell'intera asta fluviale tra le sorgenti della Viona e la confluenza nell'Elvo.\nStoria.\nLe acque del torrente Viona nell'antichit\u00e0 furono deviate per essere utilizzate nel lavaggio dei sedimentii auriferi della Bessa nel quadro dello sfruttamento minerario messo in atto dai romani."}
{"id": "2380227", "revid": "1906976", "url": "https://it.wikipedia.org/wiki?curid=2380227", "title": "Isola Yas", "text": "L'Isola Yas () \u00e8 una delle pi\u00f9 grandi isole artificiali costruite ad Abu Dhabi.\nL'isola \u00e8 il prodotto di un investimento di 40 miliardi di dollari effettuato dall'Aldar Properties. Occupa un'area di ettari, dei quali verranno utilizzati per investimenti produttivi.\nL'isola dispone di attrazioni come un circuito automobilistico che ospita il Gran Premio di Abu Dhabi di Formula 1 dalla stagione 2009, un parco a tema cinematografico della Warner Bros. chiamato Warner Bros. Movie World, un parco acquatico, un parco tematico dedicato alla Scuderia Ferrari (il Ferrari World) e un'arena dedicata a concerti, manifestazioni di vario genere e agli incontri di arti marziali miste per l'organizzazione UFC denominata Etihad Arena. Il tutto supportato da vari insediamenti ricettivi e di sostegno al turismo come ristoranti, campi da golf e marine.\nIl numero stimato di residenti dell'insediamento dovrebbe aggirarsi sui ."}
{"id": "2380234", "revid": "486946", "url": "https://it.wikipedia.org/wiki?curid=2380234", "title": "Ceccano Calcio", "text": ""}
{"id": "2380236", "revid": "250563", "url": "https://it.wikipedia.org/wiki?curid=2380236", "title": "Yas Island", "text": ""}
{"id": "2380241", "revid": "86587", "url": "https://it.wikipedia.org/wiki?curid=2380241", "title": "Camera del Lavoro", "text": ""}
{"id": "2380244", "revid": "1543377", "url": "https://it.wikipedia.org/wiki?curid=2380244", "title": "Derby di Londra", "text": "Con l'espressione Derby di Londra (in inglese London Derby) ci si riferisce alle varie stracittadine che si disputano tra le squadre di calcio inglesi con sede nella citt\u00e0 di Londra.\nSquadre.\nNella stagione 2021-2022, tredici club londinesi prendono parte ai campionati di calcio professionistici inglesi.\nNorth London derby.\nIl North London derby \u00e8 il derby di North London, attualmente il pi\u00f9 sentito nella citt\u00e0 di Londra, ed \u00e8 caratterizzato dalla sfida tra Arsenal e Tottenham Hotspur.\nQuesta rivalit\u00e0 \u00e8 nata in seguito allo spostamento dell'Arsenal all'Highbury Stadium nel 1913 e si \u00e8 consolidata dopo la promozione dei \"Gunners\" in First Division (prima divisione del calcio inglese) nel 1919.\nStatistiche generali.\nLa prima partita ufficiale tra Arsenal e Tottenham risale al 4 dicembre 1909, nell'ambito della First Division del campionato inglese, e si \u00e8 conclusa 1-0 in favore dei \"Gunners\". L'ultimo match disputato tra le due squadre, datato 26 settembre 2021, \u00e8 invece terminato con il punteggio di 3-1 per i \"Gunners\".\nLa vittoria pi\u00f9 larga dell'Arsenal consiste in un 6-0 del 6 marzo 1935, mentre quella del Tottenham \u00e8 un 5-0 del 4 aprile 1983. La partita con pi\u00f9 gol tra le due formazioni si \u00e8 invece disputata il 13 novembre 2004 ed \u00e8 terminata con il punteggio di 5-4 in favore dei \"Gunners\".\nRisultati.\nLa seguente tabella contiene tutti i dati riguardanti gli scontri diretti tra le due squadre in partite ufficiali :\nLa seguente tabella riporta tutti i risultati ottenuti dalle due squadre in ognuna delle partite ufficiali giocate tra loro :\nNorth West London Derby.\nChelsea-Arsenal \u00e8 il derby tra le due squadre pi\u00f9 titolate della citt\u00e0 di Londra ed uno dei pi\u00f9 seguiti nel panorama calcistico mondiale.\nQuesta rivalit\u00e0 si \u00e8 riaccesa a met\u00e0 degli anni novanta, in seguito al ritorno ai vertici del Chelsea e alle numerose partite disputate tra le due formazioni in Premier League e Champions League.\nStatistiche generali.\nLa prima partita ufficiale tra Arsenal e Chelsea si \u00e8 disputata il 9 novembre 1907, nell'ambito della First Division del campionato inglese, e si \u00e8 conclusa 2-1 in favore dei \"Blues\". L'ultimo match disputato tra le due squadre, datato 26 dicembre 2020, \u00e8 invece terminato con il punteggio di 3-1 per i \"Gunners\". \nLa vittoria pi\u00f9 larga dell'Arsenal consiste in un 5-1 del 29 novembre 1930, mentre quella del Chelsea \u00e8 un 6-0 del 22 marzo 2014. La partita con pi\u00f9 gol tra le due formazioni si \u00e8 invece disputata l'8 marzo 1958 ed \u00e8 terminata con il punteggio di 5-4 in favore dei \"Gunners\".\nRisultati.\nLa seguente tabella contiene tutti i dati riguardanti gli scontri diretti tra le due squadre in partite ufficiali :\nLa seguente tabella riporta tutti i risultati ottenuti dalle due squadre in ognuna delle partite ufficiali giocate tra loro :\nEast London Derby.\nL'East London Derby \u00e8 il derby della parte est della citt\u00e0 ed \u00e8 caratterizzato dalla sfida tra Millwall e West Ham.\nQuesta stracittadina, sebbene si svolga tra due squadre di livello medio-basso, \u00e8 assai sentita nella capitale inglese poich\u00e9 entrambe le tifoserie, che tutt'oggi si considerano come odiate nemiche, in passato disponevano di due tra i gruppi pi\u00f9 violenti di \"hooligans\" del Regno Unito.\nLe due tifoserie hanno spesso dato vita a scontri violentissimi, come nella partita di League Cup del 25 agosto 2009, vinta per 3-1 dal West Ham. Durante questo incontro sono tornati in scena gli \"hooligans\", le cui violenze sugli spalti erano sparite da almeno quindici anni; il match \u00e8 stato sospeso per ben tre volte a causa delle invasioni di campo delle due tifoserie, le quali si sono poi scontrate nell'area circostante lo stadio, facendo registrare alle autorit\u00e0 decine di feriti.\nStatistiche generali.\nLa prima partita ufficiale tra Millwall e West Ham risale al 15 febbraio 1930, in ambito della FA Cup, e si \u00e8 conclusa 4-1 in favore degli \"Hammers\". L'ultimo match disputato tra le due squadre, datato 4 febbraio 2012, \u00e8 invece terminato con il punteggio di 2-1 per gli \"Hammers\". \nLa vittoria pi\u00f9 larga del West Ham \u00e8 arrivata nella prima partita disputata tra le due squadre (4-1 del 15 febbraio 1930), mentre quella del Millwall \u00e8 stato un 4-1 del 21 marzo 2004; entrambi i risultati rappresentano anche le partite con pi\u00f9 gol tra le due formazioni.\nRisultati.\nLa seguente tabella contiene tutti i dati riguardanti gli scontri diretti tra le due squadre in partite ufficiali :\nLa seguente tabella riporta tutti i risultati ottenuti dalle due squadre in ognuna delle partite ufficiali giocate tra loro :\nWest London derby.\nIl West London derby \u00e8 il derby di West London e raggruppa una serie di partite che si possono disputare tra le varie squadre dei quartieri della zona: Chelsea, Fulham e Queens Park Rangers.\nAd oggi l'incontro di importanza maggiore \u00e8 quello che vede affrontarsi il Chelsea ed il Fulham, due club aventi le proprie sedi a un paio di chilometri di distanza. In questa sezione verranno presi in considerazione solamente i risultati ottenuti da queste due compagini.\nStatistiche generali.\nLa prima partita ufficiale tra Chelsea e Fulham risale al 3 dicembre 1910, in ambito della Second Division del campionato inglese, ed \u00e8 terminata 1-0 in favore del Fulham. L'ultimo match disputato tra le due squadre, datato 3 marzo 2019, si \u00e8 invece concluso con il punteggio di 2-1 per il Chelsea.\nLa vittoria pi\u00f9 larga del Chelsea consiste in un 4-0 del 26 settembre 1925 e del 7 aprile 1984, mentre quella del Fulham \u00e8 un 3-0 del 14 febbraio 1951. La partita con pi\u00f9 gol tra le due formazioni si \u00e8 invece disputata l'8 ottobre 1983 ed \u00e8 terminata con il punteggio di 5-3 per i \"Blues\".\nRisultati.\nLa seguente tabella contiene tutti i dati riguardanti gli scontri diretti tra le due formazioni in partite ufficiali :\nLa seguente tabella riporta tutti i risultati ottenuti dalle due squadre in ognuna delle partite ufficiali giocate tra loro :"}
{"id": "2380246", "revid": "767487", "url": "https://it.wikipedia.org/wiki?curid=2380246", "title": "Soraya Arnelas", "text": "Poliglotta, dopo aver lavorato come assistente di volo, ha iniziato la sua carriera musicale partecipando nel 2005 a Operazione Trionfo.\nNel 2009 ha rappresentato la Spagna all'Eurofestival con la canzone \"La noche es para m\u00ed\", finendo penultima in finale."}
{"id": "2380252", "revid": "198277", "url": "https://it.wikipedia.org/wiki?curid=2380252", "title": "Edmeo Lugaresi", "text": "Biografia.\nLasciata ben presto la scuola, comincia a lavorare come garzone presso un barbiere. Nel tempo libero si dedica al ciclismo, anche a livello agonistico; al riguardo, dice di s\u00e9: \"\"Ero un passista veloce, molto forte in volata\".\" Tuttavia, non approda al professionismo. Abbandona l'attivit\u00e0 agonistica a causa dello scoppio della seconda guerra mondiale. Al termine del conflitto, diviene imprenditore, aprendo una ditta di import-export di frutta e diventando uno dei pi\u00f9 importanti esportatori italiani.\nNipote di Dino Manuzzi, il presidente che condusse il fino alla Serie A, riceve dallo zio il timone della societ\u00e0 romagnola nel 1980, dirigendola fino al 2002, quando diventa presidente il figlio Giorgio. Da allora, Edmeo \u00e8 il presidente onorario della societ\u00e0. Negli anni novanta la Gialappa's Band lo fa oggetto di una simpatica presa in giro per il suo modo di esprimersi, talvolta un po' \"zoppicante\"; riguardo a ci\u00f2, lo stesso Edmeo dichiara: \"Non \u00e8 indispensabile avere una laurea e parlare bene per essere rispettato. Se hai il coraggio delle tue idee e non hai paura di dirle, guadagni la stima di tutti. E quando parlavo io, in Lega a Milano mi ascoltavano\".\n\u00c8 morto il 26 settembre 2010 a causa di una malattia, all'et\u00e0 di 82 anni, all'ospedale Bufalini di Cesena."}
{"id": "2380253", "revid": "196390", "url": "https://it.wikipedia.org/wiki?curid=2380253", "title": "Kynar", "text": ""}
{"id": "2380254", "revid": "196390", "url": "https://it.wikipedia.org/wiki?curid=2380254", "title": "Hylar", "text": ""}
{"id": "2380256", "revid": "196390", "url": "https://it.wikipedia.org/wiki?curid=2380256", "title": "Sygef", "text": ""}
{"id": "2380285", "revid": "1543377", "url": "https://it.wikipedia.org/wiki?curid=2380285", "title": "Zeta Aquilae", "text": "Zeta Aquilae (\u03b6 Aquilae / \u03b6 Aql) \u00e8 un sistema stellare triplo situato nella costellazione dell'Aquila. Con una magnitudine apparente di 2,99, \u00e8 la terza stella pi\u00f9 luminosa della costellazione dell'Aquila, dopo Altair (\u03b1 Aquilae) e Tarazed (\u03b3 Aquilae).\nHa il nome tradizionale di Deneb el Okab (o Deneb Al Okab Australis), dal termine Arabo \u0630\u0646\u0628 \u0627\u0644\u0639\u0642\u0627\u0628 \"\u00f0anab al-cuq\u0101b\" che significa la \"coda del falco\" o \"coda dell'aquila\", e il nome cinese Woo e Yu\u00eb, derivati da \u5433 \"w\u00fa\", un vecchio stato vicino alla provincia di Jiangsu, e \u7cb5 \"yu\u00e8\", un vecchio stato nella provincia di Guandong. Essa condivide questi nomi con \u03b5 Aquilae. Il sistema dista approssimativamente 83,2 anni luce dalla Terra.\nOsservazione.\nSi tratta di una stella situata nell'emisfero celeste boreale; grazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. La sua magnitudine pari a 2,99 fa s\u00ec che possa essere scorta anche dai piccoli centri urbani senza difficolt\u00e0.\nIl periodo migliore per la sua osservazione nel cielo serale ricade nei mesi compresi fra fine giugno e novembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nZeta Aquilae \u00e8 una stella tripla; la primaria che compone il \"terzetto\" stellare \u00e8 \u03b6 Aquilae A; si tratta di una stella bianca di sequenza principale, di classe spettrale A0Vn. La sua luminosit\u00e0 \u00e8 39 volte maggiore di quella del Sole e la temperatura effettiva raggiunge i 9680 K; il suo raggio e la sua massa sono, rispettivamente, 2,2 e 2,4 volte maggiori di quelli del Sole.\nCi\u00f2 che la caratterizza \u00e8 la sua velocit\u00e0 di rotazione, pari a 330\u00a0km/s all'equatore (165 volte pi\u00f9 veloce del Sole), una delle maggiori che si conoscano; tale velocit\u00e0 consente alla stella di effettuare una rotazione completa in appena 16 ore. Una tale velocit\u00e0 di rotazione \u00e8 indice di un'et\u00e0 piuttosto giovane, per il fatto che le stelle hanno tendenza a rallentare man mano che invecchiano.\nAttorno a \u03b6 Aql A orbitano due compagne, entrambe nane rosse di classe M di dodicesima magnitudine, le quali si trovano a 6,5 e 158,6 arcosecondi di distanza dalla primaria. La pi\u00f9 vicina si trova almeno a 125 UA e compie la sua orbita in circa 800 anni. La pi\u00f9 distante \u00e8 a pi\u00f9 di 6\u00a0000 UA e dovrebbe impiegare almeno 250\u00a0000 anni per effettuare una rotazione completa; considerata la distanza, \u00e8 anche possibile che quest'ultima non sia legata a \u03b6 Aquilae.\nCuriosit\u00e0.\nIl sistema viene raffigurato nel videogame \"Descent II\"."}
{"id": "2380294", "revid": "129019", "url": "https://it.wikipedia.org/wiki?curid=2380294", "title": "Bellesguard", "text": "La casa Figueras, meglio conosciuta come Bellesguard (\"Bella vista\" in catalano), \u00e8 stata progettata da Antoni Gaud\u00ed e costruita tra il 1900 e il 1909 a Barcellona ai piedi della catena montuosa di Collserola .\nSorge nello stesso luogo in cui si trovava un antico castello costruito dall'ultimo re della dinastia catalana, Martino I di Aragona, che l'aveva utilizzato come residenza estiva nel 1410. A ci\u00f2 si ispir\u00f2 Gaud\u00ed, che utilizz\u00f2 i pochi resti per costruire la nuova Bellesguard.\nL'edificio, costruito in mattoni e pietra, si sviluppa pi\u00f9 in verticale che orizzontalmente, anche grazie alla torre coronata con la croce a quattro braccia tipica di Gaud\u00ed. Il tetto con i suoi archi di mattoni sono una dimostrazione dell'esperienza di Gaud\u00ec nell'uso di questo materiale, come si pu\u00f2 vedere ne La Pedrera e nel Collegio Teresiano.\nBellesguard \u00e8 stata dichiarata Bene di Interesse Nazionale il 24 luglio 1969.\nNel maggio 2008 sono state notate delle fessure sulla croce, poi riscontrate anche in altre parti dell'edificio. Per questo motivo i tecnici hanno proceduto alla rimozione della croce, al fine di rafforzare il pinnacolo e scongiurare il rischio di futuri crolli.\nLa casa \u00e8 di propriet\u00e0 della famiglia Guilera dal 1944. La famiglia, che in passato consentiva di visitare solo i giardini della propriet\u00e0, dal settembre 2013 permette di visitare anche l'interno dell'edificio esclusi gli alloggi privati."}
{"id": "2380306", "revid": "124123", "url": "https://it.wikipedia.org/wiki?curid=2380306", "title": "Cesare Penna", "text": "Numerosi sono i contributi che Cesare Penna diede alle opere architettoniche barocche di Lecce e del Salento. Il suo primo grande capolavoro fu la costruzione della Chiesa Santa Teresa a Lecce. Sempre nella citt\u00e0 salentina realizz\u00f2 gli altari di San Carlo Borromeo e di Sant'Andrea Apostolo nel Duomo e altri due altari nella Basilica di Santa Croce. Altre opere del Penna si possono ammirare a Maglie (portale della Chiesa della Madonna delle Grazie - 1648), a Salve e a Martina Franca (statua lignea \"Cristo della Colonna\" nella Chiesa di San Francesco di Paola)."}
{"id": "2380327", "revid": "31789", "url": "https://it.wikipedia.org/wiki?curid=2380327", "title": "Jacob De la Gardie", "text": "Era figlio di Pontus De la Gardie e di Sofia Johansdotter Gyllenhielm, figlia illegittima di re Giovanni III di Svezia.\nBiografia.\nJacob De la Gardie nacque in Reval (oggi Tallinn), nell'Estonia svedese (poi parte dell'Impero Svedese). La madre mor\u00ec dandogli la vita ed il padre per\u00ec due anni dopo a Narva. Jacob visse nella regione finlandese (poi parte dei possedimenti svedesi) presso la nonna Karin Hansdotter, che era l'amante di re Giovanni III.\nFra il 1606 ed il 1608 De la Gardie prest\u00f2 servizio sotto il generale olandese Maurizio di Nassau. Istruito secondo la strategia militare olandese, una volta ritornato al servizio della Svezia De la Gardie inizi\u00f2 l'introduzione dei metodi olandesi nell'esercito svedese.\nDurante la guerra polacco-moscovita dal 1605 al 1618, la Svezia sigl\u00f2 un'alleanza con lo zar Vassili IV di Russia nel 1609. Re Carlo IX di Svezia ordin\u00f2 a De la Gardie di guidare il corpo di spedizione finlandese dell'esercito di Svezia all'interno della Russia ad iniziare dal 1608. Un intervento in primo luogo contro la Confederazione Polacco-Lituana (conosciuta come la Campagna De la Gardie), e successivamente, rompendo l'alleanza, nella Guerra d'Ingria (1610-1617) contro la Russia.\nLe forze di De la Gardie si unirono a quelle del principe russo Mikhail Skopin-Shuisky ed avanzarono da Novgorod verso Mosca nei primi mesi del 1610 in supporto di Vassili IV di Russia, il cui ordinamento al tempo era in pericolo. Nel giugno del 1610 De la Gardie marci\u00f2 con l'esercito russo del principe Dmitry Shuisky (il fratello dello zar) per liberare dall'assedio la fortezza di Smolensk ma le loro truppe furono sconfitte dai polacchi nella Battaglia di Klu\u0161ino (1610). \nAlcune centinaia di uomini di De la Gardie rimasero uccisi o fuggirono dalla parte polacca. Tutto ci\u00f2 provoc\u00f2 il fallimento dei disegni di Carlo IX di Svezia di portare il figlio, Filippo, sul trono di Novgorod.\nNel 1617 De la Gardie divenne capo negoziatore di parte svedese nel Trattato di Stolbovo, attraverso il quale la Svezia fu abile ad assicurarsi importanti concessioni territoriali dalla Russia, provocando di fatto la chiusura alla stessa dell'accesso al Mar Baltico.\nFra il luglio 1619 ed il 1622 De la Gardie fu Governatore della Estonia svedese e nel 1626 compr\u00f2 un terreno con un castello medievale in Haapsalu, nell'odiena Estonia.\nDopo il 1621 De la Gardie prese parte alla guerra polacco-svedese contro il fratellastro della madre Re Sigismondo di Polonia (ex re di Svezia dal 1592 al 1599 e re di Polonia dal 1587 al 1632) in Livonia, ma venne richiamato dopo aver prestato servizio di comandante in capo fra il 1626 ed il 1628. De la Gardie fu quindi ambasciatore di pace con la Polonia.\nDe la Gardie divenne membro del Consiglio di Stato di Svezia nel 1613. Nel 1620 divenne feldmaresciallo ed uno dei cinque reggenti di Svezia durante la minor et\u00e0 della regina Cristina (1632-1644). Il suo pacifismo ed i suoi atteggiamenti pro-francesi e pro-polacchi lo misero in disaccordo con il Cancelliere Axel Oxenstierna, il quale condusse gli sforzi militari svedesi nella Guerra dei Trent'anni dopo la morte di Gustavo Adolfo II nel 1632.\nIl conte Jacob De la Gardie mor\u00ec a Stoccolma nel 1652 ed \u00e8 tumulato nella chiesa di Veckholm, nella contea di Uppsala. La citt\u00e0 di Jakobstad in Finlandia \u00e8 stata rinominata dopo la sua morte.\nMatrimonio e discendenza.\nNel 1618 De la Gardie spos\u00f2 Ebba Brahe dalla quale ebbe 14 figli. I pi\u00f9 noti sono:"}
{"id": "2380329", "revid": "599013", "url": "https://it.wikipedia.org/wiki?curid=2380329", "title": "Missionari di Nostra Signora del Santissimo Sacramento", "text": "I Missionari di Nostra Signora del Santissimo Sacramento, o Missionari Sacramentini della Madonna (in portoghese \"Mission\u00e1rios Sacramentinos de Nossa Senhora\"), sono un istituto religioso maschile di diritto diocesano originario della diocesi di Caratinga: i membri di questa congregazione clericale pospongono al loro nome la sigla S.N.D.\nStoria.\nLa congregazione venne fondata da Jules Marie De Lombaerde (1878-1944), missionario belga in Brasile, per rispondere all'appello di papa Pio XI al mondo cattolico affinch\u00e9, in terra di missione, venisse formato un clero autoctono: con il sostegno del vescovo di Caratinga, Carloto Fernandes da Silva T\u00e1vora, il 7 ottobre 1928 padre de Lombaerde, presso la canonica di Manhumirim (Minas Gerais), diede formalmente inizio all'istituto dei Missionari Sacramentini della Madonna. Nel 1933 venne anche aperto un seminario.\nAttivit\u00e0 e diffusione.\nIl fine dei missionari della congregazione \u00e8 quello di purificare la religiosit\u00e0 popolare dei brasiliani dalle forme di superstizione.\nLa sede generalizia \u00e8 a Manhumirim. Nel 1970 la congregazione contava 13 case (tutte in Brasile), 2 novizi e 54 religiosi professi."}
{"id": "2380341", "revid": "19330", "url": "https://it.wikipedia.org/wiki?curid=2380341", "title": "Anatoly Solovyev", "text": ""}
{"id": "2380347", "revid": "767487", "url": "https://it.wikipedia.org/wiki?curid=2380347", "title": "Funeral Oration", "text": "I Funeral Oration sono stati una band hardcore/pop punk olandese formatasi nel 1982 ad Amsterdam dalla precedente band del cantante Peter Zirschky, i Last Warning."}
{"id": "2380360", "revid": "101251789", "url": "https://it.wikipedia.org/wiki?curid=2380360", "title": "Grosse Sandspitze", "text": "Il Grosse Sandspitze (2.770 ) \u00e8 la montagna pi\u00f9 alta delle Alpi della Gail nelle Alpi Carniche e della Gail. Si trova nel Tirolo austriaco a sud della citt\u00e0 di Lienz. \u00c8 anche la montagna pi\u00f9 alta delle cosiddette Dolomiti di Lienz."}
{"id": "2380361", "revid": "24443", "url": "https://it.wikipedia.org/wiki?curid=2380361", "title": "Gro\u00dfe Sandspitze", "text": ""}
{"id": "2380363", "revid": "124451427", "url": "https://it.wikipedia.org/wiki?curid=2380363", "title": "Carlos Sommervogel", "text": "Biografia.\nNato a Strasburgo, suo padre fu Marie Maximillian Joseph Sommervogel e sua madre Hortense Blanchard. Dopo aver studiato al Liceo di Strasburgo, entr\u00f2 nel noviziato dei gesuiti a Issenheim, in Alsazia, il 2 febbraio 1853; fu successivamente inviato a Saint-Acheul nei pressi di Amiens, per completare gli studi letterari.\nNel 1856 fu nominato assistente prefetto di disciplina e vice-bibliotecario del \"Collegio dell'Immacolata Concezione\" in rue Vaugirard a Parigi. Qui egli scopr\u00ec la sua vocazione letteraria. In quel periodo era in via di pubblicazione la Biblioth\u00e8que di Augustin e di Aloys de Backer, ed egli, notando in essa errori e omissioni, port\u00f2 a termine un esame sistematico dell'intera opera."}
{"id": "2380367", "revid": "166103", "url": "https://it.wikipedia.org/wiki?curid=2380367", "title": "Sommervogel", "text": ""}
{"id": "2380373", "revid": "648716", "url": "https://it.wikipedia.org/wiki?curid=2380373", "title": "Ars est celare artem", "text": "Ars est celare artem (o \"ars celare artem\") \u00e8 una locuzione latina il cui significato letterale \u00e8 \u00abL'arte consiste nel celare l'arte\u00bb. Esprime il concetto ideale secondo cui la vera arte richiede di dissimularne gli strumenti, piuttosto che ostentarli in un'espressione artistica affettata e forzata.\nLa frase \u00e8 considerata paradigmatica della poetica di Tibullo, il quale, dietro un linguaggio semplice e chiaro, nascondeva un lavoro erudito e sottile.\nLa locuzione \u00e8 spesso erroneamente attribuita a Ovidio, ma la sua origine \u00e8 riconosciuta come medievale; \u00e8 stata scelta come titolo di un'opera di Paolo D'Angelo e figura anche sulla copertina dell'album \"In no sense? Nonsense!\" degli Art of Noise."}
{"id": "2380377", "revid": "51323", "url": "https://it.wikipedia.org/wiki?curid=2380377", "title": "Ng Choy", "text": ""}
{"id": "2380382", "revid": "599013", "url": "https://it.wikipedia.org/wiki?curid=2380382", "title": "John Battle", "text": ""}
{"id": "2380383", "revid": "24443", "url": "https://it.wikipedia.org/wiki?curid=2380383", "title": "Gran Sand Spitze", "text": ""}
{"id": "2380394", "revid": "124123", "url": "https://it.wikipedia.org/wiki?curid=2380394", "title": "Giovanni Bovi Campeggi", "text": "Figlio di Paolo Bovi Campeggi e Matilde Borghesi, nel 1860 part\u00ec per l'Italia meridionale con la spedizione di Enrico Cosenz, poi pass\u00f2 come semplice bersagliere nel battaglione di Pilade Bronzetti. Ferito a Castel Morrone e portato prigioniero a Gaeta, fu liberato dalle truppe di Enrico Cialdini.\nNel 1866, fu a Genova come pilota sulla nave \"Anita Garibaldi\", guidata dal capitano G. B. Razzetto. Dopo Genova and\u00f2 a Como come volontario nel 1\u00ba battaglione Cacciatori delle Alpi composto dai carabinieri genovesi. Si batt\u00e9 varie volte, a Caffaro e a Vezza.\nRitornato a Bologna, scontento per l'esito della guerra, ripart\u00ec alle prime voci di arruolamento per la campagna dell'Agro romano. Rimase ucciso a Monterotondo da una pallottola nemica. Venne sepolto nella chiesa di S. Rocco."}
{"id": "2380405", "revid": "599013", "url": "https://it.wikipedia.org/wiki?curid=2380405", "title": "Delaney Rudd", "text": ""}
{"id": "2380406", "revid": "1305772", "url": "https://it.wikipedia.org/wiki?curid=2380406", "title": "Yes (Pet Shop Boys)", "text": "Yes \u00e8 il decimo album in studio del gruppo musicale britannico Pet Shop Boys, pubblicato il 23 marzo 2009 dalla Parlophone.\nL'album fu candidato ai Grammy Award come miglior album dance/elettronico, mentre la copertina fu candidata ai BRIT Insurance Design Awards nella categoria \"Grafica\".\nDescrizione.\nL'album si differenzia fra tutti i lavori dei Pet Shop Boys per le sonorit\u00e0 fortemente pop, grazie anche al coinvolgimento in fase di produzione di Brian Higgins e degli Xenomania. La sua forte impronta pop e commerciale port\u00f2 l'album a raccogliere un gran successo nelle classifiche musicali tanto che ancor prima della sua pubblicazione lo stesso Neil Tennant dichiar\u00f2 che \u00ab\"Yes\" \u00e8 il nostro album pi\u00f9 commerciale in 16 anni\u00bb (chiaro riferimento al loro album del 1993 \"Very\").\n\"Yes\" divenne un ennesimo successo planetario per i Pet Shop Boys (da sottolineare il fortissimo successo che l'album ha riscosso in Europa e negli Stati Uniti d'America, dove si piazz\u00f2 alla posizione 32 della classifica nazionale degli album, e pertanto raggiungendo la pi\u00f9 alta posizione in classifica dopo l'album \"Very\" del 1993).\nPromozione.\nMesi prima della sua pubblicazione, i Pet Shop Boys annunciarono nel loro sito web che il singolo \"Love Etc.\" avrebbe anticipato l'uscita dell'album. Il 16 marzo 2009 \"Love Etc.\" viene pubblicato ed ottiene un discreto successo nel Regno Unito (14\u00aa posizione nella classifica dei singoli) e un enorme successo negli Stati Uniti (centrando la posizione numero 1 nella Billboard Hot Dance Club Play).\nIl 1\u00ba giugno 2009 viene invece estratto il secondo singolo, \"Did You See Me Coming?\" che in madrepatria si piazza in posizione 21, ma che negli Stati Uniti conquista la posizione numero 1 nella Hot Dance Club Play di Billboard, rendendo \"Did You See Me Coming?\" la decima canzone dei Pet Shop Boys a conquistare la cima della suddetta classifica (attribuendo cos\u00ec ai Pet Shop Boys due primati:il titolo di \"primo ed unico gruppo con pi\u00f9 successi numeri 1\" e il primato di essere il \"primo gruppo ad aver raggiunto quota 10 successi numeri 1\"). Il duo fece intendere che \"Did You See Me Coming?\" sarebbe stato il secondo singolo diverse settimane prima, quando incluse il brano nella speciale raccolta di alcuni loro singoli (uscita assieme al giornale inglese Mail on Sunday) intitolata \"\".\nIl 2 ottobre viene invece pubblicato come singolo, ma solo per il mercato tedesco, \"Beautiful People\".\nAccoglienza.\n\"Yes\" fu un vero e proprio successo, sia in termini di classifica che di promozione. Negli Stati Uniti d'America il disco riscosse un grande successo, permettendo ai Pet Shop Boys di ritornare nelle classifiche dance dopo un lungo periodo di assenza. Forte di questo successo, il quotidiano statunitense \"USA Today\" dedic\u00f2 un intero articolo intitolato \"Pet Shop Boys 'Yes' just affirms their greatness\" (tradotto in italiano, \"Pet Shop Boys 'Yes' afferma ancora una volta la loro grandezza\"). Secondo la BBC, \"Yes\" \u00e8 alla prima posizione nella classifica dei migliori album pop del 2009.\nNel Regno Unito, l'album ha venduto copie nella prima settimana di vendite, permettendo un possibile debutto in vetta nella Official Albums Charts. Tuttavia, in seguito ad un errore di gestione vendite da parte della Parlophone, il conteggio di copie vendute tre giorni prima della pubblicazione attraverso iTunes venne dato come nullo e pertanto \"Yes\" ha debuttato in quarta posizione."}
{"id": "2380423", "revid": "729019", "url": "https://it.wikipedia.org/wiki?curid=2380423", "title": "Battaglia di Montepeloso", "text": "La battaglia di Montepeloso (oggi Irsina) fu combattuta il 3 settembre 1041, a breve distanza dal fiume Bradano tra le forze dell'Impero Bizantino, guidate dal nuovo catapano Exaugusto Boioannes contro le forze coordinate di Normanni e Longobardi che intendevano espellere i Bizantini dalla regione.\nQuadro storico.\nIl sud dell'Italia in questo periodo \u00e8 abitato da popolazioni che professano religioni diverse e appartengono a culture eterogenee. La coesistenza fra Musulmani, Bizantini e Longobardi causa conflitti politici, strappi nel tessuto etnico e variazioni nella vita della societ\u00e0. Le popolazioni del Catapanato Bizantino d'Italia e della Campania conservano il Cristianesimo romano. I Principi Longobardi amministrano Capua, Benevento e Salerno. Il Ducato di Sorrento e le citt\u00e0 autonoma di Napoli (anche se filogreca) e di Gaeta manifestano autonomia. I fedeli della Calabria praticano il Cristianesimo di rito greco e gli Emiri arabi dominano la Sicilia, con popolazione che pratica il culto Islamico, e piccoli nuclei Latini di culto Cattolico romano.\nQuesta situazione favorisce la penetrazione dei Normanni, che hanno forte coesione tra loro e sfruttano l'antagonismo fra i potenti. L'uomo d'arme lombardo Arduino di Milano, passato con i normanni di Rainulfo Drengot, riunisce Argiro (figlio di Melo di Bari), i cavalieri Normanni ed i fanti di Guglielmo d'Altavilla, Drogone d'Altavilla ed Umfredo d'Altavilla, il longobardo Atenolfo di Benevento ed il cavaliere normanno Ugo Tutabovi contro il Catapano Michele Dokeianos (o \"Dulchiano\"), che aveva perduto la prima battaglia campale dell'Olivento ed era scampato alla morte.\nUn nuovo esercito bizantino punta adesso su una strategia diversa, attaccando ancora le truppe di Guglielmo Altavilla: si combatte allora la battaglia di Canne sulla collina detta Montemaggiore. Un esercito composto da 18.000 Bizantini, comandati dal Catapano Michele, confronta i mercenari comandati da Atenolfo. I Longobardi assieme a 2.000 Normanni, sconfiggono definitivamente i Bizantini. Il Catapano Michele, ripara a Bari, dove attende l'arrivo di nuove truppe di rincalzo.\nIl contingente Normanno rientra a Melfi e ottiene il possesso dell'intera regione compresa tra la valle dell'Ofanto, il Biferno e Matera. I Normanni s'impadronirono altres\u00ec di Lavello, Matera, Genzano, Venosa e Gravina.\nLa vittoria spinge altre popolazioni a sollevarsi e porta Ascoli Satriano a diventare feudo di Guglielmo Fortebraccio, primogenito di Tancredi d'Altavilla, il quale morirebbe proprio in questo periodo.\nLe notizie delle continue sconfitte arrivano a Costantinopoli, dove il \"Basileus\" richiama Dulchiano, trasferendolo in Sicilia, e invia nell'\"Apulia\" il nuovo Catapano Exaugusto Boioannes, figlio di Basilio, con la speranza che ripeta le gesta paterne. Egli progettava di accerchiare a Melfi Normanni e Longobardi; mentre il principe di Benevento, con l'intenzione di ampliare i propri possedimenti, invia nuove truppe.\nSchieramenti degli eserciti.\nL'esercito Bizantino era guidato dal nuovo catapano Exaugusto Boioannes, mentre le forze normanne erano comandate da Atenolfo, fratello del Principe di Benevento, che coordinava anche i militari longobardi. I cavalieri normanni erano capitanati da Guglielmo d'Altavilla (detto \"Braccio di Ferro\") e da Argiro.\nGli ufficiali bizantini contavano su rinforzi arrivati dalla Puglia, dalla Calabria e dalla Sicilia. I Normanni, forti di migliore equipaggiamento, uscirono da Melfi e si accamparono sul monte Siricolo, assicurandosi la posizione pi\u00f9 favorevole.\nCos\u00ec nel giro di sei mesi si combatte' la terza battaglia. Questo scontro si sarebbe rivelato pi\u00f9 impegnativo dei precedenti dell'Olivento (il 17 marzo) presso Canne e di Montemaggiore (il 4 maggio), a breve distanza dal fiume Bradano, presso Montepeloso.\nSvolgimento della battaglia.\nLa battaglia dur\u00f2 un giorno intero (il 3 settembre 1041). I normanni lanciano la prima carica, mentre i greci accusano il colpo e caddero a centinaia. Guglielmo d'Altavilla seppur infermo, lasci\u00f2 la sua tenda, posta sopra una altura, e si lanci\u00f2 nella mischia. Secondo il cronista Guglielmo di Puglia, i cavalieri guidati dallo stesso Guglielmo e da Argiro, combatterono con valore e sbaragliarono le forze Bizantine.\nI normanni annientarono le truppe provenienti dalla Sicilia, accorse in aiuto del catapano. Tra queste militavano i soldati della Macedonia e della Calabria ed un gruppo di mercenari Pauliciani.\nSecondo lo storico Giuseppe De Blasiis, l'eroe della battaglia fu Gualtiero, figlio del conte Amico, al seguito della casata Altavilla (con cui era imparentato). I bizantini vennero alla fine ricacciati dalle truppe normanne, che risultarono vincenti e pertanto, la citt\u00e0 passa sotto il dominio dei \"franchi\" (come erano chiamati i normanni nelle fonti filo-bizantine).\nConseguenze della battaglia.\nIn seguito alla battaglia, anche la citt\u00e0 di Acerenza cadde nelle mani dei nuovi dominatori. I \"Franchi\" catturarono Boioannes, lo trasferiscono a Melfi insieme alle insegne bizantine e da li' a Benevento, dove lo consegnarono ad Atenolfo. Ma il principe longobardo, alla chetichella, lo riconsegno' ai greci di Bari contro pagamento di riscatto. Data la stagione invernale Atenolfo ritorn\u00f2 da Melfi a Benevento, con l'intento di riprendere le operazioni durante la primavera successiva. Egli per\u00f2 commise l'imprudenza di tenere per s\u00e9 tutto il riscatto ottenuto per la liberazione del Catapano.\nL'atteggiamento di Atenolfo verso i Normanni era quello tipico usato regolarmente verso truppe mercenarie, mentre loro si aspettavano di dividere sia il bottino, sia la taglia incassata. Questa sperequazione fu all'origine della spaccatura tra Normmanni e Longobardi. In aggiunta Atenolfo trattenendosi a Benevento, tradi' la fiducia dei Normanni e sembro' accordarsi con l'Imperatore d'Oriente.\nSecondo la cronaca di Amato di Montecassino, Tristaino - cavaliere al seguito della casata Altavilla nella valle del Bradano - fu il primo Conte normanno di Montepeloso, una delle dodici baronie di cui si componeva la neonata contea di Puglia. Gualtiero invece divenne signore di Civitate, citt\u00e0 fortificata posta sul torrente Candelaro, tra il settembre del 1042 e l'inizio del 1043. Tale baronia comprendeva il territorio della Capitanata."}
{"id": "2380424", "revid": "1442080", "url": "https://it.wikipedia.org/wiki?curid=2380424", "title": "Sedi dei XVI Giochi del Mediterraneo", "text": "Le sedi dei XVI Giochi del Mediterraneo sono elencate nella seguente tabella che riporta:"}
{"id": "2380425", "revid": "26630", "url": "https://it.wikipedia.org/wiki?curid=2380425", "title": "Cavalcata delle Valchirie", "text": "La Cavalcata delle Valchirie, in tedesco Walk\u00fcrenritt, \u00e8 un celebre brano presente nel terzo atto dell'opera \"La Valchiria\" del compositore tedesco Richard Wagner.\nIl tema principale fu scritto il 23 luglio 1851. Un abbozzo preliminare fu composto nel 1854 come parte di composizione di tutta l'opera, che fu orchestrata completamente dalla fine del primo quarto nel 1856.\nLa \"Cavalcata delle Valchirie\" \u00e8 senza dubbio il brano musicale pi\u00f9 conosciuto di Wagner e si distingue particolarmente per i suoi riferimenti nella cultura popolare, essendo usata come stereotipo dell'opera eroica e abbinata a tutto ci\u00f2 che \u00e8 attinente alla guerra.\nNella cinematografia.\nLa \"Cavalcata\" \u00e8 stata usata in numerosi film, soprattutto in scene belliche. Viene utilizzata nel film \"Nascita di una nazione\" (1915) di David Wark Griffith, quando \"i precedenti nemici del Nord e del Sud sono di nuovo uniti in difesa del loro diritto di nascita ariano\" contro i precedenti schiavi neri dopo la fine della guerra civile.\nMolto noto \u00e8 il suo utilizzo nel film di Francis Ford Coppola \"Apocalypse Now\", nella scena in cui uno squadrone di elicotteri inserisce il brano mentre attacca un villaggio vietnamita per attuare una sorta di guerra psicologica. Il tema ha un ruolo importante anche nel film \"8\u00bd\" di Federico Fellini, dove viene inserita ben due volte. \u00c8 stata utilizzata anche in altri film meno noti tra cui anche il film d'animazione \"Arthur e la vendetta di Maltazard\" di Luc Besson.\nEcco una lista non completa di film in cui viene utilizzata:\nAltri utilizzi.\nDal settembre del 2010 fino al luglio del 2011 la \"Cavalcata delle Valchirie\" \u00e8 stata utilizzata come musica d'ingresso del wrestler Daniel Bryan. Dal novembre del 2011 al 2021, ha utilizzato una versione del brano riarrangiata in chiave rock e intitolata \"Flight of the Valkyries\".\nFa parte della colonna sonora dei videogiochi \"Far Cry 3\" (2012), ' (2014) e ' (2015)."}
{"id": "2380434", "revid": "228587", "url": "https://it.wikipedia.org/wiki?curid=2380434", "title": "United Visual Artists", "text": "United Visual Artists (abbreviato in UVA), \u00e8 un'organizzazione di artisti con diverse esperienze tecniche, che lavora in vari campi come installazioni, video musicali e \"lighting design\".\nCon le loro opere riescono a realizzare delle vere e proprie esperienze a livello sensoriale.\nDescrizione.\nLa \"United Visual Artists\" \u00e8 stata fondata nel 2003 da Matt Clark, Chris Bird e Ash Nehru. Inizialmente nata per realizzare degli innovativi show visivi per i tour dei gruppi musicali, ora produce lavori artistici di svariati tipi, dalle gallerie alle installazioni LED, fino a vere e proprie strutture architettoniche.\nTra le installazioni luminose interattive pi\u00f9 importanti vi \u00e8 \"Volume\", realizzata in collaborazione con Neil Davidge e Robert Del Naja.\nQuesto tipo di installazioni si possono osservare durante i concerti dei Massive Attack, con i quali sono spesso in collaborazione.\nInstallazioni.\nLe installazioni pi\u00f9 importanti prodotte dalla United Visual Artists sono:"}
{"id": "2380437", "revid": "599013", "url": "https://it.wikipedia.org/wiki?curid=2380437", "title": "Plinio Paolini", "text": "Caratteristiche tecniche.\nGiocava come terzino.\nCarriera.\nHa esordito in Serie A con la maglia del il 6 ottobre 1929 in Livorno-Ambrosiana Inter (1-2). Ha giocato nella massima serie anche con la maglia del ."}
{"id": "2380441", "revid": "88740", "url": "https://it.wikipedia.org/wiki?curid=2380441", "title": "Tabula alimentaria traianea", "text": "La tabula alimentaria traianea \u00e8 un'iscrizione bronzea rinvenuta nei pressi di Veleia, frazione di Lugagnano Val d'Arda, in provincia di Piacenza e conservata nel museo archeologico nazionale di Parma.\nSi tratta della pi\u00f9 grande iscrizione d'epoca romana, alta 1,38 e larga .\nStoria.\nLa tabula rappresenta l'istituzione degli Alimenta per la citt\u00e0 di Veleia, originariamente voluti dall'imperatore Nerva e poi portati avanti da Traiano, si trattava di prestiti di forma ipotecaria concessi ai proprietari terrieri \"obligatio praediorum\" i cui interessi erano devoluti al mantenimento di fanciulli indigenti, con il duplice intento di incrementare le attivit\u00e0 agrarie e sostenere le famiglie povere per contrastare lo spopolamento delle campagne, garantendosi, cos\u00ec, future generazioni di soldati e contadini. La prima istituzione alimentaria riguardante Veleia venne fatta nel 101 d.C. e fu seguita, poi, da un'altra.\nIl suo rinvenimento avvenne nel maggio 1747, in circostanze casuali, ad opera di don Giuseppe Rapaccioli, arciprete di Macinesso, durante i lavori di sistemazione di un campo nei pressi della pieve di S.Antonino. Ignorando il valore del ritrovamento, i frammenti della tavola furono, poi, venduti ad alcune fonderie della zona con l'intento di ricavarne denaro. Il conte Giovanni Roncovieri , venuto in possesso di uno dei frammenti e capitone il valore, riusc\u00ec a salvare la tabula dalla distruzione acquistando i vari frammenti insieme al conte Antonio Costa, canonico della cattedrale di Piacenza.\nNel 1749, gli studiosi Lodovico Muratori e Scipione Maffei giunsero, in modo autonomo, al riconoscimento del reperto rinvenuto nella tabula alimentaria traianea, iscrizione riguardante il prestito fondiario ipotecario disposto dall'imperatore Traiano, e finalizzato, tramite il denaro raccolto sotto forma di interessi, a sostenere i fanciulli indigenti. Muratori arriv\u00f2 anche a sostenere che la zona in cui era stata trovata la tavola fosse il luogo in cui sorgeva l'antica citt\u00e0 di Veleia.\nNel 1760, grazie all'interessamento del segretario di stato Guillaume du Tillot, la tavola divenne di propriet\u00e0 del duca Filippo I di Parma che, parallelamente fece partire gli scavi per riportare alla luce Veleia. Nel giro di qualche mese, inoltre Filippo fond\u00f2 a Parma, in modo da contenere i ritrovamenti veleiati, il Ducale Museo di Antichit\u00e0, poi divenuto museo archeologico nazionale., dove, tuttavia non fu inizialmente esposta la tabula a causa dell'inadeguatezza egli spazi dedicati all'esposizione dei reperti. La tavola venne, quindi, portata alla Regia accademia delle belle arti. Nel luglio del 1801, su iniziativa del direttore del museo archeologico di Parma Pietro De Lama, la tabula venne trasferita al museo.\nNel 1803 il barone Dominique Vivant Denon, direttore generale del Mus\u00e9e Central des Arts di Parigi, ottenne da Moreau de Saint-M\u00e9ry, amministratore generale di Parma, Piacenza e Guastalla per conto di Napoleone, l'autorizzazione a trasferire a Parigi alcuni beni veleiati, tra i quali figurava anche la tabula. A Parigi giacque chiusa in una cassa all'interno dei magazzini del Mus\u00e9e Central fino al 1816 quando fu riportata a Parma insieme ad altri reperti, tra cui la Lex Rubria de Gallia Cisalpina.\nNel 1817 Pietro De Lama riusc\u00ec ad ottenere i finanziamenti per il restauro della tabula, affidato all'incisore e tipografo Pietro Amoretti: in questi lavori gli undici frammenti in cui la tabula era divisa vennero uniti con la sola forza della pressione, oltre a ci\u00f2 vennero operati dei ritocchi minori con colori ad olio, vennero inseriti 45 tasselli di bronzo e venne preparata una cornice di rovere dorata, in sostituzione di quella originale marmorea di cui si erano salvati solo pochi frammenti.\nL'iscrizione fu pubblicata per la prima volta nel 1819 a cura di Pietro De Lama, con caratteri appositamente intagliati dai Fratelli Amoretti per riprodurre fedelmente la Tabula.\nL'iscrizione.\nIl testo riporta, in sei colonne, due serie di obbligazioni, cinque del 101 per un totale di sesterzi e quarantasei, comprese tra il 106 e il 114, per un totale di sesterzi. Le rendite, calcolate con interesse al 5%, venivano distribuite in natura o contanti a 246 ragazzi e a 35 ragazze. Il sussidio distribuito ammontava a 16 sesterzi mensili per i ragazzi legittimi, 12 sesterzi per le ragazze legittime e per l'unico ragazzo illegittimo e 10 sesterzi per l'unica ragazza illegittima.\nLa somma del prestito era divisa tra i beneficiari in funzione della dimensione del loro possedimento; i beneficiari provenivano non solo da Veleia, ma anche dalle citt\u00e0 di Piacenza, Parma, Libarna e Lucca. La descrizione, accurata e regolare, delle obbligazioni comprende: il nome del proprietario del fondo, il nome dell'intermediario incaricato della descrizione, la stima del valore delle propriet\u00e0, la somma corrisposta, il nome della propriet\u00e0 e di due confinanti, l'uso del suolo, la collocazione nel pagus e in alcuni casi nel vicus.\nQuesta grande mole di dati offre uno spaccato dell'organizzazione agricola del territorio nel II secolo e preziose indicazioni toponomastiche e onomastiche, tra cui il persistere di popolazioni locali di origini ligure o celtica, a fianco dei nomi latini."}
{"id": "2380446", "revid": "1991", "url": "https://it.wikipedia.org/wiki?curid=2380446", "title": "R\u0101jag\u1e5bha", "text": ""}
{"id": "2380447", "revid": "1991", "url": "https://it.wikipedia.org/wiki?curid=2380447", "title": "Rajagriha", "text": ""}
{"id": "2380450", "revid": "6923", "url": "https://it.wikipedia.org/wiki?curid=2380450", "title": "Paolo Bovi Campeggi", "text": "Biografia.\nFrequent\u00f2 la facolt\u00e0 di Scienze matematiche, fisiche e naturali dell'Universit\u00e0 di Bologna. Nel 1832, venne arrestato per aver fatto propaganda filo-unitaria.\nNel 1848, prese parte ai Moti insurrezionali del 1848, prima entrando nel corpo di Livio Zambeccari e poi prendendo parte alla difesa di Vicenza con la batteria \"Bologna\". Dopo la capitolazione della citt\u00e0 agli austriaci, pass\u00f2 alla difesa di Roma col grado di tenente e fu posto a comando della batteria di sinistra di Porta San Pancrazio.\nIl 27 giugno, perse la mano destra per una ferita durante l'offensiva francese. Per essersi distinto in battaglia, fu comunque promosso capitano e decorato con la medaglia d'oro al valor militare. Ottenne anche gli onori dal generale Vaillant per la strenua resistenza opposta.\nDopo la caduta della Repubblica Romana, emigr\u00f2 con Garibaldi in Africa e di l\u00ec in America, rimanendo uno dei pi\u00f9 fedeli compagni d'esilio del Generalissimo.\nNel 1851, torn\u00f2 in Italia come ingegnere civile nelle saline in Sardegna.\nMa dal 1852, per ben due anni, fu ospite di Antonio Meucci a Staten Island, New York, insieme a Giuseppe Garibaldi.\nNel 1859 entr\u00f2 a far parte, come ufficiale di Stato Maggiore, dei Cacciatori delle Alpi ed ottenne un elogio dal generale Enrico Cosenz per gli approvvigionamenti alle truppe.\nNel 1860, prese parte alla Spedizione dei Mille ed ebbe il grado di Commissario di guerra di 1\u00aa classe e di poi funzioni d'Intendente generale dell'esercito di Sicilia. Il 12 giugno 1861 ottenne il cavalierato dell'Ordine militare d'Italia.\nNel 1866, prese parte alla invasione del Trentino compiuta dal Corpo Volontari Italiani di Giuseppe Garibaldi. Alla spedizione prese parte anche il figlio Giovanni, che mor\u00ec l'anno dopo a Monterotondo."}
{"id": "2380452", "revid": "1991", "url": "https://it.wikipedia.org/wiki?curid=2380452", "title": "Rajgriha", "text": ""}
{"id": "2380457", "revid": "1991", "url": "https://it.wikipedia.org/wiki?curid=2380457", "title": "R\u0101jagaha", "text": ""}
{"id": "2380459", "revid": "1991", "url": "https://it.wikipedia.org/wiki?curid=2380459", "title": "Rajagaha", "text": ""}
{"id": "2380460", "revid": "599013", "url": "https://it.wikipedia.org/wiki?curid=2380460", "title": "Carlo Radice", "text": "Con 62 (64 secondo altre fonti) gol segnati in campionato \u00e8 stato cannoniere rosanero in ogni categoria di tutti i tempi fin quando Fabrizio Miccoli lo ha superato settantanove anni dopo.\nEra soprannominato \"Il Vichingo\" per via delle guance rosse, gli occhi verdi, i capelli biondi, l'altezza e la prestanza fisica.\nCaratteristiche tecniche.\nEccellente colpitore di testa, per migliorare dal punto di vista tecnico, fu costretto dall'allenatore del Palermo Gyula Feldmann a palleggiare per molte ore. Il suo tiro effettuato con il piede destro era molto potente, facendo subire degli infortuni al portiere della Juventus Gianpiero Combi e a quello del Bologna Mario Gianni.\nCarriera.\nRadice comincia a giocare nel , nella Seconda Divisione 1925-1926, secondo livello calcistico di quel periodo.\nDopo un anno viene acquistato dalla Virtus Goliarda, squadra di calcio di Roma.\nRimane sempre nella capitale venendo poi acquistato dalla . Con quest'ultima esord\u00ec per la prima volta nella Divisione Nazionale 1928-1929, massima serie dell'epoca, segnando 2 reti in 5 partite.\nPass\u00f2 poi al Palermo l'anno dopo, che militava in Prima Divisione, allora l'antica Serie C, diventando il calciatore preferito del Presidente Barone Bordonaro di Gebbiarossa. Gi\u00e0 alla prima stagione contribu\u00ec subito alla promozione nella serie cadetta grazie ai suoi gol. Due stagioni dopo ne segn\u00f2 28 in 29 partite, record di media per un giocatore rosanero: essi gli consentirono di vincere il titolo di capocannoniere della Serie B e le sue prestazioni furono fondamentali per la storica promozione in Serie A, che era stata anche sfiorata l'edizione precedente, contribuendo soprattutto alla grande scalata del Palermo in soli 3 anni.\nIl 18 settembre 1932, in -Palermo (2-0), disput\u00f2 la prima partita con la squadra siciliana in massima categoria. Uno scandalo lo coinvolse proprio durante la stagione: una relazione extraconiugale ne pregiudic\u00f2 il rendimento e mise nei guai la famiglia e la societ\u00e0; fu cos\u00ec costretto a separarsi dalla squadra a fine stagione. \nSi accas\u00f2 successivamente alla Catanzarese, neopromossa in Serie B, ma, risoltesi le questioni che aveva avuto in precedenza a Palermo, torn\u00f2 nel club rosanero al termine dell'annata, conclusasi nel frattempo al 7\u00ba posto. Collezion\u00f2 tuttavia una sola presenza, senza mai andare a segno, ma contribu\u00ec in una delle migliori e memorabili stagioni della storia della compagine siciliana.\nChiuse poi la carriera da calciatore nel , in Serie C.\nVisse a Monza fino alla morte, che lo colse dopo gli ottant'anni."}
{"id": "2380461", "revid": "1991", "url": "https://it.wikipedia.org/wiki?curid=2380461", "title": "Rajagrha", "text": ""}
{"id": "2380462", "revid": "767487", "url": "https://it.wikipedia.org/wiki?curid=2380462", "title": "Kalis (arma)", "text": "Il kalis \u00e8 una tipica spada a doppio filo delle Filippine, largamente usata nelle isole di Sulu e Mindanao.\nStoria.\nSi pensa che il kalis sia nato nel XIII secolo nell'isola di Giava, in Indonesia, per poi migrare nelle Filippine. Quest'arma pu\u00f2 essere considerata una variante del kriss indonesiano, seppur con alcune differenze estetiche.\nRispetto al kriss, il kalis \u00e8 di dimensioni maggiori: pu\u00f2 infatti raggiungere i 70\u00a0cm complessivi di lunghezza. La lama, normalmente lunga tra i 50 e i 55\u00a0cm, \u00e8 divisa in due parti: mentre la prima met\u00e0 della lama \u00e8 pressoch\u00e9 identica a quella di un kriss (ovvero una lama serpentina) la parte finale e la punta di questa spada hanno una forma dritta. Questa singolare forma della lama le conferisce un potere multiuso: la parte dritta viene utilizzata per tagliare, mentre la parte serpentina \u00e8 perfetta per infilzare.\nIl manico del kalis \u00e8 costituito di legno duro ma si possono anche trovare rari e preziosi esempi di kalis con else fatte di oro, argento e avorio. Al fondo dell'elsa vi \u00e8 un pomolo rappresentante la testa di un cacatua o, assai raramente, di una zampa di cavallo."}
{"id": "2380463", "revid": "3082", "url": "https://it.wikipedia.org/wiki?curid=2380463", "title": "Libia superiore", "text": ""}
{"id": "2380466", "revid": "2166030", "url": "https://it.wikipedia.org/wiki?curid=2380466", "title": "Cilicia (provincia romana)", "text": "La Cilicia (dal latino: \"Cilicia\") era un'antica provincia dell'impero romano che comprendeva i territori dell'attuale Turchia, lungo la costa meridionale.\nStatuto.\nProvincia procuratoria dal 101-100 a.C. al 67 a.C., quando all'iniziale provincia (formata da Licaonia, Pisidia, Panfilia, Frigia sud-orientale e parte della \"Cilicia Trachea\", con esclusione delle sue coste, infestate dai pirati), fu inglobata l'intera costa sul Mediterraneo e la \"Cilicia Pedias\". Vale la pena ricordare che la \"Cilicia Trachea\" costituiva la parte occidentale e montuosa, mentre la \"Cilicia Pedias\" era la parte orientale e pianeggiante, ad est del fiume \"Cydnus\" (Tarsus \u00c7ay\u03b9).\nAlla Cilicia venne, quindi, inglobata nel 58 a.C. l'isola di Cipro. Nel 27 a.C. divenne provincia imperiale di rango pretorio (con capitale Tarso). Pochi anni pi\u00f9 tardi, nel 22 a.C., fu scissa da Cipro che divenne provincia autonoma (quest'ultima provincia senatoria, governata da un proconsole di rango pretorio), e forse inglobata per circa un secolo alla vicina provincia di Siria. Dal 74 (sotto Vespasiano), torn\u00f2 provincia autonoma e trasformata in provincia proconsolare.\nDal 297 entr\u00f2 a far parte della \"Diocesis Orientis\" insieme all'Isauria, alle province siriane, mesopotamiche, egiziane e libiche. Poco pi\u00f9 tardi la componente africana fu separata, come diocesi d'Egitto. E sempre in questo periodo la Cilicia propriamente detta fu separata dall'Isauria, che divenne provincia autonoma.\nLa Cilicia a partire dalla morte di Costantino I entr\u00f2 a far parte della prefettura del pretorio d'Oriente, che inizialmente \"copriva\" anche le diocesi Asiana, Ponto (entrambe in Anatolia), oltre a quella di Tracia (nei Balcani).\nLa provincia fu quindi suddivisa sotto Teodosio I in Cilicia Prima, con capitale Tarso e in Cilicia Secunda, con capitale Anazarbus.\nStoria.\nLa provincia di Cilicia, fu costituita dopo le campagne piratiche di Marco Antonio Oratore del 102 a.C. La \"Cilicia\" vera e propria (\"Trachea\" e \"Pedias\") covo di pirati per i quarant'anni successivi, furono sottomessi da Gneo Pompeo Magno solo nel 67 a.C. in seguito alla decisiva battaglia di \"Coracesium\" (moderna Alanya), e Tarso divenne la capitale dell'intera provincia romana di Cilicia.\nLa provincia, cos\u00ec ampliata, fu riorganizzata da Giulio Cesare, nel 47 a.C., e all'incirca nel 22 a.C. divenne parte della provincia di Siria-Cilicia Fenice. E possibile che il distretto occidentale sia tornato ad essere indipendente sotto i re o dinasti-sacerdoti locali, mentre un piccolo regno (sotto Tarkondimotus), fu lasciato \"libero\" ad est (almeno fino alla battaglia di Azio del 31 a.C.).\nL'intera provincia potrebbe essere tornata unita (dall'Isauria alla \"Cilicia pedias\") sotto Vespasiano, nel 74, venendo ora affidata ad un \"legatus Augusti pro praetore\".\nNel VII secolo fu invasa dagli arabi musulmani, che tennero il paese finch\u00e9 non fu rioccupato dall'imperatore bizantino Niceforo II Foca nel 965.\nDifesa ed esercito.\n\u00c8 possibile che in questa regione furono dislocate alcune legioni a partire dalla costituzione a provincia romana (101-100 a.C.), come sembrerebbe dimostrare la missione di Lucio Cornelio Silla nell'area, quando fu procuratore attorno agli anni 96-92 a.C. Sappiamo che la provincia fu divisa sotto Diocleziano e che la parte pi\u00f9 occidentale dell'Isauria divenne provincia autonoma, difesa ora da alcune legioni romane, come la I Isaura, la II e/o la III.\nGeografia politica ed economica.\nL'antica Cilicia era divisa dal fiume \"Cydnus\" in:\nLe citt\u00e0 principali erano, per la parte orientale (con capitale Tarso):\nmentre per la parte occidentale (con capitale Anazarbus):\nCon riferimento alla sua economia, sappiamo che la Cilicia romana esportava soprattutto il tessuto di lana caprina detto \"Cilicium\", con il quale si facevano le tende."}
{"id": "2380468", "revid": "124938219", "url": "https://it.wikipedia.org/wiki?curid=2380468", "title": "Loewe", "text": "Loewe (pronuncia ) \u00e8 un'azienda tedesca che opera nel settore dell'elettronica di consumo di fascia \"premium\". Rientrano nella gamma prodotti dell'azienda i sistemi di \"home entertainment\": televisori (\"core business\" dell'azienda), lettori Blu-ray e DVD, impianti multistanza, sistemi audio e di \"home cinema\".\nStoria.\nL'azienda \u00e8 stata fondata Berlino nel 1923 dai fratelli Siegmund e David Loewe, con la denominazione \"Radiofrequenz GmbH\", specializzata nella produzione di radio, televisori e materiale \"hi-fi\".\nNel 1926, grazie alla collaborazione con il fisico Manfred von Ardenne, realizza il tubo elettronico multiplo, dando vita al ricevitore locale OE 333; a partire dal 1927 vengono realizzate le prime radio con il marchio \"Loewe\".\nNel 1931 l'azienda presenta la prima trasmissione televisiva completamente elettronica al mondo con l'utilizzo del tubo catodico di Braun. Nella capitale tedesca Loewe presenta il primo televisore concepito per la produzione in serie. L'azienda assume la denominazione sociale \"Loewe Radio AG\" nel 1933.\nL'ascesa di Adolf Hitler al potere costringe Siegmund Loewe nel 1938 ad emigrare negli Stati Uniti d'America. Nel 1949 Siegmund riprende il possesso dell'azienda diventandone presidente. Nel 1950 viene prodotto Optaphon, il primo audioregistratore a cassette per uso privato; in quel periodo inizia a Kronach la produzione in serie di televisori.\nNel 1961 Loewe presenta Optacord 500, il primo videoregistratore europeo per uso privato. Alla morte di Siegmund Loewe nel 1962, la famiglia cede le proprie azioni alla Philips che controller\u00e0 l'azienda fino al 1985; in questo periodo Loewe si specializza nella progettazione e produzione di televisori.\nNel 1963 viene lanciato il primo televisore portatile Optaport, con una diagonale di 25\u00a0cm di diagonale e con radio FM integrata. In seguito, nel 1981 Loewe presenta il primo televisore stereo europeo. Nel 1985 Loewe sviluppa il televisore Art, che segna per l'azienda la nascita di una nuova generazione di TV orientati al \"design\" e alla tecnologia.\nIl 1995 rappresenta un altro anno importante per Loewe, che presenta CS1, il primo televisore completamente riciclabile prodotto in serie. Nel 1998 Xelos@Media \u00e8 il primo televisore con l'accesso a internet.\nNel 2003 nasce Articos 32 DR+, il primo televisore con disco rigido integrato. Tra il 2008 e il 2009 i TV Loewe si arricchiscono del portale MediaHome, che consente di accedere ai contenuti multimediali presenti nella rete domestica o su supporti USB. Nel 2014, dopo un periodo di grande difficolt\u00e0 economica, l'azienda viene acquisita da un fondo di investimento industriale e viene trasformata in Loewe Technologies GmbH. Alla Fiera Internazionale dell'elettronica (IFA) di Berlino 2014, Loewe rinnova tutta la gamma con TV UHD.\nA gennaio 2020, Loewe \u00e8 stata acquisita da Skytec Group Ltd, un fondo di investimento industriale con sede a Cipro, guidata da Vladislav e Aslan Khabliev.\nIl Gruppo Loewe.\nA livello internazionale Loewe \u00e8 presente in circa 50 paesi, con filiali in Italia, Francia, Belgio, Paesi Bassi e Regno Unito."}
{"id": "2380470", "revid": "670021", "url": "https://it.wikipedia.org/wiki?curid=2380470", "title": "Medioevo", "text": "Il Medioevo (o Medio Evo) \u00e8 una delle quattro et\u00e0 storiche (antica, medievale, moderna e contemporanea) in cui viene convenzionalmente suddivisa la storia dell'Europa nella storiografia moderna.\nIl Medioevo \u00e8 costituito da un periodo di circa mille anni. Alcuni storici indicano come suo avvio la morte dell'imperatore romano Teodosio (395), l'ultimo a governare l'impero unito; altri indicano invece la caduta dell'Impero romano d'Occidente (476). Tradizionalmente, il Medioevo si conclude con la scoperta dell'America da parte di Cristoforo Colombo (12 ottobre 1492) oppure la presa di Costantinopoli da parte dei Turchi Ottomani (29 maggio 1453), evento che sancisce l\u2019inizio dell'Et\u00e0 moderna. Il Medioevo \u00e8 poi solitamente suddiviso in Alto e Basso Medioevo (nei paesi di cultura anglosassone si usa spesso distinguere anche un pieno Medioevo, concetto solitamente non utilizzato in Italia).\nIl concetto di Medioevo compare per la prima volta nel XV secolo, con i termini latini \"media aetas\" o \"media tempestas\", con il significato di \"et\u00e0 di mezzo\", in ci\u00f2 riflettendo l'opinione dei contemporanei, per cui tale periodo avrebbe rappresentato una deviazione dalla cultura classica, in opposizione al successivo Umanesimo e Rinascimento. \nAlcuni fenomeni tipici dei primi secoli, come il crollo demografico, la deurbanizzazione, il declino del potere centralizzato, le invasioni e le migrazioni di massa delle trib\u00f9, erano gi\u00e0 iniziati nella tarda antichit\u00e0. Come conseguenza delle invasioni barbariche del V secolo, in particolare di quelle dei vari popoli germanici, si vennero a formare nuovi regni nei territori che erano stati dell'Impero Romano d'Occidente. L'Impero Romano d'Oriente, invece, sopravvisse per tutta la durata del Medioevo, ed \u00e8 generalmente oggi indicato con l'espressione \"Impero bizantino\"; nel VII secolo, per\u00f2, l'Impero d'Oriente perse il Nord Africa e il Medio Oriente, passati sotto il dominio del Califfato degli Omayyadi, una dinastia islamica; ci\u00f2 port\u00f2 al fenomeno delle Crociate, durante le quali il mondo islamico e quello cristiano si scontrarono tra l'XI e il XIII secolo; la prima fu indetta nel 1095. \nSebbene vi fossero stati cambiamenti sostanziali nella societ\u00e0 e nelle strutture politiche, la rottura con l'antichit\u00e0 classica non fu completa: l'Impero Bizantino si considerava diretto successore dell'Antica Roma e il diritto romano era ancora la base legislativa fondamentale, ordinata nel \"Corpus Iuris Civilis\"; in Occidente, poi, la maggior parte dei nuovi regni utilizzava le istituzioni romane ancora esistenti. Il mito dell'antica Roma rimase sempre vivo, come mostra la fondazione nel IX secolo del Sacro Romano Impero da parte dei Franchi, che comprendeva gran parte dell'Europa occidentale e che, anche nel nome, si richiamava agli ideali di universalit\u00e0 tipici dell'Impero Romano. I rapporti che univano Europa, Asia ed Africa, interrotti dopo la caduta dell'Impero Romano d'Occidente, ripresero dopo il IX secolo, con la nascita delle repubbliche marinare.\nDal punto di vista religioso, caratteristiche del Medioevo furono la diffusione sempre pi\u00f9 capillare del Cristianesimo e dell'Islam, quest'ultimo nato nel VII secolo in Arabia e diffusosi nel Nord Africa ed anche in alcune aree dell'Europa meridionale. La religiosit\u00e0 medievale fu contraddistinta anche dalla fondazione di una fitta rete di monasteri, dalla nascita degli ordini mendicanti, dalla loro predicazione e dalla fondazione dei loro conventi.\nDal punto di vista dell'organizzazione sociale, politica ed economica, un fenomeno tipico del Medioevo fu il feudalesimo (sviluppatosi in forme diverse in base al contesto ed al periodo storico), il sistema curtense, la diffusione ovunque dei castelli (in seguito al X secolo) e la nascita della classe dei cavalieri. \nDopo il 1000, si fa convenzionalmente iniziare il Basso Medioevo. Durante questo periodo, la popolazione europea aument\u00f2 notevolmente, grazie alle innovazioni tecnologiche ed agricole che permisero al commercio di prosperare; i raccolti aumentarono, favoriti anche dal cosiddetto periodo caldo medievale. Le citt\u00e0, entrate in profonda crisi nell'Alto Medioevo, ripresero allora ad espandersi. La crescita di popolazione sub\u00ec una grave battuta d'arresto tra il 1347 e il 1350, a causa della peste nera, che uccise circa un terzo degli europei.\nNel Basso Medioevo inizi\u00f2 il processo che port\u00f2 alla formazione degli Stati nazionali centralizzati. La vita intellettuale era segnata dalla scolastica, una filosofia che enfatizzava l'unione di fede e ragione. In questi anni iniziarono a nascere le prime universit\u00e0.\nTra i fenomeni pi\u00f9 significativi della cultura medievale, si ricordano la teologia di Tommaso d'Aquino, i dipinti di Giotto, la poesia di Dante e Chaucer, i viaggi di Marco Polo, le grandi cattedrali, l'arte romanica, l'arte gotica, l'arte bizantina.\nSinossi storica.\nDopo la caduta dell'Impero romano d'Occidente, si assistette a una prima fase con la lotta tra le popolazioni del nord e dell'est europeo per la ricostruzione a livello locale dell'organizzazione amministrativa, militare, economica e giuridica. Questa fase fu poi seguita, verso la fine del Medioevo, da una nuova fase di accentramento dei poteri a livello nazionale. Cruciale in questa organizzazione fu la struttura feudale che, se da un lato permetteva una certa stabilit\u00e0 grazie all'organizzazione continentale del sistema, non fu mai sufficientemente forte da togliere completamente autonomia alle realt\u00e0 locali, che cos\u00ec poterono gestire la transizione tra l'uniformit\u00e0 dell'Impero romano e la nascita degli stati nazionali.\nContemporaneamente allo sforzo per la creazione di stati nazionali, nell'Italia centrosettentrionale e in alcuni centri commerciali d'Europa si assiste invece all'emancipazione dall'Impero romano tramite i Comuni, citt\u00e0 o paesi indipendenti, a regime repubblicano, che si contrappongono al concetto in formazione di monarchia nazionale, sino alla loro trasformazione, in Italia, in signorie cittadine e poi in stati regionali, ambienti in cui sorger\u00e0 il Rinascimento. Una realt\u00e0 in grado di dare uniformit\u00e0 al panorama europeo fu la comune radice religiosa basata sul Cristianesimo, ereditata dall'ultimo periodo romano e proseguita fino all'XI secolo con la separazione della Chiesa ortodossa dalla Chiesa cattolica nel 1054. Questa radice comune port\u00f2 da un lato a una commistione tra potere temporale e religioso che permise dei momenti di identit\u00e0 come nel caso delle crociate e persistette, non senza conflitti, anche oltre la Riforma protestante.\nIn ambito filosofico, il Medioevo si caratterizza per una grande fiducia nella ragione umana, che si esprime nella corrente della scolastica, il cui maggior esponente \u00e8 Tommaso d'Aquino. La crisi di questa corrente filosofica, nel XIV secolo, con autori come Duns Scoto e soprattutto Guglielmo di Ockham, fu segnata da un crollo di fiducia nella ragione e da un conseguente crescente fideismo, portando quindi alla fine del pensiero medievale e alla nascita del pensiero moderno. L'Umanesimo e il Rinascimento furono dei poderosi tentativi di rispondere a tale crisi, proponendo quale modello gli \"antichi\", come risposta al crollo di fiducia nella ragione umana. Come \u00e8 stato ben spiegato da diversi storici, come R\u00e9gine Pernoud, gli Umanisti finirono per attribuire all'intero Medioevo quei caratteri di debolezza della ragione e di fideismo che ne caratterizzano, al contrario, proprio la crisi. Tale interpretazione risulta, in certi filoni della cultura progressista odierna, tuttora dominante, con il \"Medioevo\" associato a un'era di decadenza e assenza di libert\u00e0.\nPeriodizzazione.\nSviluppo del concetto.\nQuesto termine fu usato in senso di periodo storico per la prima volta nell'opera \"Historiarum ab inclinatione romanorum imperii decades\", dell'umanista Flavio Biondo,scritta verso il 1450 e pubblicata nel 1483. Secondo Flavio Biondo, in polemica con la cultura del XIV secolo (che oggi consideriamo la crisi del Medioevo), l'epoca \u00e8 come una lunga parentesi storica, caratterizzata da una stasi culturale che si colloca tra la grandezza dell'et\u00e0 classica e la rinascita umanistico-rinascimentale della civilt\u00e0 che a essa si ispira. Questa visione completamente negativa del Medioevo \u00e8 stata successivamente superata (anche se ad oggi permangono, comunque, diverse interpretazioni in tal senso).\nDate di inizio e di fine.\nIl passaggio al Medioevo \u00e8 un processo storico-sociale, e in quanto tale continuo e con caratteristiche non sempre individuabili in dettaglio, pertanto i pareri sull'inizio e sulla fine del Medioevo sono discordanti. Se la data convenzionalmente pi\u00f9 usata \u00e8 il 476, cio\u00e8 l'anno che vide la deposizione dell'ultimo imperatore romano (Romolo Augusto) con la conseguente fine dell'Impero romano d'Occidente, altri storici indicano altre date:\nAlcuni studiosi britannici fissano l'inizio del Medioevo nell'anno Mille, visto che intorno a tale data la societ\u00e0 europea di espressione latina cominci\u00f2 a dare segni di rinascita in tutti i campi, e designano l'epoca che va dalla fine dell'Impero romano d'occidente all'anno Mille come \"secoli bui\" o \"et\u00e0 barbarica\"; tale data per\u00f2 \u00e8 pi\u00f9 spesso usata convenzionalmente per separare l'Alto Medioevo dal Basso Medioevo.\nIl concetto di Tarda antichit\u00e0 fece inizialmente riferimento al campo artistico e a differenze formali gi\u00e0 rintracciabili nel III secolo.\nLa conclusione dell'et\u00e0 medievale ha date diverse da paese a paese, corrispondenti alla nascita delle rispettive monarchie nazionali e al periodo rinascimentale. Le pi\u00f9 comunemente utilizzate sono: \nSecondo l'impostazione della storiografia marxista (ma condivisa anche da alcuni storici non marxisti), il Medioevo si concluderebbe con la fine del feudalesimo e l'avvento dell'industrializzazione nel XVIII secolo.\nJacques Le Goff ha proposto di sostituire l'idea del Medioevo \"corto\" (quello che va dal V al XV secolo) con un \"Medioevo lungo\" (dal III al XIX secolo), arguendo che l'elemento centrale dell'et\u00e0 di mezzo fu il feudalesimo e che questo scomparve solo con la societ\u00e0 industriale.\nSuddivisioni.\nUna suddivisione comunemente utilizzata del Medioevo \u00e8 tra:\nTra questi due periodi la storiografia anglosassone e, di recente anche alcuni testi italiani, ha inserito il periodo del \"Pieno Medioevo\" o secoli centrali del Medioevo (XI-XII sec).\nIn Europa si segue in genere la stessa periodizzazione tranne che in Germania dove si individua un \"Fr\u00fchmittelalter\" (V-VIII), un \"Hochmittelalter\" (IX-XI) e un \"Sp\u00e4tmittelalter\" (XII-XV).\nUna suddivisione usata nel campo degli studi storici medievali \u00e8 anche quella in quattro periodi, comprendendo anche i secoli usualmente inseriti nell'Evo Antico:\nSecondo la storiografia dei paesi di cultura anglosassone, si pu\u00f2 identificare anche un Pieno Medioevo, concetto non utilizzato in Italia. Esso comprende il periodo che va dall'XI al XIII secolo. Sarebbe caratterizzato dalla piena e completa fioritura del sistema dei Comuni medievali e dalla lotta fra i due poteri universali, Impero e Papato.\nEsistono inoltre altri periodi chiamati \"Medioevo\", applicati per esempio alla storia greca (il \"Medioevo ellenico\") o giapponese.\nTarda antichit\u00e0.\nSebbene il termine tarda antichit\u00e0 implichi, tradizionalmente, una valenza negativa e tra i secoli dal III al V l'area europea e del bacino del Mediterraneo subirono senz'altro un periodo di crisi, le trasformazioni in quest'epoca furono alla base per la nascita dell'identit\u00e0 europea. Si registr\u00f2 in quest'epoca il definitivo tramonto del sistema romano, con rivoluzioni sociali, economiche, culturali e religiose in larga scala.\nDopo aver raggiunto la sua massima estensione territoriale nel II secolo, il controllo di Roma sui propri territori si fece sempre pi\u00f9 labile. Problemi economici, fra cui l'inflazione, e la sempre maggiore pressione sulle frontiere resero l'Impero fortemente instabile. Alla dinastia dei Severi (193-235) successe un periodo durato cinquant'anni di anarchia militare, denominato crisi del III secolo dove si assistette a una sempre pi\u00f9 chiara tendenza di dominio dell'esercito nel processo di scelta e acclamazione dell'imperatore.\nL'imperatore Diocleziano inaugur\u00f2 un programma di riforme che rafforzarono il carattere assolutistico e gerarchico dell'Impero che, nel 286, venne diviso in due grandi regioni amministrative, formando cos\u00ec una diarchia in cui due imperatori si dividevano su base geografica il governo dell'impero. Dopo un periodo di guerra civile, l'imperatore Costantino, dopo aver ristabilito l'unit\u00e0 della carica imperiale, fece di Bisanzio una nuova capitale, col nome di Costantinopoli. Con l'Editto di Milano del 313, Costantino proclam\u00f2 il Cristianesimo \"religio licita\", cosa che ne favor\u00ec la diffusione. Divenne poi religione di Stato nel 380 (editto di Tessalonica).\nLe riforme di Diocleziano crearono una forte burocrazia governativa, riformarono la fiscalit\u00e0 e rafforzarono l'esercito, non riuscendo per\u00f2 a risolvere completamente i problemi dell'impero, fra cui una tassazione eccessiva, il crollo della natalit\u00e0 e le pressioni sulle frontiere. Il mantenimento dell'esercito, necessario per le continue pressioni di trib\u00f9 che in precedenza avevano avuto contatti pacifici con i Romani, richiedeva inoltre molte spese.\nLe invasioni barbariche, chiamate nella storiografia tedesca \"V\u00f6lkerwanderung\" (\"migrazioni di popoli\"), furono delle irruzioni pi\u00f9 o meno cruente e/o migrazioni delle popolazioni cosiddette \"barbariche\" (germaniche, slave, sarmatiche e di altri popoli di origine asiatica) all'interno dei confini dell'Impero romano, tra la fine del IV e il VI secolo, che si conclusero con la formazione dei Regni romano-barbarici. L'inizio del fenomeno \u00e8 considerato la sconfitta del 378 nella Battaglia di Adrianopoli per mano dei Goti. L'impero fu costretto ad accogliere un grande numero di trib\u00f9 germaniche come \"foederati\" e ammetterli come mercenari nell'esercito romano.\nAlcune di queste trib\u00f9 \"barbare\" rifiutavano la cultura romana, mentre altri la ammiravano e aspiravano a emularla. In cambio di terra da coltivare e, in alcune regioni, del diritto di raccogliere il gettito fiscale per lo stato, le trib\u00f9 federate fornirono sostegno militare all'impero. Altre incursioni rappresentarono invece invasioni militari su piccola scala di gruppi tribali riuniti per raccogliere bottino, come nel caso degli Unni, che facevano irruzione nei territori dell'Impero terrorizzando gli abitanti. L'invasione pi\u00f9 famosa culmin\u00f2 nel Sacco di Roma dei Visigoti nel 410: per la prima volta in quasi 800 anni Roma era caduta a un nemico.\nLa pesante crisi sofferta dall'Impero romano d'Occidente culmin\u00f2 con la deposizione dell'ultimo imperatore romano Romolo Augusto nel 476 da parte di Odoacre, generale dell'esercito romano che, guidando una rivolta di sciri, eruli e rugi, e non proclamandosi a sua volta imperatore, mise definitivamente fine all'esistenza \"formale\" dell'Impero d'Occidente. Il 476 \u00e8 considerato per questo la data convenzionale dell'inizio del Medioevo. Il periodo successivo alla deposizione dell'ultimo imperatore non si risolse nella fine della civilt\u00e0 romana, ma nella sua fusione con quella di altre popolazioni, che determin\u00f2 il sorgere di una nuova civilt\u00e0 latino-germanica.\nAlto Medioevo.\nI Regni romano-barbarici.\nNonostante la struttura politica nell'Europa occidentale fosse cambiata, il collasso dell'Impero non fu drammatico come si pensava in passato. In aree come la Spagna e l'Italia l'incontro fra la cultura romana e i costumi degli invasori port\u00f2 a una fusione, mentre in altre aree, dove c'era un peso maggiore delle popolazioni barbariche, si adottarono nuove lingue, costumi e modi di vestire. Il latino dell'Impero d'Occidente fu gradualmente sostituito dalle lingue romanze, mentre il greco rimase la lingua dell'Impero d'Oriente, anche se successivamente si aggiunsero le lingue slave. L'artigianato degli invasori era spesso simile a quello romano, con manufatti barbarici spesso modellati sui manufatti romani. Allo stesso modo, la cultura intellettuale dei nuovi regni era direttamente basata sulle tradizioni intellettuali romane.\nUn'importante differenza col passato fu la diminuzione graduale del gettito fiscale. La maggior parte delle nuove entit\u00e0 politiche non pagavano i loro eserciti con i proventi delle tasse, ma con terre. Questo diminuiva la necessit\u00e0 di grosse entrate fiscali, e quindi il sistema di tassazione decadde. Declin\u00f2 anche la schiavit\u00f9, e la societ\u00e0 cittadina and\u00f2 in crisi. Crollarono le infrastrutture civili e ogni nuovo edificio veniva costruito su una scala molto pi\u00f9 piccola di prima. Citt\u00e0 e mercanti soffrirono la mancanza di condizioni di sicurezza per il commercio e la manifattura. Essendo divenuto pericoloso viaggiare o trasportare merci su qualsiasi distanza, ci fu un crollo nel commercio e nella produzione per l'esportazione. Le maggiori manifatture che dipendevano sul commercio a lunga distanza, come la produzione di vasi di ceramica su larga scala, quasi scomparvero in alcuni punti d'occidente.\nFra il V e il VIII secolo nuovi popoli riempirono il vuoto politico lasciato dal governo centralizzato romano. Le trib\u00f9 germaniche stabilirono egemonie regionali entro i confini precedenti dell'impero, creando i cosiddetti regni romano-barbarici. Gli Ostrogoti si stabilirono nel tardo V secolo sotto Teodorico e fondarono un regno basato sulla cooperazione fra Italiani e Ostrogoti, che dur\u00f2 fino agli ultimi anni del regno di Teodorico. I Burgundi si stabilirono inizialmente in Gallia, per poi fondare un nuovo regno tra Ginevra e Lione. In Gallia nacquero i regni dei Franchi e dei Bretoni. Altri regni furono fondati dai Visigoti in Spagna, dai Suebi in Galizia, da Angli e Sassoni in Britannia e Vandali in Nordafrica. Questi regni venivano via via riconosciuti da Bisanzio, dall'unico imperatore rimasto, il quale non era interessato al governo sostanziale di quell'area ormai impoverita e decentrata che era l'Occidente, ma gli era sufficiente che i nuovi re si sottomettessero formalmente al suo comando, in cambio della legittimazione.\nNonostante il ruolo distruttivo che spesso i popoli invasori svolsero nelle terre invase, quasi tutti i nuovi regni furono a loro volta estremamente vulnerabili e in qualche caso anche molto piccoli. Alcuni, come quelli dei Burgundi o dei Suebi, vennero assimilati dai vicini; altri, come quelli dei Vandali o degli Ostrogoti, crollarono sotto l'offensiva di Bisanzio, che tent\u00f2 di ricostruire l'unit\u00e0 dell'Impero. Quelli dei Visigoti e dei Franchi invece sopravvissero, sia per la rapida integrazione tra la popolazione residente e gli invasori, sia per la collaborazione con la Chiesa e con esponenti del mondo intellettuale latino.\nNel 568 i Longobardi, guidati da Alboino, si insediarono in Italia, dove diedero vita a un regno indipendente che estese progressivamente il proprio dominio sulla massima parte del territorio italiano continentale e peninsulare. Il dominio longobardo fu articolato in numerosi ducati, che godevano di una marcata autonomia rispetto al potere centrale dei sovrani insediati a Pavia; nel corso dei secoli, tuttavia, i sovrani estesero progressivamente l'autorit\u00e0 del re, conseguendo progressivamente un rafforzamento delle prerogative regie e della coesione interna del regno.\nLa chiesa e il monachesimo.\nLa struttura ecclesiastica della Chiesa cristiana sopravvisse quasi intatta alle invasioni barbare. Il vescovo di Roma cerc\u00f2 in questo periodo di far valere la sua preminenza sugli altri vescovi in base al primato di Pietro. Il contributo pi\u00f9 rilevante nell'Alto Medioevo al rafforzamento della figura del pontefice venne dal papato di Gregorio Magno. Fu il primo papa a esercitare il potere temporale sul Patrimonio di san Pietro e promosse l'evangelizzazione missionaria in Britannia, affidandola ad Agostino di Canterbury. Monaci iro-scozzesi, come Colombano, operarono nel VI e VII secolo in Europa centrale per fondare monasteri e convertire le trib\u00f9 germaniche ancora pagane.\nNel VI secolo in Europa occidentale si diffuse il monachesimo, un'istituzione dai tratti originali, che si present\u00f2 come una novit\u00e0 rispetto alla tradizionale societ\u00e0 cristiana fondata sul dualismo tra il clero e i fedeli. Il monachesimo cristiano si svilupp\u00f2 sin dal IV secolo quando i cosiddetti Padri del deserto abbandonarono le citt\u00e0 per vivere in solitudine nei deserti d'Egitto, di Palestina e di Siria. Antonio il Grande \u00e8 considerato l'iniziatore della via eremitica e Pacomio di quella cenobitica. Gli ideali monastici si diffusero dall'Egitto all'Europa occidentale fra V e VI secolo grazie alla letteratura agiografica, come la \"Vita di Antonio\" scritta dal vescovo Atanasio di Alessandria. Fondamentale fu l'attivit\u00e0 di Benedetto da Norcia, che nel 529 si stabil\u00ec a Montecassino e istitu\u00ec una Regola comune di vita cenobitica che nel corso dei secoli venne impiegata in tutto l'Occidente. I monasteri si diffusero in Europa e divennero non solo centri religiosi, ma anche economici e di diffusione e conservazione della cultura. Infatti, nelle biblioteche dei monasteri furono raccolti, conservati e copiati moltissimi testi classici che, in tal modo, si salvarono dalla distruzione.\nIl Cristianesimo rappresent\u00f2 il principale fattore di unificazione fra l'Europa occidentale e orientale nell'Alto Medioevo, ma i rapporti fra Roma e Bisanzio s'incrinarono progressivamente. L'imperatore bizantino vedeva come naturale una sua funzione di controllo sui cinque patriarcati, favorendo il Patriarca di Costantinopoli, mentre il papato cercava di affermare la sua supremazia sulle altre diocesi. Dall'VIII secolo le dispute teologiche sull'iconoclastia e il filioque e quelle politiche riguardo al controllo dell'Impero sul Patrimonio di san Pietro acuirono le differenze fra Chiesa romana e greca, che sfoceranno poi nello Scisma d'Oriente.\nL'Impero bizantino.\nMentre la \"pars occidentis\" dell'Impero collassava travolta dalle invasioni barbariche, l'Impero romano d'Oriente, noto come \"Impero Bizantino\" (denominazione apparsa successivamente alla Caduta di Costantinopoli, per rimarcarne la distinzione con l'Impero romano classico), sopravvisse.\nLa storiografia \u00e8 incerta sulla data di nascita dell'Impero bizantino, e diversi sono gli eventi considerati determinanti per la nascita dell'Impero bizantino: il 330 (rifondazione di Bisanzio come Costantinopoli), il 395 (morte di Teodosio I), il 476 (caduta dell'Impero d'Occidente), il 565 (morte di Giustiniano I e del sogno della \"Restauratio imperii\"). La data prevalentemente accettata dal mondo accademico dell'inizio del \"periodo bizantino\" \u00e8 tuttavia il 610, anno dell'ascesa al trono di Eraclio I, il quale modific\u00f2 notevolmente la struttura dell'Impero, proclam\u00f2 il greco lingua ufficiale in sostituzione del latino e assunse inoltre il titolo imperiale di \"basileus\", al posto di quello di \"augustus\" usato fino a quel momento.\nL'Impero bizantino era caratterizzato da relazioni strette con la Chiesa cristiana, e le discussioni teologiche assunsero una forte importanza nella politica bizantina. Lo sviluppo della giurisprudenza port\u00f2 al \"Codice teodosiano\" prima e al \"Corpus Iuris Civilis\", con Giustiniano poi. Durante il regno di Giustiniano si assistette all'ultimo concreto tentativo di riconquistare le regioni occidentali, per ristabilire l'unit\u00e0 dell'Impero romano (\"Restauratio Imperii\"). I Bizantini riuscirono a riconquistare le province dell'Africa Settentrionale e parte della Spagna dai Vandali, e, al termine della guerra greco-gotica combattuta contro gli Ostrogoti, l'intera Italia, stabilendo una supremazia in ambito mediterraneo. Sotto il regno di Giustiniano fu inoltre costruita, a Costantinopoli, la Basilica di Santa Sofia.\nDopo la morte di Giustiniano la situazione dell'impero, schiacciato dalle avanzate di Avari e Slavi da una parte e Sasanidi dall'altra, si complic\u00f2. Gli Avari dalla seconda met\u00e0 del VI secolo iniziarono a espandersi nelle steppe dell'odierna Ungheria, impadronendosi del bacino dei Carpazi, arrivando nel 626 a cingere d'assedio la stessa Costantinopoli. Dopo la morte dell'imperatore Maurizio, i Persiani avanzarono in Asia Minore, occuparono la Siria e si spinsero fino in Egitto. La ripresa avvenne con Eraclio I, che respinse gli Avari e sconfisse i Sasanidi a Ninive nel 627, costringendoli nel 628 a cedere tutti i territori da loro occupati nel corso della guerra. L'enorme sforzo bellico imped\u00ec negli anni successivi di opporsi alla lenta infiltrazione di Slavi e Bulgari nei Balcani, che port\u00f2 poi all'occupazione di gran parte dell'Europa orientale alla met\u00e0 del VII secolo, e alla conquista araba delle terre imperiali comprese tra il litorale siro-palestinese e l'Africa romanizzata. L'Impero, inoltre, si ripieg\u00f2 su s\u00e9 stesso dal punto di vista culturale, con lo smarcamento dal controllo culturale e religioso dei Basileus dell'Europa occidentale e la conseguente frattura fra Europa latino-germanica ed Europa bizantina.\nNascita ed espansione dell'Islam.\nNel VI secolo, la Penisola arabica era abitata, nelle sue aree centrali e settentrionali, da trib\u00f9 nomadi indipendenti mentre in quelle meridionali erano attive culture sedentarie dedite al commercio. I beduini, abitanti delle steppe arabe, erano invece dediti al piccolo e grande nomadismo a causa del loro speciale modo di sussistenza che si basava strettamente sull'allevamento e sulla razzia ai danni di altri gruppi, nomadi e non, e delle carovane dei mercanti. Gli Arabi erano in massima parte politeisti e la Ka\u02bfba di Mecca, nella regione del Hij\u0101z, era un santuario (\"bayt\") cui giungevano annualmente pellegrini provenienti da tutta la Penisola araba, per motivi principalmente religiosi ma anche commerciali, favoriti come essi erano dalla tregua che caratterizzava il \"hajj\" preislamico. All'inizio del VII secolo, Maometto riusc\u00ec a fare degli arabi una nazione, fondando uno Stato teocratico. I successori politici di Maometto, i califfi, avviarono una rapida espansione territoriale, che seppe sfruttare le debolezze dell'Impero bizantino e di quello persiano sasanide, indeboliti dal conflitto sopraccitato, che sottovalutarono i beduini. Nel 637 veniva conquistata Seleucia-Ctesifonte, capitale dell'Impero persiano. All'Impero bizantino vennero strappate Siria (637), Egitto, Cirenaica e Tripolitania (642 -645).\nPer un trentennio il califfato fu elettivo, prima di diventare ereditario con la dinastia degli Omayyadi che trasferirono nel 661 la capitale da Medina a Damasco. Durante l'epoca omayyade continuarono le conquiste: intorno al 670 gli Arabi conquistarono l'Ifriqiya, ossia l'antica provincia romana dell'Africa proconsularis. Nel 710/711, dopo aver concluso la conquista del Maghreb, un corpo di spedizione arabo-berbero guidato da Tariq ibn Ziyad, governatore di Tangeri, super\u00f2 il breve braccio di mare che divide l'Africa e la Penisola iberica. Il regno visigoto, che all'epoca occupava la penisola e parte della odierna Francia meridionale, fu nel giro di pochi mesi travolto dagli invasori musulmani. La Penisola iberica divenne una provincia del califfato e fu chiamata al-Andalus. Mentre gli Arabi organizzavano questo loro dominio occidentale, i cristiani, per conto loro, diedero vita a nuovi organismi politico-statuali; il maggiore, e pi\u00f9 importante storicamente, fu il Regno delle Asturie, poi diventato asturleonese.\nNel 717, sul fronte orientale, i musulmani avevano posto l'assedio a Costantinopoli, ma la distruzione della flotta araba grazie al \"fuoco greco\" imped\u00ec permanentemente l'espansione araba verso la Penisola balcanica. L'espansione islamica proseguir\u00e0 comunque su tale direttiva ma solo sei secoli dopo, con i turchi Ottomani. L'importante vittoria di Leone III Isaurico venne ridimensionata in Occidente nella storiografia successiva, perch\u00e9 l'imperatore era considerato un eretico iconoclasta: il mito di aver fermato gli arabi venne tributato invece a un fatto secondario, la battaglia di Poitiers.\nGli Omayyadi avevano trasformato i territori conquistati in un impero ereditario, con un'amministrazione fiscale sempre pi\u00f9 preoccupata a drenare risorse per forze armate destinate a diventare pletoriche. Tutti i 90 anni circa omayyadi furono squassati da continue rivolte alidi (solo dal II secolo si potr\u00e0 parlare di Sciismo) e kharigite. Gli Abbasidi, parte importante del movimento alide, sconfissero l'ultimo califfo omayyade nel 750. Il potere pass\u00f2 cos\u00ec nelle mani di una nuova aristocrazia aperta alle influenze culturali persiane, con lo spostamento della capitale, e del baricentro dell'impero, da Damasco a Baghdad. Nella vastissima dominazione abbaside si svilupparono col tempo autonomie regionali molto forti, ricordati semplicemente col termine di emirati.\nUno dei primi emirati a nascere fu quello di al-Andalus nella Penisola iberica, con capitale Cordova, fondato da un membro della casa omayyade sfuggito alle stragi perpetrate dagli Abbasidi contro la famiglia califfale sconfitta. L'emirato riusc\u00ec a imporre la propria egemonia su buona parte della Penisola, tanto che nel 929 \u02bfAbd al-Ra\u1e25m\u0101n III assunse il titolo di califfo. Un altro importante emirato fu quello dell'Ifriqiya, concesso ereditariamente dal califfato all'Emiro Ibrahim ibn al-Aghlab (da cui il nome della dinastia degli Aghlabidi), con centro a Qayrawan in Tunisia. Qui si afferm\u00f2 nel 909 la dinastia dei Fatimidi, che occuparono nel 969 l'Egitto e assunsero il titolo di \"Imam\", confermando la crisi del potere abbaside e quindi l'ormai avvenuta frammentazione della \"Umma\" islamica.\nIl regno dei Franchi e l'impero carolingio.\nIl regno dei Franchi, sotto Clodoveo, della dinastia dei Merovingi, si espanse, sconfiggendo Alamanni e Visigoti. Verso la fine del V secolo Clodoveo si convert\u00ec al cristianesimo romano, riconoscendo l'autorit\u00e0 del papato. In tal modo i Franchi evitarono contrasti con la locale aristocrazia gallo-romana e ottennero l'appoggio dei vescovi. Gi\u00e0 alla morte di Clodoveo il regno dei Franchi si spacc\u00f2. Si formarono, fra VI e VII secolo, i regni di Austrasia, Neustria e Borgogna, governati da esponenti della dinastia merovingia. Le varie branche della famiglia merovingia si resero spesso protagoniste di conflitti interni, mentre il potere dei Merovingi si affievoliva a favore dei cosiddetti maestri di palazzo, che presero il potere de facto durante il VII secolo. Alcuni dei maestri di palazzo pi\u00f9 influenti furono i Pipinidi, discendenti di Pipino di Landen.\nIl potere della dinastia si rinsald\u00f2 con la leggendaria vittoria di Carlo Martello alla battaglia di Poitiers del 732 (o 733) sui musulmani di al-Andalus, evento considerato dalla storiografia tradizionale come il freno all'avanzata musulmana in Europa. In realt\u00e0 questo episodio non va sopravvalutato e le incursioni infatti non terminarono negli anni successivi. Per le ambizioni di Carlo Martello, per\u00f2, lo scontro dimostrava la sua capacit\u00e0 di ergersi a \"difensore della Cristianit\u00e0\". La dinastia carolingia, nome con cui sono conosciuti i successori di Carlo Martello, prese ufficialmente il potere sui regni di Austrasia e Neustria nel 751 con Pipino il Breve. Papa Stefano II consacr\u00f2 personalmente Pipino, legittimando il suo potere. La propaganda pipinide coni\u00f2 in questo periodo la definizione di \"re fannulloni\" per i Merovingi, esaltando al contempo la vittoria di Carlo Martello sui musulmani.\nLa dinastia pipinide costru\u00ec la propria egemonia grazie al ricorso sistematico a raccordi personali. Alla disgregazione del potere centrale e al pericolo delle incursioni esterne, i maestri di palazzo e i maggiori aristocratici del regno risposero colmando i vuoti di potere tramite la rete vassallatico-beneficiaria, pi\u00f9 conosciuta come sistema feudale. I vassalli si mettevano sotto la protezione di un signore, giurandogli fedelt\u00e0 e prestando servizio (perlopi\u00f9 di natura militare) a quest'ultimo, ricevendone in cambio protezione e un \"benificium\", termine che lascer\u00e0 gradualmente posto al pi\u00f9 noto feudo. L'oggetto del beneficio poteva essere qualsiasi bene, una rendita in denaro o beni mobili, ma nell'impostazione pi\u00f9 tipica del sistema era un terreno, eventualmente con edifici costruiti su di essa. \u00c8 importante sottolineare come all'inizio il terreno del quale beneficiavano i vassalli fosse concesso solo a titolo di usufrutto: essi ne erano possessori, ma non godevano della piena propriet\u00e0. Per questo alla loro morte il possesso ritornava al signore e non si tramandava agli eredi. Analogamente non poteva essere fatto oggetto di transazione, n\u00e9 venduto n\u00e9 alienato in alcun modo.\nAlla morte di Pipino il Breve nel 768, i suoi due figli Carlo Magno e Carlomanno si spartirono l'eredit\u00e0. Quando Carlomanno mor\u00ec per cause naturali, Carlo Magno si ritrov\u00f2 a essere l'unico re dei Franchi. Carlo Magno intraprese dal 774 un'espansione sistematica che avrebbe unificato buona parte dell'Europa occidentale nell'Impero carolingio, controllando l'attuale Francia, l'Italia settentrionale e la Germania occidentale. L'incoronazione imperiale di Carlo Magno nella notte di Natale dell'800 segn\u00f2 un punto di svolta nella storia medievale. L'assunzione del titolo imperiale da parte di Carlo Magno peggior\u00f2 inoltre le relazioni con l'Impero bizantino, che non riconobbe l'avvenimento.\nL'Impero era suddiviso in comitati, di estensione varia, amministrati da conti, agenti territoriali del potere regio. La contea poteva a volte corrispondere ad antiche circoscrizioni pubbliche romane, mentre ai margini dell'Impero erano state costituite le marche, territori con fortificazioni e guarnigioni militari considerevoli. Il controllo sul territorio fu rafforzato con un sistema di emissari, i \"missi dominici\", che si occupavano del controllo dei funzionari pubblici e della diffusione dei capitolari. Pur senza abbandonare l'uso barbarico di una corte itinerante, Carlo scelse dal 794 una residenza privilegiata, Aquisgrana, sede del palazzo reale.\nCarlo Magno dette impulso a una vera e propria riforma nei vari ambiti culturali (in architettura, nelle arti filosofiche, nella letteratura, nella poesia) che \u00e8 stata definita dagli storici novecenteschi \"Rinascita carolingia\". Istitu\u00ec la schola palatina presso il palazzo reale di Aquisgrana, diretta da Alcuino di York, e favor\u00ec l'insegnamento delle arti secondo la divisione nel \"trivium\", e nel \"quadrivium\", in un rinnovato interesse per gli studi classici. In generale ripresero vigore le scuole presso le sedi vescovili, le scuole cattedrali, e nei monasteri. \u00c8 nel periodo carolingio che venne elaborata una nuova forma di scrittura, la minuscola carolina, per facilitare il lavoro di copia degli amanuensi e la lettura dei testi essenziali, costituendo la base di ogni successiva corsiva minuscola.\nGi\u00e0 con il figlio di Carlo Magno, Ludovico il Pio, la debolezza del potere centrale aveva innescato una deriva dell'Impero carolingio della quale approfittarono le aristocrazie per esercitare il potere in maniera sempre pi\u00f9 libera e arbitraria. Alla morte di Ludovico il Pio (840) Lotario I assunse la corona imperiale, come previsto dal padre, mentre i due fratelli superstiti Ludovico e Carlo si allearono per obbligarlo a cedere una parte del potere. Il giuramento di Strasburgo, rivolto alle truppe dei due fratelli, \u00e8 rimasto famoso perch\u00e9 conserva il primo accenno scritto alle nascenti lingue francesi e tedesca. Nell'843, con il trattato di Verdun, Lotario dovette scendere a patti: mantenne la corona imperiale ma si limit\u00f2 a governare la \"Francia Media\", comprendente la fascia di territorio centrale chiamata Lotaringia e l'Italia. Carlo il Calvo prese la \"Francia occidentalis\" e Ludovico il Germanico la \"Francia orientalis\". Con la morte di Lotario, Ludovico prese la corona imperiale, quindi nell'875 gli successe Carlo il Calvo.\nL'Europa post-carolingia.\nCarlo il Calvo mor\u00ec nell'877 con l'impero carolingio ormai in dissoluzione. Gli successe Carlo il Grosso, figlio di Ludovico il Germanico, che fu deposto da una dieta di Grandi dell'Impero nell'887. A quel punto l'impero di Carlo Magno fu definitivamente disgregato e le diverse fazioni cercarono di porre il proprio controllo sulla corona: Arnolfo di Carinzia fu proclamato re dei Franchi orientali, Oddone di Parigi fu proclamato re dei Franchi occidentali, mentre Berengario del Friuli e Guido II di Spoleto finirono per contendersi la corona di re d'Italia. Le dinastie carolinge si estinsero nei diversi reami, sebbene il titolo imperiale sopravvisse, diventando simbolo di un'autorit\u00e0 sempre pi\u00f9 teorica, fino a rimanere vacante a partire dal 924. I nuovi sovrani, perdendo la visuale universalistica dei loro predecessori, cominciarono a far sempre pi\u00f9 riferimento alle realt\u00e0 nazionali costituenti i propri domini.\nIl collasso dell'impero carolingio fu accompagnato dalle cosiddette \"seconde invasioni\", con gruppi non numerosi ma molto agguerriti e affamati di preda, provenienti sia da est ma anche, e questa fu una novit\u00e0 nel panorama europeo, da sud e da nord. Vari aggregati tribali scandinavi, definiti Vichinghi o Normanni, si resero protagonisti di saccheggi sulle coste atlantiche e settentrionali fra la fine dell'VIII e l'XI secolo, stabilendosi poi nelle Isole britanniche, Islanda e nell'Italia meridionale. Nel 911 con Rollone fu stabilito un ulteriore insediamento normanno in quella che sarebbe stata poi chiamata \"Normandia\". Germania e Italia erano invece sotto il costante attacco degli Ungari. A questo quadro si aggiungevano le scorrerie navali dei Saraceni, che riguardavano prevalentemente il Mediterraneo. Per la prima volta dal tempo dei Vandali le incursioni provenivano dal mare e ci\u00f2 comport\u00f2 gravi conseguenze per tutti gli insediamenti costieri, che and\u00f2 dallo spopolamento alla vera e propria rifondazione in zone interne pi\u00f9 al riparo.\nAgli inizi del X secolo, si stabil\u00ec nel Regnum Teutonicorum, nuova denominazione del regno dei Franchi orientali, la dinastia ottoniana. Ottone I fren\u00f2 definitivamente le incursioni magiare con la battaglia di Lechfeld nel 955: gli Ungari furono convertiti al cristianesimo e vennero fatti insediare sul medio corso del Danubio, dando origine a un regno che da essi prese il nome di Ungheria. Dopo essere intervenuto anche in Italia, nel 962 Ottone si fece incoronare imperatore da Papa Giovanni XII. Gli storici considerano questo evento come la fondazione del Sacro Romano Impero, sebbene il termine fu adottato successivamente. Nel 972 Ottone si assicur\u00f2 il riconoscimento del suo titolo dall'Impero bizantino, sigillandolo col matrimonio fra suo figlio Ottone II e la principessa bizantina Teofano. L'Italia, e in seguito la Borgogna, entrarono nella sfera d'influenza ottoniana, mentre il Regno dei Franchi Occidentali, frammentato in signorie locali, rimaneva fuori dal Sacro Romano Impero.\nIl sistema curtense.\nNella Gallia merovingia si registra per la prima volta la presenza di tenute bipartite, le curtis, articolate in base a una distinzione tra l'appezzamento centrale direttamente gestito dal proprietario fondiario, la \"pars dominica\" (terra del \"dominus\"), e i fondi affidati ai coloni, la \"pars massaricia\". Quest'ultima era composta da piccoli poderi, detti \"mansi\", sufficienti al sostentamento di una famiglia (5-30 ettari), concessi in affitto a famiglie di massari liberi in cambio di un censo in denaro o in natura oppure affidati al lavoro dei servi casati. Dalla met\u00e0 dell'VIII secolo si diffuse la pratica di coltivare il dominico attraverso il lavoro forzato (le cosiddette \"corv\u00e9es\") degli affittuari del massaricio, secondo il modello economico chiamato dagli storici \"sistema curtense\". L'economia curtense era diffusa soprattutto nel regno dei Franchi e in particolare tra la Loira e la Senna, che con alcune varianti si radic\u00f2 un po' in tutta l'Europa cristiana.\nNel IX secolo incominciarono a comparire diverse innovazioni nella coltivazione. Precedentemente la rotazione era biennale: un anno si coltivavano cereali e l'anno successivo la terra era tenuta a riposo (maggese).\nIn questo periodo si pass\u00f2 dalla rotazione biennale alla rotazione triennale: il primo anno l'appezzamento era coltivato a cereali invernali, il secondo anno si seminavano legumi o cereali primaverili e solo nel terzo anno il terreno erano lasciato a maggese. Contemporaneamente si diffuse l'aratro pesante, a vomere asimmetrico, dotato di avantreno mobile su ruote e che necessitava di essere trasportato da buoi o talvolta cavalli. Il suo utilizzo port\u00f2 a un susseguirsi di invenzioni per facilitare il compito dell'animale quale il \"giogo frontale\" per i buoi e il \"collare da spalla\" per i cavalli. Si avvi\u00f2 cos\u00ec un processo che lentamente condusse a un aumento, seppur modesto, delle rese agricole.\nLe signorie di banno e l'incastellamento.\nI sovrani dei regni e dei principati nati dal collasso della formazione carolingia si dimostrarono spesso incapaci di fronteggiare le invasioni di Ungari, Normanni e Saraceni. I signori locali, sia laici che ecclesiastici, cominciarono a erigere castelli (dal latino \"castrum\", fortezza) per proteggere i propri possedimenti e a organizzare una difesa indipendente, dando inizio al fenomeno dell'incastellamento. La costruzione di castelli trovava talvolta il consenso del sovrano, ma spesso l'incastellamento avveniva su iniziativa dei signori del luogo senza alcuna preventiva autorizzazione. Inizialmente i castelli si presentavano come semplici insiemi di edifici dalla struttura ancora abbastanza primitiva, recintati da palizzate in legno e contrafforti di terra. Progressivamente la pietra sostitu\u00ec il legno nelle fortificazioni, si sfrutt\u00f2 meglio la fisionomia del suolo collocando i castelli su alture, si ampliarono le zone abitabili e i magazzini. La conseguenza principale del fenomeno dell'incastellamento fu il rafforzamento dei poteri locali, che garantivano un controllo pi\u00f9 efficace del territorio e dei suoi abitanti.\nConti e marchesi ottennero col capitolare di Quierzy, emanato da Carlo il Calvo nell'877 la possibilit\u00e0 di trasmettere le cariche comitali e i feudi in eredit\u00e0 (seppur provvisoriamente, in casi eccezionali, come la partenza del re per una spedizione militare). Soltanto dal 1037 ci fu la vera ereditariet\u00e0, quando i feudatari ottennero l'irrevocabilit\u00e0 e trasmissibilit\u00e0 ereditaria dei \"beneficia\" con la \"Constitutio de feudis\" dell'imperatore Corrado II. I conti non riuscivano per\u00f2 a esercitare i loro poteri sull'intera antica circoscrizione pubblica, ma solo sulle terre di propriet\u00e0 della famiglia. Nel resto dell'antica circoscrizione l'autorit\u00e0 del conte trovava un ostacolo nell'emergere di poteri di fatto di istituti ecclesiastici e famiglie aristocratiche, che tentavano di esercitare sui propri possessi i poteri degli ufficiali pubblici, riuscendoci nei periodi di maggiore disordine o se avevano edificato un castello. A loro volta i detentori di cariche comitali trattavano come patrimonio personale i territori affidatigli in qualit\u00e0 di conti o marchesi.\nMentre i signori fondiari esercitavano il loro potere solo sui coltivatori di fondi dati in concessione, i cosiddetti \"signori di banno\" (o di castello, o territoriali), una volta fortificati i propri possedimenti, iniziarono a esercitare la loro autorit\u00e0 su tutti coloro che abitano nelle vicinanze del castello, sia che si trattasse di uomini liberi, servi, piccoli proprietari o affittuari. La principale caratteristica di questa signoria era l'esercizio dei cosiddetti poteri di banno, ossia facolt\u00e0 giudiziarie, fiscali e militari un tempo prerogative regie. Le signorie di banno progressivamente si sovrapponevano e si sostituivano alle precedenti signorie fondiarie. Il consolidamento della signoria di banno contribu\u00ec alla delimitazione di precisi confini territoriali entro cui tutti gli abitanti erano sottomessi al potere del \"dominus loci\", che si assumeva il compito di difendere militarmente il territorio. I signori locali godevano inoltre delle cosiddette bannalit\u00e0, ossia il potere di imporre monopoli legati ai diritti di uso delle risorse del territorio, come lo sfruttamento dei boschi e l'uso del mulino del signore per macinare.\nLa societ\u00e0 signorile.\nL'affermarsi dei poteri signorili port\u00f2 a una netta distinzione fra chi esercitava il potere e chi lo subiva. Furono elaborate ideologie e immagini della societ\u00e0, a partire dall'XI secolo con Adalberone di Laon (nella sua opera \"Carmen ad Robertum regem\"), che distinguevano i \"bellatores\", coloro che proteggevano con le armi i deboli dai soprusi e la chiesa dai nemici della Cristianit\u00e0, gli \"oratores\", i membri del clero specialisti della preghiera, e i \"laboratores\", che procuravano il cibo alle altre due categorie, sostenendo l'intera societ\u00e0.\nIn questo contesto cambiavano anche le forme di definizione della supremazia sociale. Secondo Marc Bloch tra il XII e il XIII secolo era avvenuto un passaggio dalla condizione di \"nobilt\u00e0 di fatto\", ovvero dall'organizzazione in forme aperte e fluide, alla condizione di \"nobilt\u00e0 di diritto\", con la definizione di un ceto chiuso a base ereditaria.\nAl concetto di nobilt\u00e0 \u00e8 connesso il concetto di cavalleria. I cavalieri, di origini sociali diverse, erano specialisti della guerra che aiutavano i signori nell'esercizio del loro dominio. Il possesso del costosissimo equipaggiamento militare e il prestigio crescente dei cavalieri port\u00f2 a una progressiva identificazione tra cavaliere e nobile. L'introduzione di un'investitura formale, l\"'adoubement\", contribu\u00ec alla percezione della cavalleria come gruppo limitato. La tendenza, fra XI e XII secolo, a riservare l'addobbamento ai soli figli dei cavalieri, era segno dell'ormai avvenuta identificazione della cavalleria con la nobilt\u00e0, ormai considerata una classe chiusa.\nBasso Medioevo.\nLa riforma dell'XI secolo e i nuovi movimenti religiosi.\nSin dall'alto Medioevo la chiesa esercitava un controllo non solo religioso, ma anche politico ed economico sul territorio. Tali funzioni avevano attratto l'aristocrazia militare, da cui, intorno all'anno Mille, provenivano vescovi e abati. In questo quadro si collocano anche le \"ecclesie propriae\", ossia le chiese fondate dai potenti. Nacquero allora le prime perplessit\u00e0 circa le ingerenze laiche nella Chiesa, la cosiddetta questione della \"libertas Ecclesiae\". La fondazione del monastero di Cluny a M\u00e2con nel 909/910 \u00e8 stata a lungo considerata premonitrice della riforma della chiesa, sebbene nacque come monastero privato di Guglielmo I di Aquitania. L'abbazia era esente dal controllo vescovile grazie alla subordinazione diretta alla santa Sede. A Cluny fu affidato alla preghiera corale un ruolo di primo piano, mentre il lavoro veniva delegato in larga parte a laici, come previsto dalla regola benedettina riformata da Benedetto d'Aniane. Tra i secoli X e XI sorsero numerosissimi monasteri, dipendenti dall'abbazia di Cluny, che aderirono al suo esempio affidandosi direttamente alla Santa Sede (la cosiddetta congregazione cluniacense).\nAl clima della riforma cluniacense si doveva il diffondersi di un desiderio di riforma nella chiesa secolare. Erano frequenti pratiche come la simonia (vendita delle cariche), nicolaismo (concubinato) e il nepotismo (trasmissione delle cariche a parenti prossimi) o, soprattutto tra i vescovi, pratiche come la mondanit\u00e0, la superficialit\u00e0 religiosa e l'uso di considerare l'investitura episcopale come una lucrosa rendita. I movimenti dei patarini e dei vallombrosiani si scagliarono contro il malcostume dei vescovi locali.\nIl lungo periodo di progressivo distanziamento fra Roma e Costantinopoli port\u00f2 nel 1054 allo Scisma d'Oriente: Papa Leone IX, attraverso il suo legato Umberto di Silva Candida, e il patriarca Michele I Cerulario si scomunicarono a vicenda. La Chiesa Cattolica romana ruppe ogni rapporto con la chiesa greco-bizantina, che si autodefin\u00ec Chiesa ortodossa. Lo scisma non fu mai pi\u00f9 ricomposto e la frattura fra Occidente e Oriente divenne insanabile.\nNiccol\u00f2 II nel 1059 eman\u00f2 uno statuto che fu alla base della Riforma gregoriana, il \"Decretum in electione papae\": l'elezione pontificia da allora si sarebbe svolta durante un sinodo dei cardinali, titolari di chiese di Roma e dintorni (sedi suburbicarie). Ildebrando di Soana, salito al soglio come Gregorio VII (1073), nel 1075 ribad\u00ec il divieto per i laici di investire gli ecclesiastici e nello stesso anno formul\u00f2 il \"Dictatus papae\", raccolta di 27 proposizioni che stabilivano la supremazia del pontefice sulla Chiesa e gli attribuivano la facolt\u00e0 di deporre i sovrani laici. Iniziava cos\u00ec la cosiddetta lotta per le investiture. Nel sinodo di Worms (1076) l'imperatore Enrico IV dichiar\u00f2 il papa deposto, mentre Gregorio VII scomunic\u00f2 e depose l'Imperatore sciogliendo i suoi sudditi dall'obbedirgli. A causa della ribellione dei grandi feudatari tedeschi, Enrico IV si rec\u00f2 nel 1077 davanti al castello di Canossa per ottenere il perdono del Papa con la mediazione della contessa Matilde (umiliazione di Canossa). Ottenuto il perdono, Enrico IV nomin\u00f2 un antipapa e occup\u00f2 Roma nel 1084. Gregorio VII fugg\u00ec sotto la protezione dei Normanni e mor\u00ec alcuni mesi dopo. I problemi rimasero irrisolti fino al 1122, quando papa Callisto II e il nuovo imperatore Enrico V firmarono il concordato di Worms, che regolament\u00f2 le nomine dei vescovi e degli abati nei territori imperiali.\nIl Basso Medioevo fu un periodo di grandi movimenti religiosi. La nascita di nuovi ordini monastici (Certosini e Cistercensi) e di ordini religiosi cavallereschi nell'XI secolo avevano gi\u00e0 manifestato l'esigenza di ritornare alla povert\u00e0 della Chiesa primitiva. Si diffusero fra il XII e il XIII secolo movimenti pauperistici fondati sull'ideale della vita apostolica e sulla volont\u00e0 dei laici di predicare il Vangelo. Gruppi religiosi come i Valdesi e gli Umiliati furono condannati come eretici dal papato. I Catari (o albigesi) nel sud della Francia fecero presa su gran parte della popolazione, e contro di essi fu avviata una vera e propria crociata nel 1209. Nel novembre del 1215 Innocenzo III convoc\u00f2 il IV concilio lateranense, in cui venne definitivamente dichiarata la superiorit\u00e0 della Chiesa rispetto a qualunque altro potere secolare, quale unica depositaria della Grazia e esclusiva mediatrice tra Dio e gli uomini. Se da un lato si istituiva il tribunale dell'Inquisizione contro le eresie nel 1231, dall'altro si incoraggiava la predicazione popolare legittimando gli Ordini mendicanti (Francescani e Domenicani), che avevano giurato voti di povert\u00e0 e si guadagnavano da vivere mendicando.\nI poteri universali.\nDopo il Concordato di Worms l'importanza del Papato nello scenario politico europeo \u00e8 sempre maggiore, grazie anche alla frequente convocazione di concili ecumenici. L'azione del papa si basava su un'ideologia universalistica, nata col Dictatus Papae, che poneva il pontefice sopra ogni altro potere. Si richiamavano a un potere universale anche gli imperatori del Sacro Romano Impero, legandosi all'eredit\u00e0 dell'Impero di Roma. Papato e Impero entrarono in crisi nello stesso periodo, fra la met\u00e0 del XIII secolo e i primi anni del XIV secolo, e i loro progetti di supremazia universalistica tramonteranno di fronte all'emergere delle monarchie nazionali.\nNel 1152 sal\u00ec al trono di Germania Federico, duca di Svevia, poi noto in Italia come il \"Barbarossa\". Federico inizi\u00f2 una politica conciliante, rinsaldando il potere in Germania, per poi scendere in Italia nel 1154 per essere incoronato e poi iniziare a imporre la propria volont\u00e0 ai comuni italiani. Durante la dieta di Roncaglia (1158) emise la \"constitutio de regalibus\", dove stabiliva le prerogative dell'autorit\u00e0 regia (le regalie) che i comuni avevano usurpato. Questa politica procur\u00f2 a Federico l'inimicizia dei comuni dell'Italia settentrionale, capeggiati da Milano. Dopo la distruzione di Crema (1159) e Milano (1162), le citt\u00e0 reagirono dando vita nel 1167 alla Lega Lombarda, un'alleanza di carattere militare. Lo scontro decisivo avvenne nel 1176 con la battaglia di Legnano, dove Barbarossa fu sconfitto dalle truppe comunali. Nel 1183 con la pace di Costanza Barbarossa riconobbe l'autonomia dei Comuni. In seguito Federico si accord\u00f2 col re di Sicilia combinando il matrimonio tra suo figlio, il futuro Enrico VI, e la figlia di re Ruggero, Costanza d'Altavilla, celebrato nel 1186.\nNel 1190 Barbarossa mor\u00ec in Anatolia durante la spedizione della terza crociata. Suo figlio Enrico VI fu incoronato imperatore l'anno successivo e nel 1194 ottenne anche la corona di Sicilia. Enrico dovette affrontare le proteste dei nobili tedeschi, contrari al tentativo di trasformare la corona imperiale in un titolo ereditario per la dinastia sveva. Alla prematura morte di Enrico VI, il figlio Federico, a soli tre anni, fu proclamato re di Sicilia (1198) sotto la reggenza della madre Costanza d'Altavilla.\nNel 1198 fu eletto pontefice Innocenzo III, con cui il potere della Chiesa romana raggiunge il suo apogeo. Il papa stesso intervenne nell'elezione dell'imperatore, appoggiando Federico II, eletto re di Germania nel 1212. Nel 1220 Federico II fu consacrato imperatore da papa Onorio III. Avendo poi disatteso le promesse di partecipazione alle crociate, fu scomunicato dal nuovo papa Gregorio IX, ma nel 1228 guid\u00f2 una spedizione in Terrasanta e con un accordo diplomatico ottenne la restituzione di Gerusalemme (quinta crociata). Nuovamente scomunicato poi deposto (1245) da papa Innocenzo IV al concilio di Lione, fu duramente sconfitto dai comuni a Parma nel 1248.\nDopo la morte di Federico nel 1250 e il breve regno di suo figlio, Corrado IV, si apr\u00ec il periodo del Grande Interregno (1254-1272), durante il quale nessuno dei pretendenti al titolo imperiale riusc\u00ec a farsi incoronare. Solo nel 1273 fu eletto un nuovo imperatore, Rodolfo d'Asburgo, grazie all'intervento del papa. Per un secolo e mezzo la corona imperiale fu prerogativa di tre casati: Asburgo, Wittelsbach e Lussemburgo. L'ultima tentazione universalistica fu l'azione di Enrico VII di Lussemburgo (l\"'alto Arrigo\" della Divina Commedia), primo imperatore a discendere in Italia dopo Federico II, ma mor\u00ec nel 1313 senza esser riuscito a riportare la pace in Italia.\nLa Unam Sanctam di Bonifacio VIII del 1302 costitu\u00ec l'ultimo episodio del conflitto medievale tra potere spirituale e potere temporale. La bolla era una risposta al re francese Filippo il Bello, con cui il papa era entrato in contrasto, poich\u00e9 il primo aveva cercato di imporre un tributo al clero francese. L'anno successivo invi\u00f2 il suo consigliere Guglielmo di Nogaret, che con l'aiuto di Sciarra Colonna fece arrestare il Papa ad Anagni (episodio dello Schiaffo di Anagni) per sottoporlo a processo. Una sollevazione popolare riusc\u00ec a liberare Bonifacio VIII, il quale, per\u00f2, mor\u00ec nello stesso anno. Dopo il breve papato di Benedetto XI, nel 1305 fu eletto Papa l'arcivescovo di Bordeaux, Clemente V, che decise di non scendere a Roma, ma di stabilirsi ad Avignone, dando inizio alla cosiddetta \"cattivit\u00e0 avignonese\".\nLa formazione delle monarchie nazionali.\nIn Francia nel 987 Ugo Capeto, conte di Parigi, riusc\u00ec a prendere il potere fondando la dinastia che da lui prese il nome di capetingia. Fino all'inizio dell'XI secolo i capetingi controllarono solo la Francia centro settentrionale, con il resto del regno diviso in potenti ducati. Luigi VII riorganizz\u00f2 la burocrazia regia, con una rete di prevosti e balivi, che riscuotevano le imposte e amministravano la giustizia. Verso la fine del XII secolo, con Filippo Augusto, l'autorit\u00e0 dei re franchi riusc\u00ec a estendersi dai Pirenei al canale della Manica in seguito alla battaglia di Bouvines del 1214.\nIn Inghilterra la conquista normanna port\u00f2 alla nascita di un regno governato da una dinastia francofona. Nel 1066 Guglielmo il Conquistatore, duca di Normandia, sbarcava in Gran Bretagna sbaragliando con la battaglia di Hastings la resistenza anglosassone e venendo incoronato re d'Inghilterra quell'anno. Organizz\u00f2 le circoscrizioni locali (\"shires\") con funzionari regi (\"sheriffs\") e cre\u00f2 un catasto, il \"Domesday Book\", con il quale cens\u00ec tutte le strutture fondiarie del regno. La nobilt\u00e0 inglese fu sostituita con una nuova aristocrazia francofona. Nell'XI secolo fu fondato l'\"Exchequer\" (scacchiere) sotto Enrico I e nacque il parlamento. I Plantageneti ereditarono il trono inglese con Enrico II, aggiungendo l'Inghilterra al proprio impero angioino, che comprendeva feudi che la famiglia aveva ereditato in Francia. Nel 1215 Giovanni Senzaterra accett\u00f2 la \"Magna Carta\", statuto legale inglese utilizzato per limitare i poteri del sovrano e proteggere i privilegi degli uomini liberi.\nIn Spagna il Regno delle Asturie si accoll\u00f2 il peso maggiore della lotta contro i musulmani. I suoi regnanti ben presto assunsero l'onere e l'onore di raccogliere l'eredit\u00e0 visigota, in virt\u00f9 della loro discendenza da don Pelayo, eroe di Covadonga e, pare, parente dei monarchi visigoti. Lentamente, con alterne fortune, l'opera di riconquista procedette tra VIII e XI secolo (importanti, in tal senso, sono i regni di Ferdinando I e Alfonso VI di Castiglia). La Battaglia di Las Navas de Tolosa (1212) segna uno spartiacque nella storia della Reconquista: dopo questa brillante vittoria l'impero Almohade si disgreg\u00f2 in nuove \"taifas\"; le principali citt\u00e0 more (Cordova, Siviglia e in genere tutta la valle del Guadalquivir) furono conquistate dai cristiani. Ci\u00f2 che rimaneva del \"Bilad al-Andalus\" si riorganizz\u00f2 attorno alla taifa di Granada.\nIn Italia meridionale si andava formando il Regno di Sicilia. I Normanni, stabilitisi ormai in Normandia dalla Scandinavia, vedevano angusto il proprio territorio e cercavano sbocchi di espansione. Fu cos\u00ec che la famiglia Altavilla riusc\u00ec a inserirsi nel Meridione d'Italia sfruttando le rivalit\u00e0 tra i vari signori locali e impadronendosi di Puglia e Calabria. La loro fortuna fu nell'avere dalla loro parte il papato, in cerca di alleanze durante la difficile disputa contro l'Impero tedesco. Nel 1059 papa Niccol\u00f2 II riconobbe i territori normanni e nomin\u00f2 Roberto il Guiscardo \"duca di Puglia e di Sicilia\", nonostante l'isola fosse allora ancora sotto il controllo degli Arabi. Tra il 1061 e il 1091 Ruggero I d'Altavilla, fratello di Roberto, strapp\u00f2 la Sicilia agli Arabi. Nel 1071, infine, gli ultimi baluardi bizantini, Brindisi e Bari, caddero in mano normanna. Nel 1113 Ruggero II riusc\u00ec a riunire nelle sue mani tutti i possedimenti normanni creando uno stato fortemente accentrato.\nNel 1130 nacque il Regno di Sicilia, per volont\u00e0 dell'antipapa Anacleto II espressa al concilio di Melfi. Le strutture amministrative normanne rimasero intatte col passaggio del regno alla dinastia sveva nel 1194. Alla morte di Federico II, suo figlio Manfredi divenne reggente sul trono di Sicilia. Incoronato re nel 1258, sconfisse, alleato con i ghibellini, i guelfi nella battaglia di Montaperti (1260). Scomunicato, Manfredi fu sconfitto e ucciso nella Battaglia di Benevento (1266) dal conte Carlo d'Angi\u00f2, chiamato in causa dal papa, che lo nomin\u00f2 nuovo \"Rex Siciliae\". L'ascesa di Carlo d'Angi\u00f2 al trono siciliano determin\u00f2 una guerra tra Pietro III d'Aragona, imparentato con gli Hohenstaufen, e gli Angi\u00f2, conclusasi nel 1302 con la Pace di Caltabellotta, cui segu\u00ec la divisione del regno in due: \"Regnum Siciliae citra Pharum\" (noto nella storiografia moderna come \"Regno di Napoli\") e \"Regnum Siciliae ultra Pharum\" (anche noto per un breve periodo come Regno di Trinacria, noto nella storiografia moderna come \"Regno di Sicilia\").\nLe citt\u00e0 e la rivoluzione politica.\nLa vita cittadina in Europa raggiunse il suo apogeo tra il XIII e la prima met\u00e0 del XIV secolo. In particolare le citt\u00e0 italiane riuscirono ad avere il primato nel settore manifatturiero e in particolare nel commercio. Il grande slancio economico si tradusse anche nella reintroduzione in Europa della moneta aurea.\nL'Italia fu una delle zone di maggiore fioritura economica, culturale e artistica, sebbene da un punto di vista politico ci fu un continuo stato di lotta, interna ed esterna. I problemi tra papato e impero al tempo di Federico I e soprattutto di Federico II divisero i comuni italiani in guelfi e ghibellini, due fazioni nelle quali confluivano tutta una serie di scelte politiche locali (spesso si diventava guelfi o ghibellini in funzione di lotta ai propri avversari che appartenevano alla fazione opposta) che solo a livello teorico venivano ricollegati alle lotte sovranazionali tra papato e impero. Molti storici hanno sottolineato come dietro l'alibi di \"guelfismo\" e \"ghibellinismo\" si nascondesse un'insanabile spirale di violenza e vendetta.\nA causa di questa elevata conflittualit\u00e0 si diffuse il sistema podestarile al posto di quello consolare, con la differenza che il podest\u00e0 era un forestiero, quindi al di fuori delle lotte interne cittadine e teoricamente in grado di mediare tra le fazioni. Nel corso del secolo XII si erano andati formando nuovi ceti, che inizialmente venivano tenuti fuori dalla vita politica in quanto non \"aristocratici\". La \"gente nova\" (per citare la stessa espressione usata da Dante Alighieri) erano signori del contado inurbati in citt\u00e0, arricchiti dalla richiesta di derrate alimentari causata dalla crescita demografica, i banchieri, i mercanti, i professionisti di arti liberali (giuristi e medici), gli artigiani e, nelle citt\u00e0 di mare, gli armatori che si erano arricchiti con i commerci con gli stati crociati.\nQuesti ceti emergenti si riunirono in corporazioni di arti e mestieri che tutelavano i loro interessi, controllavano la qualit\u00e0 dei prodotti, i prezzi e la formazione dei nuovi addetti. Queste \"Arti\" gi\u00e0 a partire dalla prima met\u00e0 del XIII secolo iniziarono ad avere un potere politico sempre pi\u00f9 rilevante, con la costituzione dei cosiddetti \"Popoli\" (dal nome del ceto \"populares\" in antitesi a quello dei \"potentes\", gli aristocratici di origine feudale), con a capo il capitano del Popolo. Verso la fine del XIII secolo un po' dappertutto il ceto dei magnati venne cacciato, almeno formalmente, dal governo cittadino, talvolta con vere e proprie leggi antimagnatizie. I rapporti tra magnati e popolani furono spesso conflittuali, ma si assisteva anche ad alleanze reciproche, spesso matrimoniali, che fondevano le famiglie pi\u00f9 ricche a quelle pi\u00f9 nobili, portando vantaggi reciproci e permettendo di eludere la legislazione anti-popolana (prima) e anti-magnatizia (poi).\nA partire dal Trecento infatti la distinzione tra Popolo e nobili divenne sempre meno rintracciabile, per la fusione dei due ceti, nascendo cos\u00ec un \"Popolo Grasso\", di cittadini abbienti e potenti, contrapposto al \"Popolo Magro\", un ceto medio di attivit\u00e0 soprattutto artigianali. Esisteva poi il ceto pi\u00f9 basso il \"Popolo minuto\", dei salariati e dei piccolissimi commercianti che non aveva nessuna rappresentanza politica e che inizi\u00f2 a farsi sentire solo dopo il brusco peggioramento delle condizioni di vita dopo la crisi del XIV secolo.\nCitt\u00e0 e campagne nel Basso Medioevo.\nDopo la carestia del 1347 e la catastrofica pandemia di peste nera del 1348, la popolazione fu decimata, e la scomparsa di un numero impressionante di individui ebbe una serie di effetti sulle campagne e citt\u00e0 europee. L\u2019Europa sub\u00ec alcuni cambiamenti di segno opposto a quelli che l\u2019avevano caratterizzata tra X e XIII secolo, quando la popolazione era cresciuta, erano nati villaggi e citt\u00e0, si coltivavano nuove terre. In molte aree la natura riprese il sopravvento, e fra Tre e Quattrocento aumentarono le terre destinate alla pastorizia, ma la crisi offr\u00ec anche l\u2019occasione per un grandioso processo di trasformazione: alcune citt\u00e0 decaddero e molti centri si trovarono in difficolt\u00e0; altri tuttavia presero vigore, per cui non si verific\u00f2 una decadenza come quella del periodo altomedievale.\nDal X al XIV secolo ci fu una crescita economica e demografica senza precedenti; con il crescere demografico si intensificarono produzione e scambi, bonifiche, costruzioni di ponti, canali e strade, realizzazioni di nuovi borghi e mercati. In molte zone fu raggiunto il livello di massima saturazione in et\u00e0 preindustriale, e fu grazie a questa espansione che si deline\u00f2 l\u2019Europa che si \u00e8 contraddistinta come civilt\u00e0 urbana.\nNon vi furono \u201cmotori\u201d n\u00e9 spiegazioni causali straordinarie, n\u00e9 improvvise svolte epocali, ma una lenta e costante crescita della popolazione e del prodotto globale. Prima dell\u2019VIII secolo infatti, a causa della crisi dovuta alla disgregazione dell\u2019impero romano, alle pesti e ai disordini, soprattutto nel versante mediterraneo dell\u2019Europa, la situazione era in declino, mentre, quando questi fattori che limitavano vennero meno, il tasso di crescita della popolazione riprese senza ostacoli; i motivi della decadenza erano quindi legati a fattori indipendenti dall\u2019equilibrio ambientale tra uomini e risorse.\n\u00c8 possibile perci\u00f2 ricostruire la dinamica economica del basso Medioevo assumendo come principale fattore di cambiamento e sviluppo il regolare incremento demografico.\nTale incremento fu sostenuto all\u2019inizio dall\u2019espandersi e addensarsi di insediamenti umani e coltivazioni; il processo (avviatosi a seconda dei casi in momenti diversi ma per lo pi\u00f9 tra X e XI secolo) di incremento delle aree gi\u00e0 coltivate, di occupazione di terreni non sottoposti a sfruttamento regolare, di dissodamento e colonizzazione di nuove terre, raggiunse il culmine nel corso del XII secolo, e prosegu\u00ec, anche nelle aree pi\u00f9 densamente popolate, fino alla met\u00e0 del Duecento.\nL'accrescimento delle aree coltivate non dipese per\u00f2 soltanto dalla disponibilit\u00e0 di terre, ma dalla possibilit\u00e0 e capacit\u00e0 di mettere a frutto e sviluppare altre risorse-chiave: le tecniche e la quantit\u00e0 di lavoro umano.\nNuovi aratri, ruote, ferrature di animali, nuovi gioghi, cos\u00ec come la rotazione triennale delle colture, permisero incrementi della produttivit\u00e0 ma non furono la causa della crescita, anche perch\u00e9 le prime regioni europee nelle quali risultano presenti non furono altrettanto le prime nella trasformazione economica, e altre novit\u00e0, quali i mulini ad acqua, si diffusero nelle zone pi\u00f9 precocemente investite dalla crescita solo dopo che questa si era gi\u00e0 manifestata. Il mutamento tecnologico medievale fu dunque un fenomeno pi\u00f9 complesso dell\u2019adozione di nuovi attrezzi o di una specifica pratica agricola; importate dall\u2019Asia quasi tutte le principali \u201cinvenzioni\u201d medievali si diffusero man mano che fu necessario far fronte ai bisogni dell\u2019aumento demografico, quindi possiamo definirle una conseguenza e non la causa di esso.\nAnche il rendimento agricolo miglior\u00f2, ma per ettaro e su scala pluriennale, via via che i sistemi altomedievali, basati su un\u2019agricoltura estensiva e su prolungati periodi di riposo dei terreni, lasciavano il posto a coltivazioni sempre pi\u00f9 frequenti e specializzate, e ad una presenza pi\u00f9 intensa del lavoro umano: fu necessario infatti un notevole incremento della quantit\u00e0 e qualit\u00e0 di lavoro per garantire raccolti sufficienti.\nMentre popolazione e produzione erano in costante ascesa, l\u2019equilibrio fra uomini e risorse fu dunque assicurato dalla crescita prolungata di tutti i fattori produttivi: terra, lavoro, investimenti.\nL'innovazione tecnologica non interess\u00f2 solo le coltivazioni, ma anche i manufatti, gli edifici, la produzione tessile, l\u2019estrazione e lavorazione dei metalli.\nLa crescita demografica e lo sforzo produttivo che si protrassero per quattrocento anni trasformarono il paesaggio occidentale, modificando le forme di insediamento: la popolazione si concentr\u00f2 infatti in agglomerati distinti dagli abitati sparsi, e non si formarono solo citt\u00e0 ma anche una rete di villaggi e borghi, che diedero vita ad un incremento delle vie di comunicazione, la preferita delle quali fu la marittima, anche se, con un grosso investimento di energia umana si svilupp\u00f2 in modo straordinario il sistema delle infrastrutture terrestri.\nLe opportunit\u00e0 di scambio e la divisione del lavoro fra le diverse comunit\u00e0 moltiplicarono i mercati settimanali e periodici. La specializzazione delle colture che segu\u00ec allo sviluppo dei consumi urbani e delle manifatture tessili port\u00f2 per\u00f2 ad un maggiore condizionamento delle annate sfavorevoli: il timore delle carestie, che compare nel IX secolo \u00e8 quindi un segnale delle trasformazioni avvenute, del passaggio da un'economia stagnante ed estensiva a basso grado di specializzazione produttiva e di sfruttamento delle risorse, a un sistema economico dinamico, a pi\u00f9 alta intensit\u00e0 di lavoro ed utilizzo dei fattori.\nI miglioramenti e le intensificazioni delle colture furono realizzati grazie all\u2019iniziativa delle famiglie contadine, le cui caratteristiche, in et\u00e0 bassomedievale, erano essenzialmente la mobilit\u00e0 e la propensione al cambiamento, in parte per ricercare nuovi spazi agricoli, in parte per accumulare risorse; gli aristocratici dal canto loro premevano per ottenere pi\u00f9 beni e servizi e favorirono la diffusione degli scambi e la commercializzazione, dando luogo a strutture (mulini, ponti, strade, approdi fluviali, luoghi di pedaggio e mercato) che incrementarono lo sviluppo commerciale delle campagne.\nQuesta nuova economia vide l\u2019uso del denaro, ma esso non fu, come di solito si tende a credere, un risultato, bens\u00ec un requisito iniziale del tipo di sviluppo economico che si era manifestato in questo periodo.\nGi\u00e0 prima dei carolingi era stato coniato denaro in argento, ma dalla met\u00e0 dell\u2019XI secolo alla met\u00e0 del XII aument\u00f2 la domanda di denaro e diminu\u00ec l\u2019offerta di argento. Fu dato fondo cos\u00ec ai tesori delle chiese e dei monasteri e furono istituite zecche feudali locali. Dopo il 1160 invece il metallo torn\u00f2 sul mercato, e le monete furono usate per i piccoli pagamenti nelle citt\u00e0 e nelle campagne pi\u00f9 commercializzate, mentre si affiancava il denaro grosso delle zecche regie, e genovini e fiorini aurei rappresentarono, insieme ai pi\u00f9 tardi ducati, il principale mezzo di pagamento internazionale da met\u00e0 Duecento in poi.\nL\u2019organizzazione curtense si era sviluppata dentro un quadro di prima diffusione del denaro e di circolazione dei surplus agricoli, mentre lo stabilizzarsi di nuove relazioni di dominio signorile nell\u2019XI secolo avvenne nel pieno della crescita, e pu\u00f2 essere considerato come una reazione aristocratica al mutamento economico, che l\u2019assecond\u00f2 ed incentiv\u00f2.\nLa pressione demografica, la commercializzazione e l\u2019uso delle monete favorirono anche il processo di frazionamento dei mansi e la ristrutturazione delle grandi tenute fondiarie, anche se si smembrarono solo i patrimoni che coprivano spazi molto estesi, sovraregionali, e le grandi propriet\u00e0 si orientarono verso i centri urbani dominanti sul territorio, poich\u00e9 in essi si concentrava la domanda dei surplus agrari.\nIn gran parte dell\u2019Europa le corv\u00e9es si trasformarono in pagamenti in denaro, e nei contratti agrari ci fu una evoluzione in direzione di affitti sempre pi\u00f9 brevi, contratti scritti e, dalla fine del XII secolo, passaggi dai censi fissi (anche in denaro) a canoni parziari in natura; con la crescita della produzione e degli scambi aumentarono anche i redditi relativi ai diritti su mulini, passi, ponti.\nNell\u2019Italia centro-settentrionale il sistema curtense che vigeva dall\u2019alto Medioevo, si basava su un uso limitato delle corv\u00e9e, e su una relativa frequenza di censi fissi o sostitutivi in denaro; il concentrarsi della propriet\u00e0 della terra in mano alle aristocrazie cittadine consent\u00ec lo sviluppo di patti a met\u00e0 del raccolto, prefigurazioni del contratto di mezzadria.\nIntanto la presenza del denaro modificava anche la mobilit\u00e0 sociale, allargando ad esempio il divario tra contadini agiati e meno agiati, anche se va sottolineato che tale presenza interess\u00f2 solo le realt\u00e0 contadine a contatto con il mondo urbano, dove in effetti la moneta e gli scambi erano determinanti per la qualit\u00e0 della vita.\nLe crociate e il Mediterraneo bassomedievale.\nA partire dall'XI secolo l'Occidente latino ricominci\u00f2 a rimpossessarsi del Mediterraneo, espandendosi verso Oriente. Si svilupparono in questo periodo le cosiddette repubbliche marinare. Amalfi, Gaeta e, in seguito, anche Venezia, godevano di una fiorente economia e di un'autonomia politica considerevole gi\u00e0 dall'Alto Medioevo. L'esaurirsi delle razzie corsare musulmane dopo il X secolo permise il prosperare di nuove repubbliche marinare: Genova, la sua protetta Noli, Pisa, Ancona e, in Dalmazia, Ragusa. A Venezia e a Genova, in particolare, si svilupparono traffici di grande portata, grazie a una rete finanziaria, produttiva e commerciale che seppe instaurare in un vero e proprio impero economico.\nLa navigazione sull'Adriatico fu sicura fin dal IX secolo e permise lo sfruttamento di rotte che andavano da Costantinopoli, alla Siria e la Palestina, al Nordafrica e alla Sicilia. I veneziani, nonostante i reiterati divieti, commerciavano con gli Arabi, comprese quelle merci proibite quali armi, legname, ferro e schiavi. Contemporaneamente Genova, Pisa, Ancona e Ragusa iniziavano a emergere con politiche autonome. Nelle citt\u00e0 pi\u00f9 importanti d'Oriente tutte le repubbliche marinare avevano dei veri e propri quartieri con empori, fondachi, cantieri navali e arsenali, dove convergevano le piste carovaniere e da dove partivano le navi con i preziosi carichi per l'Europa; Genova, Venezia e Pisa ebbero anche il possesso di vasti territori oltremare.\nIntanto nel 1059 l'impero bizantino vedeva la fine della dinastia macedone, cinque anni dopo lo Scisma d'Oriente. Il trono fu conteso tra le due pi\u00f9 potenti famiglie bizantine del tempo, i Comneni, che avevano il potere militare e i Ducas, che avevano il potere politico. Mentre ci\u00f2 accadeva, l'esercito bizantino fu sconfitto dai turchi selgiuchidi, nella battaglia di Manzicerta, nel 1071. Dopo questa battaglia, in breve tempo, l'impero bizantino perse tutta l'Asia Minore. La contesa tra le due famiglie si concluse nel 1081 con l'ascesa al trono del generale Alessio I Comneno. I Comneni continuarono la politica dei macedoni tesa a rafforzare militarmente l'impero e riuscirono a risollevare le sorti dell'impero, che sembravano segnate.\nFu in questo clima, segnato dall'affermarsi delle etnie berbere e turche a danno degli Arabi, che Papa Urbano II indisse un pellegrinaggio armato al concilio di Clermont (1095), dando inizio alle crociate. All'appello risposero sia la nobilt\u00e0 europea, sia un'ampia fetta di gente comune animata dall'entusiasmo inculcato da alcuni predicatori come Pietro l'Eremita. Partiti verso Costantinopoli senza una strategia precisa, le truppe guidate da principi francesi, normanni e fiamminghi conquistarono in poco tempo tutta la costa del Mar di Levante, e nel 1099 presero Gerusalemme.\nI crociati crearono un Regno affidato a Goffredo di Buglione, ma solo suo fratello Baldovino prese il titolo di re. Le conquiste vennero spartite tra i partecipanti all'impresa creando gli Stati crociati e alcuni feudi minori, tutti sottoposti, almeno formalmente, al re di Gerusalemme. Questa fu soltanto la prima di ben nove crociate, non tutte finalizzate alla conquista o alla difesa della Terra Santa.\nCol tempo la crociata, infatti, rivolta ora contro i musulmani di Spagna, i pagani dell'Europa nord-orientale (Crociate del Nord), gli eretici della Linguadoca e gli avversari politici del Papato in Italia, divenne una semplice guerra investita di sacralit\u00e0, per la quale il papato si serve appunto di un concetto che risulta efficace al fine di mobilitare grandi masse di fedeli, ma che porta anche alla degenerazione dello stesso concetto. Nel tempo i crociati poterono beneficiare di una \"commutatio\" del loro voto fatto quando presero la croce, ossia anzich\u00e9 partire per la Terra Santa, essi poterono partecipare alle spedizioni militari che furono investite dei privilegi previsti per le Crociate nel Levante.\nDal XIII secolo le crociate cominciarono a essere dirette contro altri cristiani, come la crociata albigese e la quarta crociata contro Costantinopoli. Alla scomparsa della dinastia dei Comneni segu\u00ec la perdita, in sequenza, di Serbia, Croazia e Dalmazia. Nel 1204 Venezia inflisse il colpo finale all'impero, deviando la crociata alla capitale bizantina. I crociati assediarono la citt\u00e0 e la conquistarono, rovesciando cos\u00ec l'Impero d'Oriente, ed elessero Baldovino conte di Fiandra, eletto dai crociati \"imperatore latino di Costantinopoli\".\nL'Impero latino avanz\u00f2 pretese su tutti i territori controllati dall'Impero bizantino fin dal momento in cui Costantinopoli venne conquistata ed esercit\u00f2 il controllo su parte della Grecia. Gran parte del territorio rimase per\u00f2 nelle mani degli stati rivali guidati dagli aristocratici dell'ex-Impero, come il Despotato d'Epiro, l'Impero di Nicea, e l'Impero di Trebisonda, anche se i parenti di Baldovino, conte delle Fiandre, combatterono lungamente per assicurarsene il dominio. L'Impero latino ebbe termine il 25 luglio 1261, quando Michele VIII Paleologo riusc\u00ec a riconquistare Costantinopoli nel 1261 e sconfisse l'Epiro, rivitalizzando l'Impero ma dando troppa attenzione all'Europa quando le province asiatiche erano la preoccupazione principale.\nSe sul lungo periodo i risultati politici delle crociate furono fallimentari, non riuscendo a creare un dominio stabile in Terra Santa, i risultati dal punto di vista culturale furono enormi. Grazie ai rinnovati contatti col mondo bizantino e islamico si ebbe un rifiorire del sapere scientifico in Europa, che era caduto nell'oblio. A met\u00e0 del XII secolo una \"\u00e9quipe\" di dotti guidati da Pietro il Venerabile, abate di Cluny tradusse il \"Corano\"; verso il 1187 inizi\u00f2 a circolare Aristotele. I testi latini e greci, filtrati dal mondo arabo, contenevano anche cognizioni provenienti da Persia, India e perfino (in maniera mediata) Cina, soprattutto riguardo alla medicina, all'astronomia e alla matematica. Arrivarono anche discipline orientali che, sebbene avessero interessato il mondo ellenistico e tardo-antico, erano ormai sconosciute in occidente, come l'astrologia e la magia. La conquista pi\u00f9 duratura di quel periodo storico fu l'introduzione dei numeri arabi posizionali e dello zero, entrambe scoperte di origine indiana. Questo nuovo sistema di numerazione fu introdotto in Occidente dal pisano Leonardo Fibonacci, con il \"Liber abaci\" del 1202.\nL'economia bassomedievale.\nDal Duecento la bilancia commerciale tra Oriente o Occidente divenne positiva per il secondo dopo secoli di assoluto predominio commerciale dell'Europa sud-orientale. La larga circolazione di merci anche non preziose permise un vorticoso impennarsi degli scambi economici e l'aumento di ricchezza. Merci orientali e occidentali, nordiche e mediterranee circolavano velocemente via mare e via terre, e assieme a esse si spostavano gli uomini e i capitali. I mercanti seppero presto dotarsi di strumenti giuridici e tecnologici in grado di soddisfare la domanda crescente di oro: nacquero nuovi tipi di contratto commerciale, pi\u00f9 flessibili e omologati dappertutto; nacquero le societ\u00e0 di persone e di capitali, le compagnie commerciali (a scadenza annuale, rinnovabili) e le commende (tra imprenditori con capitali e commercianti che li facevano fruttare). Nacquero le prime banche in senso moderno (in grado di far fruttare i capitali) e le prime forme di assicurazione. Per evitare di trasportare fisicamente il denaro nacquero strumenti creditizi che permettevano la riscossione di somme precedentemente versate in altre citt\u00e0 mostrando lettere bollate della banca. L'attivit\u00e0 bancaria prosper\u00f2 nonostante i divieti ecclesiastici di guadagnare denaro \"dal denaro\".\nDal XII secolo alcune citt\u00e0 italiane avevano ricevuto l'autorizzazione imperiale di battere il \"denaro\", la moneta argentea carolingia, che per\u00f2 tendeva a svalutarsi col tempo. Il miglioramento economico stimol\u00f2 il conio di monete pi\u00f9 pregiate, con un maggiore contenuto argenteo, detti \"grossi\" o \"bianchi\". La moneta aurea fece la sua ricomparsa stabile in Europa occidentale nella seconda met\u00e0 del Duecento a Firenze e Venezia, che coniarono, rispettivamente, il fiorino e il ducato o zecchino, che divennero i mezzi principali dei grandi scambi internazionali.\nUn'altra novit\u00e0 del Medioevo fu la nascita delle \"compagnie\", societ\u00e0 mercantili-imprenditoriali che sostituirono il commercio un tempo basato sui mercanti itineranti. Le compagnie avevano succursali nelle pi\u00f9 importanti piazzeforti ed erano organizzate in maniera tale da poter far muovere merci e capitali senza bisogno di far muovere i suoi dirigenti n\u00e9 il denaro, che grazie alle lettere di cambio si poteva riscuotere in qualsiasi filiale della compagnia.\nOltre all'Italia, l'altra grande zona commerciale europea era l'area del Mar Baltico e il Mare del Nord, con le attivissime citt\u00e0 portuali anseatiche. Il punto di incontro tra le merci italiane e nordiche era soprattutto il porto di Bruges. Altre zone, come l'Inghilterra o il regno di Napoli, ebbero un ruolo pi\u00f9 passivo nello sviluppo economico, venendo monopolizzate da mercanti stranieri che le spogliavano delle materie prime sottocosto e vi rivendevano a prezzi molto alti i prodotti finiti.\nMa anche il settore produttivo venne rivoluzionato, con un passaggio da un sistema artigianale (dove si produceva su richiesta) a un sistema manifatturiero (dove si produceva per vendere) che ebbe luogo tra l'XI e il XIII secolo, con variazioni da luogo a luogo e da merce a merce. Spesso nelle citt\u00e0 si cre\u00f2 un sistema di manifattura diffusa, con le varie fasi della lavorazione delle stoffe affidate a vari lavoratori specializzati. Tra questi i tintori emersero perch\u00e9 lavoravano strumenti complessi e materie prime costose. Notevoli furono le innovazioni tecnologiche, tra le quali il filatoio a mano, il telaio orizzontale e la gualchiera, ma anche la riscoperta del vetro e la rinnovata produzione ceramica grazie alla ruota a pedale. La lavorazione dei metalli fece grandi progressi, con forni pi\u00f9 efficienti che permisero la lavorazione dell'acciaio e le opere di grandi dimensioni quali le campane o le canne d'organo.\nLa cultura bassomedievale.\nA Chartres nacque nel XII secolo una scuola cattedrale dove per la prima volta si inizi\u00f2 a guardare allo studio della natura, delle scienze e, senza tralasciare lo studio delle Scritture e il culto per l\"'auctoritas\", ci si ispirava alla tradizione neoplatonica. Andava nascendo un nuovo approccio allo studio, quello della logica, che offriva un metodo innovativo con in quale affrontare lo scibile: invece di commentare letteralmente le Sacre Scritture si andava alla ricerca dei criteri per poter comprendere, al di l\u00e0 della fede, quello che era giusto e quello che non lo era. Il fondatore di questa scuola di pensiero viene considerato Pietro Abelardo, duramente avversato dai tradizionalisti, la cui eredit\u00e0 fu raccolta dal monaco camaldolese Graziano, che redasse una raccolta completa di diritto canonico (il \"Decretum\"), servendosi proprio della logica abelardiana; da allora la logica fu alla base del rinnovamento nella teologia e filosofia che va sotto il nome di scolastica. I grandi maestri della scolastica furono Alberto Magno, Tommaso d'Aquino e Duns Scoto, che applicarono il metodo abelardiano, arricchito anche dalle traduzioni di Averro\u00e8 che permise la riscoperta di Aristotele in Occidente, alla ricerca teologica, indagata come una vera e propria scienza, usando quindi le facolt\u00e0 intellettuali umane.\nNelle citt\u00e0 si svilupp\u00f2 una sorta di scuola primaria privata, alla quale poteva seguire la \"scuola d'abaco\", dove si insegnavano ai ragazzi pi\u00f9 grandi nozioni di matematica e di ragioneria. Per quanto riguarda il livello superiore di istruzione, nel XIII secolo alle scuole cattedrali si affiancarono le universit\u00e0, che nacquero come associazioni private di studenti, che subito mirarono a un riconoscimento ufficiale e alla concessione di benefici di carattere giuridico e economico. Le prime sedi universitarie nacquero collegate alle scuole cattedrali o in maniera autonoma un po' in tutta Europa. Il centro di maggior fervore culturale era Parigi, ma lo \"Studium\" di pi\u00f9 antica fondazione risulta quello di Bologna, dove nel 1088 si istituzionalizz\u00f2 una scuola di diritto gestita da laici. A partire dal XIII secolo nasce anche la produzione e il commercio dei testi dei maestri ad uso degli studenti. Si diffusero le \"peciae\", fascicoli venduti dagli \"stationarii\" (artigiani specializzati che copiano libri per mestiere), scritti su carta, materiale pi\u00f9 economico, la cui tecnica di produzione era stata importata in Europa dagli arabi, che l'avevano appresa dai cinesi.\nNelle citt\u00e0 del tardo Medioevo si andava sviluppando una cultura \"laica\", determinata dalla grande sete di risposte a questioni pratiche e concrete, in campo sociale, economico e politico. Senza metter in discussione la fede o l'importanza della teologia o del latino, i ceti dirigenti cittadini amavano la cultura detta \"cortese\", con i poemi epici, le poesie finemente erotiche, i romanzi cavallereschi. In zone come la Toscana, le signorie venete e romagnole o le corti sicule di Federico II o catalane di Alfonso X il Saggio si erano creati dei circoli poetici, derivati dalle composizioni provenzali dei trovatori, dove nacquero talvolta anche forme espressive nuove, come il dolce stil novo. Nel corso del Duecento inoltre si diffuse in Italia l'uso del volgare, adoperato in poesia sin dal \"Cantico delle creature\" di san Francesco, datato 1224. Il volgare era l'espressione di un ceto emergente di banchieri, mercanti, imprenditori, ecc., che guardavano con diffidenza ai lunghi tempi necessari per apprendere il latino e alle materie pi\u00f9 astratte. La richiesta di sapere scientifico alla portata del cittadino medio fece nascere i sunti o le \"volgarizzazioni\" di opere e trattati di scienze e altro, come il \"Tr\u00e9sor\" di Brunetto Latini o il \"Convivio\" di Dante Alighieri. Nel XII secolo nacque anche l'uso di registrare cronache cittadine e anche familiari, che fissavano la memoria storica in maniera pi\u00f9 agevole e pi\u00f9 snella dell'antica cronachistica ecumenica in latino.\nDall'arte romanica all'arte gotica.\nIl progresso nella societ\u00e0 si accompagn\u00f2 anche a un rinnovamento artistico e a un rinnovato slancio architettonico verso edifici di grandi dimensioni, soprattutto edifici religiosi: era infatti dall'epoca romana che in Europa occidentale non si costruivano opere monumentali su larga scala e diffusamente.\nTra XI e XII secolo si diffuse lo stile \"romanico\" (termine coniato solo nel XIX secolo), caratterizzato da una ritrovata monumentalit\u00e0 e da una maggiore complessit\u00e0 negli edifici. Esso assorb\u00ec, da regione a regione, le pi\u00f9 svariate influenze (arabe, paleocristiane, classiche, bizantine...), con alcune caratteristiche comuni come l'uso diffuso (ma non esclusivo, perch\u00e9 rest\u00f2 a lungo l'alternativa delle capriate) di volte a botte e volte a crociera, le spesse murature, le complesse forme, l'uso di apparati scultorei per decorare.\nL'edificio simbolo di questa epoca fu la cattedrale, che inizi\u00f2 a simboleggiare la ricchezza e il prestigio dell'intera comunit\u00e0 cittadina, con gare tra citt\u00e0 vicine per avere l'edificio pi\u00f9 grande, bello e maestoso.\nGi\u00e0 dalla met\u00e0 del XII secolo si diffuse in Francia un nuovo stile, detto poi gotico (termine coniato nel Rinascimento con risvolti negativi), che gradualmente conquist\u00f2 tutta l'Europa. L'architettura gotica fu rivoluzionaria per il modo innovativo di concepire la struttura degli edifici: il peso non veniva pi\u00f9 sorretto dalle pesanti pareti, ma da una serie di elementi (colonne, archi, volte, contrafforti, pinnacoli, ecc.) che permettevano di svuotare le pareti riempiendole di grandi e luminose vetrate, e di raggiungere altezze in verticale inimmaginabili.\nGrandi diffusori del gotico furono i cistercensi, che lo portarono in Italia dove per\u00f2 non ebbe mai una forte presa, almeno secondo le forme transalpine, che vennero mediate in edifici pi\u00f9 legati alla tradizione romanica. Durante il XIII secolo gli ordini mendicanti furono responsabili del rinnovamento artistico. Davanti alle loro chiese nacquero vaste piazze per accogliere la popolazione che attendeva con trepidazione gli infuocati sermoni; inoltre inizi\u00f2 l'uso di dare cappelle a famiglie e personalit\u00e0, affinch\u00e9 con la creazione di abbellimenti essi potessero espiare i propri peccati.\nMa l'edilizia non riguard\u00f2 solo le chiese, anzi con l'affermazione dei Comuni i ceti dirigenti locali spesso si affidarono all'architettura per dimostrare, anche visualmente, il loro potere e prestigio. I vari palazzi comunali o del podest\u00e0 erano nelle citt\u00e0 italiane il polo laico, complementare a quello religioso; questi palazzi dovevano superare in altezza e in bellezza tutte le altre architetture laiche della citt\u00e0. Entro il XIV secolo molte citt\u00e0 avevano provveduto a cingersi di almeno una nuova cerchia di mura (rispetto alle mura romane che spesso erano state continuativamente usate) che inglobasse le zone esterne ormai densamente popolate per l'arrivo ingente di immigrati dalle campagne.\nDa un punto di vista urbanistico gli ampliamenti delle citt\u00e0 , ben riconoscibile tutt'oggi nelle piante di molte citt\u00e0, anche perch\u00e9 opposto al reticolo regolare di quei nuclei pi\u00f9 antichi di epoca romana. Una delle fu Firenze, dove ad Arnolfo di Cambio \u00e8 tradizionalmente attribuito un progetto urbanistico con la riorganizzazione delle piazze e il tracciato di nuove strade rettilinee che vennero inglobate nella nuova cinta muraria, triplicata rispetto alla precedente in area racchiusa.\nCrisi del Trecento.\nDopo due secoli di grande sviluppo e prosperit\u00e0 nel continente europeo, il Trecento fu un secolo di rottura, con l'interruzione di fenomeni in crescita come lo sviluppo demografico, l'ampliamento e la creazione di nuove citt\u00e0, lo straordinario aumento dei traffici in quantit\u00e0 e in qualit\u00e0. Oggi si inizia a considerare che il regresso possa essere stato causato innanzitutto da una variazione del clima (piccola era glaciale), con la fine del cosiddetto periodo caldo medievale, che aveva permesso lo scioglimento dei ghiacci (si pensi alla navigazione dei Vichinghi), la coltivazione della vite fin sopra Londra, abbondanti raccolti facilitati dalla piogge scarse e regolari e le tiepide primavere. Gli aspetti pi\u00f9 gravi riguardarono la carestia del 1315-1317, il ristagno economico, la peste nera e le conseguenti rivolte popolari.\nGrandi porzioni di terra furono abbandonate e lasciate incolte, mentre, a causa del declino del numero di lavoratori, i salari aumentavano progressivamente. I tentativi dei proprietari fondiari di abbassare i salari con la forza fallirono. Tutto questo non fece altro che aumentare il risentimento dei ceti subalterni verso i pi\u00f9 ricchi, che sfoci\u00f2 in una serie di rivolte. Nel 1358 in Francia ebbe luogo le rivolte della \"jacquerie\", dove i contadini inferociti misero al rogo parecchi castelli e aggravarono la situazione gi\u00e0 difficile durante la guerra dei cent'anni. Nel 1378 si ebbe la rivolta dei Ciompi, i salariati pi\u00f9 bassi nella produzione laniera, a Firenze. Essa obblig\u00f2 il governo fiorentino a concedere loro il diritto di avere riconosciuta una propria corporazione e a partecipare al governo cittadino. Le nuove arti \"del Popolo di Dio\" (cio\u00e8 non Maggiori n\u00e9 Minori) vissero fino al 1382, quando l'alleanza tra i ceti dominanti e intermedi isol\u00f2 i Ciompi e i loro alleati, togliendo loro tutte le rivendicazioni che avevano ottenuto. In Inghilterra si ebbe una dura rivolta cristiano-popolare nel 1381, capeggiata da Wat Tyler e John Ball, che si ribellarono al duro regime fiscale imposto dal re a causa della lunga guerra contro la Francia.\nLa disordinata religiosit\u00e0 che fu animata dalla sensazione di terrore e di disorientamento a fronte dell'inspiegabile susseguirsi di calamit\u00e0 e sciagure (carestie, epidemie, guerre, l'avanzata dei Turchi o dei Tartari), fu permeata da elementi apocalittici e irrazionali, che credevano in un'azione diabolica congiunta e particolarmente efficace. La fine del mondo e la venuta dell'Anticristo sembravano pi\u00f9 vicine che mai e si cercarono dei nemici da combattere, che erano, oltre ai cattivi cristiani, gli ebrei e le streghe, contro le quali si scaten\u00f2 una vera e propria caccia.\nL'Italia bassomedievale.\nMentre nel resto d'Europa si affermavano le monarchie nazionali, l'Italia bassomedievale vide la formazione di regimi signorili (le signorie cittadine) o oligarchici.\nDurante i periodi di crisi si inizi\u00f2 ad appoggiarsi su un unico personaggio, magari esterno alla citt\u00e0, che tenesse la \"bal\u00eca\", ovvero il potere assoluto, in un momento di difficolt\u00e0. Questi \"signori\" permisero di superare alcune \"impasse\" politiche, ma spesso essi cercarono di consolidare il loro potere e magari trasformarlo in ereditario: fu la nascita delle signorie dal 1240 in poi (Torriani e poi Visconti a Milano, Gonzaga a Mantova, Este a Ferrara, Scaligeri a Verona, da Carrara a Padova, Ordelaffi a Forl\u00ec, Malatesta a Rimini, da Polenta a Ravenna, da Montefeltro a Urbino, Da Varano a Camerino, ecc.). Rimanevano tuttavia funzionanti le istituzioni comunali, sebbene spesso si limitassero a ratificare le decisioni del Signore.\nStati comunali minori sparivano aggregandosi ad altri pi\u00f9 grandi, per conquiste o per trattative diplomatiche. Nel XIV secolo i signori ottennero il titolo di vicario imperiale e tra il XIV e il XV secolo i titoli di duca e marchese. L'assegnazione di questi titoli \u00e8 indice della stabilizzazione dei poteri signorili. Alla fine le Signorie si evolsero in Principati con dinastie ereditarie. Ci\u00f2 avvenne quando i Signori, riconoscendo l'imperatore e pagando una quantit\u00e0 di denaro, vennero legittimati e riconosciuti come autorit\u00e0 da sudditi e principi. Questo cambiamento fu reso possibile grazie all'incapacit\u00e0 dei sovrani tedeschi di mantenere l'ordine nell'Italia del nord e grazie alla poca difficolt\u00e0 che i Signori incontravano per essere riconosciuti come autorit\u00e0 legittima. Ma non tutte le repubbliche comunali divennero principati. Questo accadde con tempi molto pi\u00f9 lunghi o non accadde mai nelle citt\u00e0 marinare o in Toscana, dove i ceti imprenditoriali erano pi\u00f9 attivi e forti e riuscirono a impedire che un gruppo primeggiasse. Il discorso cambia per quanto riguarda il centro-sud, dove erano presenti lo Stato della Chiesa, il Regno di Napoli e il Regno di Sicilia. Questi ultimi due regni divennero, nel XV secolo, due vice-reami sotto gli Aragonesi.\nNella prima met\u00e0 del XV secolo si ebbe un lungo periodo di guerre che interess\u00f2 l'intera penisola e fu segnato dai ripetuti tentativi degli Stati pi\u00f9 forti di estendere la propria egemonia. La Pace di Lodi, firmata nella citt\u00e0 lombarda nel 1454, mise fine allo scontro fra Venezia e Milano che durava dall'inizio del secolo. Il trattato fu ratificato dai principali Stati regionali. L'importanza della Pace di Lodi consiste nell'aver dato alla penisola un nuovo assetto politico-istituzionale che, limitando le ambizioni particolari dei vari Stati, assicur\u00f2 per quarant'anni un sostanziale equilibrio territoriale e favor\u00ec di conseguenza lo sviluppo del Rinascimento italiano. A farsi garante di tale equilibrio politico sar\u00e0 poi, nella seconda parte del Quattrocento, Lorenzo il Magnifico, attuando la sua famosa politica dell'equilibrio.\nLa cattivit\u00e0 avignonese e il grande scisma d'Occidente.\nIl XIV secolo vide sia la cattivit\u00e0 avignonese del 1305-1378 sia lo Scisma d'Occidente che dur\u00f2 dal 1378 al 1418. I papi avignonesi furono tutti francesi, ma solo nei primi anni essi furono effettivamente soggetti al re di Francia; con l'inizio della Guerra dei cent'anni la monarchia francese entr\u00f2 in un periodo di grave crisi, che sollev\u00f2 il papato dalla sua influenza effettiva. Il prestigio dei papi avignonesi fu anzi molto forte e seppe irradiare in tutta Europa le sue decisioni politiche, teologiche e fiscali. Lo Stato della Chiesa fu amministrato da energici legati pontifici, mentre ad Avignone convergevano artisti di fama internazionale grazie al cospicuo mecenatismo del papato, assieme ai maggiori banchieri del tempo. La tendenza generale del tempo, riscontrabile in tutta la societ\u00e0, era per\u00f2 una crisi dei cosiddetti poteri universali (il papato stesso e l'Impero): ormai tra essi e i cittadini si erano definitivamente interposte le monarchie nazionali, che volevano ormai controllare anche gli ecclesiastici. Dall'altro la Chiesa perdeva anche rilievo morale, con una decadenza spirituale che avrebbe portato nei secoli successivi a gravi conseguenze (come la riforma protestante).\nNel 1378, dopo il ritorno del papato a Roma, si giunse al grande scisma d'Occidente. C'erano due pontefici, uno romano e uno avignonese, ciascuno con il suo collegio cardinalizio, che si lottavano scomunicandosi a vicenda e cercando di far valere la propria posizione sulla cristianit\u00e0. Una soluzione al problema sembr\u00f2 il ricorso a un nuovo strumento, il conciliarismo, cio\u00e8 la convocazione di un'assemblea di vescovi frequente, indispensabile per la scelta di questioni teologiche e disciplinari pi\u00f9 importanti e addirittura superiore alla volont\u00e0 del singolo pontefice nei casi pi\u00f9 decisi. Nel 1414 il re di Germania Sigismondo di Lussemburgo-Boemia convoc\u00f2 un concilio a Costanza, per discutere la ricomposizione dello scisma, che port\u00f2 nel 1417 alla deposizione dei tre papi e l'elezione di Martino V, un nobile cardinale romano. Con il documento dell\"'Haec Santa\" si stabil\u00ec inoltre che un concilio avrebbe dovuto essere indetto ogni 5 anni e fu stabilita la superiorit\u00e0 del concilio sul papa stesso. Il conciliarismo, che toglieva potere al pontefice, non era ben visto dai prelati pi\u00f9 vicini alla curia romana, n\u00e9 dal nuovo papa stesso, anche se il peso del successo di Costanza impediva qualsiasi deroga al nuovo principio, nonostante anche le difficolt\u00e0 obiettive che tali grandi riunioni comportavano, considerando anche le vie di comunicazione e le condizioni di viaggio dell'epoca, sommate alla lunghezza dei lavori conciliari che mancavano della tempestivit\u00e0 necessaria per certe decisioni.\nLa guerra dei cent'anni.\nLa guerra dei cent'anni fu un conflitto tra il Regno d'Inghilterra e il Regno di Francia che dur\u00f2, non continuativamente, 116 anni - dal 1337 al 1453 - e che si concluse con l'espulsione degli inglesi da tutti i territori continentali, fatta eccezione per la cittadina di Calais.\nIl conflitto fu costellato da tregue molto brevi e interrotto da due veri e propri periodi di pace della durata rispettivamente di 9 e 26 anni, che lo dividono in tre fasi principali, la guerra edoardiana (1337-1360), la guerra carolina (1369-1389) e la guerra dei Lancaster (1415-1429), alle quali deve essere aggiunta la fase conclusiva della guerra (1429-1453). Tale suddivisione \u00e8 tipica della storiografia anglosassone, mentre altre periodizzazioni prevedono una divisione in una prima (1337-1389) e in una seconda fase (1415-1453).\nMilitarmente, la guerra vide la nascita di nuove armi e nuove tattiche, le quali segnarono l'abbandono degli eserciti organizzati su base feudale e incentrati sulla forza d'urto della cavalleria pesante. Sui campi dell'Europa Occidentale videro la luce eserciti professionali, per la prima volta dai tempi dell'Impero romano. Si tratt\u00f2, d'altra parte, del primo conflitto in cui si usarono le armi da fuoco. In particolare, le bombarde fecero la loro prima comparsa su suolo francese nel corso della battaglia di Cr\u00e9cy, tra le file inglesi.\nInghilterra e Francia alla fine del conflitto apparivano molto differenti rispetto a prima. Tra il 1455 e il 1485 l'Inghilterra fu lo scenario della guerra delle due rose, una sanguinosa lotta dinastica combattuta tra il Casato dei Lancaster e il Casato di York, chiamata cos\u00ec dagli emblemi dei due casati. La guerra fin\u00ec nel 1485 quando Enrico Tudor, discendente dei Lancaster ma maritato a una York, vinse la battaglia di Bosworth e si fece incoronare come Enrico VII. Grossi stravolgimenti si ebbero anche in Francia: l'autorit\u00e0 regia, rappresentata dai balivi, si estese a tutto il territorio e si cre\u00f2 una fiscalit\u00e0 centrale. Luigi XI, dopo aver sciolto la Lega del bene pubblico, si scontr\u00f2 con il duca di Borgogna Carlo il Temerario. Carlo fu ucciso nel 1477, e nel 1482 il ducato di Borgogna pass\u00f2 al regno di Francia.\nLa nascita dello stato spagnolo.\nIl Trecento iberico si caratterizz\u00f2 da una battuta d'arresto del processo di riconquista cristiana. I motivi di ci\u00f2 sono molteplici: con il Trattato d'Almizra (1244), solo la Castiglia rest\u00f2 l'unico regno interessato a una espansione territoriale ai danni dei musulmani; questo regno \u00e8 sconvolto da una guerra dinastica che port\u00f2 al trono Enrico II di Trastamara (1369). La macchia d'illegittimit\u00e0 dei Trastamara pes\u00f2 sui re di questo casato finch\u00e9 Enrico III l'Infermo spos\u00f2 Caterina di Lancaster nipote di Pietro il Crudele (fratellastro sconfitto da Enrico di Trastamara). Sotto Enrico l'Infermo riprese la guerra con i musulmani battendoli a Collejares nel 1406.\nI successori del sovrano si dimostrarono troppo deboli e poco interessati alla Reconquista. Il primo Quattrocento castigliano da questo punto di vista non segn\u00f2 grandi novit\u00e0, anzi per la debolezza politica dei re si assistette a frequenti atti d'insubordinazione dei nobili Castigliani.\nPer una decisa ripresa della secolare guerra all'occupazione islamica si dovette attendere la salita al trono d'Isabella la Cattolica. Le sue armate, congiuntamente con quelle del marito Ferdinando il Cattolico, il 2 gennaio 1492 entrarono a Granada dopo un lungo assedio. Questo atto segn\u00f2 la fine della Reconquista ma anche l'inizio di un'epoca caratterizzata dall'intolleranza religiosa (nello stesso giorno in cui entrarono a Granada i \"Re Cattolici\" firmarono il decreto d'espulsione degli Ebrei dalla Spagna).\nL'Umanesimo.\nIl XV secolo \u00e8 attraversato da importanti cambiamenti culturali: l'ottimismo, la fiducia nell'uomo e nelle sue possibilit\u00e0, il principio della \"virt\u00f9\" umana contrapposta alla \"fortuna\" sono manifestazioni filosofiche e letterarie di un periodo noto col nome di Umanesimo. L'Umanesimo, le cui avvisaglie possono esser colte gi\u00e0 nel Trecento, ha una prima diffusione nell'Italia rinascimentale, le cui corti sono punti di riferimento vitale per gli artisti del tempo.\nLa civilt\u00e0 umanistica fu caratterizzata dalla volont\u00e0 di distacco dalle tradizioni medievali e da un recupero della civilt\u00e0 classica greco-romana, che divenne un modello di ispirazione. Nacque in questo contesto il desiderio di restaurazione degli ideali di bellezza, libert\u00e0 e razionalit\u00e0 classica. Gli umanisti furono i primi a percepire una \"rottura\" tra mondo antico e mondo moderno: fino ad allora era stato naturale per entit\u00e0 politiche come l'Impero o il papato dichiararsi eredi dell'Impero romano. I primi ad accorgersi dei nuovi tempi e a iniziare un recupero del retaggio classico furono i letterati, gi\u00e0 a partire dal XIV secolo: Francesco Petrarca, Giovanni Boccaccio, Cola di Rienzo furono gli esponenti pi\u00f9 importanti, nelle cui opere cercarono di far rivivere i modelli antichi filtrati. La scoperta di codici letterari in latino e il contemporaneo arrivo di numerosi intellettuali bizantini contribuiscono a portare alla riscoperta di buona parte della letteratura latina e della letteratura greca, insieme allo studio dello stesso greco. Importanti progressi vengono effettuati anche nel campo della filologia e della storiografia, la cui importanza risulta evidente, ad esempio, con la prova della falsit\u00e0 della donazione di Costantino da parte di Lorenzo Valla.\nCon le speculazioni degli umanisti, si inizi\u00f2 ad avere una nuova sensibilit\u00e0 anche sul piano filosofico-scientifico, che, sviluppando istanze gi\u00e0 in atto dal XIII secolo, metteva in discussione le antiche certezze aristotelico-tomistiche basate sull\"'auctoritas\", per iniziare a guardare la natura con un occhio pi\u00f9 spregiudicato. L'indagine artistica era strettamente connessa con quella scientifica, come dimostrano gli studi sulla prospettiva e sul calcolo di Leon Battista Alberti e Filippo Brunelleschi. Accanto all'aristotelismo, tanto caro ai sistemi di pensiero della scolastica, si diffuse il pensiero neoplatonico, secondo il quale l'uomo era al centro del mondo e doveva osare per cogliere i frutti della sua intelligenza. Il neoplatonismo si basava su quei testi del II-III secolo elaborati ad Alessandria d'Egitto, giunti a Firenze nella prima met\u00e0 del Quattrocento con gli studiosi greci, e che andavano sotto il nome di ermetici, dal nome del loro autore leggendario, Ermete Trismegisto. Tra i traduttori di tali testi vi fu Marsilio Ficino.\nIl 1455 \u00e8 l'anno dell'invenzione della stampa a caratteri mobili, a opera del tedesco Johann Gutenberg che progressivamente rivestir\u00e0 un ruolo fondamentale nella diffusione del libro. Con l'invenzione della stampa a caratteri mobili fioriscono le prime editorie, in particolare nella penisola italiana: celebre la stamperia veneziana di Aldo Manuzio.\nLa caduta di Costantinopoli.\nVerso il 1230 si erano spostati in Anatolia gli ottomani, una trib\u00f9 turca proveniente dall'Asia centrale. Gli Ottomani costituirono uno stato indipendente sostituendosi al Sultanato selgiuchide di R\u016bm per merito di \u02bfOthm\u0101n I Gh\u0101z\u012b, il cui nome servir\u00e0 a indicare la dinastia ottomana da lui fondata. Un processo di espansione territoriale che port\u00f2 all'occupazione dei Balcani e dell'Asia Minore, con la creazione di un Impero con capitale Adrianopoli. Neanche una crociata nel 1396 riusc\u00ec a frenare gli Ottomani. L'impero d'Oriente si salv\u00f2 momentaneamente grazie al signore di Samarcanda Tamerlano, il quale nel 1402 inflisse una pesante sconfitta agli Ottomani. L'avanzata culmin\u00f2 con la caduta di Costantinopoli nel 1453, con cui l'Impero bizantino cess\u00f2 d'esistere insieme, secondo alcuni storici, al Medioevo.\nL'Impero Bizantino lasci\u00f2 un'importante eredit\u00e0 culturale, testimoniata non soltanto dalle vestigia degli edifici bizantini giunti fino a noi, o dai frutti dell'arte bizantina (soprattutto sacra), ma anche dalla forte impronta culturale-religiosa lasciata ad alcuni popoli slavi e non (vedi i Bulgari) dell'Est europeo, come il mito della Terza Roma. Dopo pochi anni dalla caduta di Costantinopoli, la propaganda della Chiesa ortodossa russa, divenuta autocefala nel 1448, design\u00f2 Mosca, appunto, come \"Terza Roma\". L'idea si svilupp\u00f2 durante il regno di Ivan III di Russia, Gran Principe di Mosca, che spos\u00f2 Sofia Paleologa, nipote dell'ultimo Imperatore di Costantinopoli. Ivan reclam\u00f2 l'eredit\u00e0 storica e soprattutto religiosa della citt\u00e0 che si definiva seconda Roma.\nLa scoperta dell'America.\nLa caduta di Costantinopoli determin\u00f2 il passaggio ai Turchi del controllo delle preziose merci che giungevano in Europa dall'Asia. Nacque cos\u00ec in tutto il continente l'esigenza di trovare vie alternative per giungere in India e in Cina. Le nuove innovazioni e i fondamentali progressi nella navigazione e nella cartografia permisero le grandi esplorazioni compiute nel Quattrocento da spagnoli e portoghesi tra cui quella di Bartolomeo Diaz che raggiunse il Capo di Buona Speranza e quella di Vasco da Gama che nel 1497 raggiunge Calcutta. Queste conquiste vennero promosse dal re portoghese Enrico il Navigatore, che aveva riunito nel sud del Portogallo un vero e proprio centro studi con cartografi, geografi e astronomi.\nMa l'impresa pi\u00f9 celebre e significativa \u00e8 senza dubbio quella compiuta da Cristoforo Colombo che il 12 ottobre 1492 raggiunse il continente americano. Dopo essersi rivolto inutilmente al re portoghese, che era interessato alla navigazione orientale, Colombo si trasfer\u00ec in Spagna cercando l'appoggio dei re cattolici, predicando la necessit\u00e0 di raggiungere l'Asia e il Gran Khan mongolo (in realt\u00e0 sostituito dalla dinastia Ming gi\u00e0 nel XIV secolo) per allearsi con lui contro i Turchi. Dopo la conquista del Sultanato di Granada da parte degli spagnoli, che pose fine al dominio arabo su territori europei, Colombo ottenne l'appoggio alla spedizione dai sovrani che gli concessero i titoli di ammiraglio, di vicer\u00e9 e di governatore delle terre che avesse scoperto. Il 3 agosto part\u00ec dal porto di Palos con due caravelle e una caracca. Il 12 ottobre Colombo avvist\u00f2 un'isola che lui credeva del Cipango, ma che si trovava invece nelle Bahamas. In altre spedizioni successive Colombo arriv\u00f2 a Cuba e su Hispaniola (Haiti), anch'egli pensava fosse il Catai, la Cina descritta da Marco Polo. La bolla Inter Caetera di Papa Alessandro VI e poi il trattato di Tordesillas divisero le terre del Nuovo Mondo tra l'Impero spagnolo e l'Impero portoghese.\nI contatti tra Asia ed Europa nel Medioevo.\nFino al XIII secolo l'Asia \"profonda\", ovvero tutto ci\u00f2 che stava al di l\u00e0 del Vicino e di gran parte del Medio Oriente, fu per l'Europa un oggetto sconosciuto, trattato solo nelle leggende geografiche, nonostante i numerosi e secolari traffici di lungo raggio che da India, Cina e persino Giappone facevano giungere in Europa merci preziose e ricercatissime. Le rotte carovaniere della \"via dell'incenso\" o della \"via della seta\" si basavano infatti sugli scambi da carovaniere a carovaniere su brevi tratte, con numerosi passaggi prima di arrivare a destinazione: i convogli viaggiavano poco, ma le merci, e con esse le idee e i culti, facevano invece lunghi tragitti. Fondamentale era la mediazione dei musulmani, in particolare delle metropoli arabo-iraniche (Shiraz, Isfahan, Baghdad) e delle oasi turkmene. Inoltre molte merci arrivavano via mare alla penisola arabica tramite il Golfo Persico, grazie ai venti periodici dei monsoni.\nDalla Malaysia, da Sumatra e dalla Corea provenivano oro e argento; da Ceylon e dall'India arrivavano le preziose spezie (pepe, chiodi di garofano, noce moscata e cinnamomo), indispensabili per la cucina e la conservazione degli alimenti, il sandalo, il bamb\u00f9, l'albero della canfora, le essenze profumate (muschio, incenso, ecc.) e infine le pietre preziose; da Cina e Giappone arrivavano stoffe preziose e suppellettili in porcellana; altre derrate di minor pregio, ma scambiate in maggiori quantit\u00e0, erano il riso, lo zucchero di canna e i cereali, le quali viaggiavano di solito per mare.\nTra le leggende medievali sui luoghi di origine delle merci pi\u00f9 pregiate, circolavano quelle che parlavano di un Paradiso terrestre in estremo oriente oltre leggende arabe o bizantine, molte delle quali sono confluite in raccolte come le \"Mille e una notte\". Tra i luoghi pi\u00f9 prodigiosi descritti c'era il Monte della Calamita, che attirava nell'Oceano Indiano tutti i metalli, per cui rendeva necessario per quelle misteriose popolazioni costruire navi senza chiodi; oppure si descrivevano popolazioni fantastiche come i cinocefali (dalla testa canina), gli sciapodi (con un unico piede), i blemmi (con la faccia sul ventre), eccetera. Un esempio della fascinazione esercitata da queste zone fu la misteriosa lettera del Prete Gianni, che arriv\u00f2 a met\u00e0 del Duecento a papa Alessandro III tramite l'imperatore bizantino, nella quale si descriveva un favoloso regno cristiano, con alcuni spunti storici reali, quali la presenza di comunit\u00e0 nestoriane, che effettivamente esistevano sulla \"via della seta\" tra Iran e Cina, o la realt\u00e0 di regni turco-mongoli in Asia centrale."}
{"id": "2380477", "revid": "381021", "url": "https://it.wikipedia.org/wiki?curid=2380477", "title": "Mark Shannon", "text": ""}
{"id": "2380479", "revid": "1543377", "url": "https://it.wikipedia.org/wiki?curid=2380479", "title": "Super Bowl XX", "text": "Il Super Bowl XX \u00e8 stata una partita di football americano tra i campioni della National Football Conference (NFC), i Chicago Bears, e quelli dell'American Football Conference (AFC), i New England Patriots per determinare il campione della National Football League (NFL) per la stagione . I Bears sconfissero i Patriots con un punteggio di 46\u201310. La gara fu disputata il 26 gennaio 1986 al Louisiana Superdome di New Orleans, Louisiana.\nAttualmente, questo \u00e8 stato l'ultimo Super Bowl in cui entrambe le squadre erano al loro debutto nella grande partita. Ci\u00f2 potrebbe ripetersi in futuro solamente se i Detroit Lions giocassero contro i Cleveland Browns, i Jacksonville Jaguars o gli Houston Texans nel Super Bowl. I Bears giunsero alla partita come la seconda squadra nella storia della NFL a vincere 15 gare nella stagione regolare. Con la loro rivoluzionaria \"Difesa 46\", Chicago guid\u00f2 la lega in diverse categorie difensive, seppellendo gli avversari con un complessivo 456-198 di punteggio, tenendo due volte inoltre gli avversari nei playoff a zero punti segnati. I Patriots erano invece considerati una squadra cenerentola nella stagione 1985, avendo terminato la stagione regolare con un record di 11-5 ma entrando nei playoff solo grazie alla classifica avulsa. Contro le aspettative per\u00f2, New England vinse tre gare di playoff in trasferta e giunse fino al Super Bowl XX.\nNella loro vittoria sui Patriots, i Bears stabilirono i record del Super Bowl per sack (sette), minor numero di yard su corsa concesse agli avversari (sette) e margine di vittoria (36 punti). New England guadagn\u00f2 quello che fu - fino al Super Bowl XLI nel 2007 - il pi\u00f9 veloce vantaggio nella storia del Super Bowl, col field goal di Tony Franklin da 36 yard segnato dopo un minuto e 19 secondi dall'inizio del primo quarto, dopo un fumble di Chicago. I Patriots per\u00f2 nel corso del primo tempo furono tenuti a un numero di yard guadagnate negative (-19), finendo con sole 123 yard guadagnate della linea di scrimmage, il secondo peggior risultato nella storia del Super Bowl. Il defensive end Richard Dent dei Bears venne nominato MVP grazie a 1,5 sack, 2 fumble forzati e un passaggio bloccato.\nLa partita fu trasmessa negli Stati Uniti dalla NBC per una platea televisiva stimata in 92,57 milioni di spettatori. Per commemorare il ventennale dell'evento, tutti i precedenti MVP del Super Bowl furono premiati prima dell'inizio della gara.\nIl trionfo dei Bears giunse 22 anni dopo la vittoria del campionato NFL del , tre anni prima della nascita del Super Bowl."}
{"id": "2380480", "revid": "181699", "url": "https://it.wikipedia.org/wiki?curid=2380480", "title": "Dell'amore e altri demoni", "text": ""}
{"id": "2380482", "revid": "110157", "url": "https://it.wikipedia.org/wiki?curid=2380482", "title": "Il pupazzo parlante n.4", "text": "Il pupazzo parlante n.4 (\"Bride of the Living Dummy\") \u00e8 il sessantaquattresimo romanzo della collana \"Piccoli brividi\" dello scrittore statunitense R. L. Stine.\nTrama.\nJillian vive con le sue due sorelline Katie e Amanda, che la tormentano in continuazione con la loro bambola, Mary Ellen.\nUn giorno le tre vanno allo spettacolo di un giovane ventriloquo, chiamato Jimmy, in compagnia dell'amico di Jillian, Harrison.\nDurante lo spettacolo Slappy, il pupazzo del ventriloquo, si rivolge in maniera molto maleducata verso Katie e Amanda. Quando la ragazza torna a casa, trova spaventata il pupazzo Slappy in soggiorno, e Harrison le spiega che lo aveva trovato nel bidone della spazzatura del teatro e lo ha portato da lei per farlo riparare da suo padre.\nAccadono strani incidenti nella casa e, dove essi avvengono, il pupazzo \u00e8 sempre presente.\nUn giorno Jillian e Harrison, travestiti da pagliacci, mettono in scena uno spettacolo per una festa di compleanno, che per\u00f2 va a finire molto male, e Jillian crede che siano state le gemelle a rovinare i trucchi. Harrison decide di abbandonare l'idea di fare i pagliacci, e di andare da Jimmy per chiedergli un pupazzo e diventare ventriloqui. Tornata a casa, Jillian rimprovera le gemelle per aver rovinato la sua attrezzatura da clown, ma a un certo punto si rende conto che le gemelle erano fuori di casa, quindi non sa spiegarsi chi sia stato.\nUn pomeriggio, Jillian e Harrison raggiungono la casa di Jimmy, ma la trovano abbandonata. All'interno, a parte svariati pupazzi fatti a pezzi, trovano un piccolo diario, in cui c'\u00e8 scritto che tempo prima un mago malvagio diffondeva malignit\u00e0 e magia nera attraverso i suoi giocattoli viventi. La sua invenzione pi\u00f9 oscura era Slappy, che aveva ricavato dal legno di una bara e al quale trasmise tutto il suo spirito malvagio, che pu\u00f2 essere risvegliato grazie ad una formula magica scritta su un biglietto infilato nel taschino di Slappy. Jillian giunge alla conclusione che forse le gemelle avevano per sbaglio letto la formula portando il pupazzo in vita.\nQuando torna a casa, Jillian scopre che i suoi genitori sarebbero usciti a cena, lasciandola sola con il malvagio Slappy. La sala da pranzo viene completamente distrutta e sporcata di cibo e le gemelle insistono nell'affermare che era stato Slappy. Infine Jillian sale in camera sua e trova il pupazzo vicino allo specchio dove c'\u00e8 scritto: \"Dov'\u00e8 la mia fidanzata?\".\n\u00c8 il giorno del compleanno di un bambino della casa di Jillian e lei avrebbe usato Maxie, un simpatico pupazzo che Harrison aveva trovato sulla soffitta della casa di suo zio, mentre Harrison avrebbe usato Mary Ellen.\nJillian per\u00f2, al posto di trovare Maxie nella sua valigetta, ci trova Slappy.\nIn preda al panico Jillian cerca di accontentare i bambini iniziando a fare spettacolo, quando all'improvviso, Slappy si anima e vomita del liquido putrido verde sui bambini. Dopodich\u00e9 si alza in piedi e prende in ostaggio il festeggiato, minacciando di fargli del male se non gli avessero consegnato la sua \"fidanzata\". A quel punto, Jillian accetta e, convinta che sia proprio Mary Ellen la tanto ambita fidanzata, dice ad Harrison di dare a Slappy la bambola. Contrariamente ad ogni aspettativa, il pupazzo getta a terra Mary Ellen, disgustato; in realt\u00e0 \u00e8 Jillian che vuole.\nSlappy, quindi afferra la ragazza per il polso e le dice che sar\u00e0 proprio lei la sua fidanzata e schiava in eterno. Improvvisamente, per\u00f2, una voce femminile intima a Slappy di lasciarla. \u00c8 Mary Ellen. Le gemelle di Jillian, terrorizzate, spiegano che la bambola \u00e8 sempre stata viva e che loro erano costrette ad eseguire i suoi ordini. Inoltre \u00e8 proprio lei l'artefice dei guai causati a Jillian, e non Slappy, il quale \u00e8 stato riportato alla vita solo poco prima della festa. L'orrenda bambola afferma che si sposer\u00e0 con Slappy e che render\u00e0 la vita di Jillian (che detesta profondamente) un inferno. Slappy, per\u00f2 non accetta questa decisione e colpisce la bambola che cade a terra tramortita. Poco dopo, tra i due pupazzi si scatena una lotta furibonda. Ad certo punto, Slappy accende la sega da tavolo del padre di Jillian e solleva la bambola tagliandola brutalmente a met\u00e0. La parte superiore di Mary Ellen per\u00f2 afferra le gambe di Slappy facendolo cadere sulla sega, rimanendo cos\u00ec tagliato in due a sua volta. I due mostri sono finalmente morti.\nJillian \u00e8 sollevata dell'accaduto, ma Harrison, che aveva con s\u00e9 il diario di Jimmy, le legge un paragrafo in cui c'\u00e8 scritto che: bench\u00e9 il corpo venga distrutto, lo spirito malvagio di Slappy non lo sar\u00e0, ma trasmigrer\u00e0 sul corpo di una persona che gli \u00e8 stata fisicamente vicino al momento della sua \"morte\". All'improvviso Jillian si accorge che le gemelle hanno un ghigno strano, quasi malefico, allora dice ad Harrison: \"Sai che cosa ti dico? \u00c8 arrivata l'ora della vendetta!\" e getta del fluido verde sulle gemelle.\nEpisodio TV.\nDi questo romanzo \u00e8 stata fatta una trasposizione in episodio televisivo."}
{"id": "2380483", "revid": "6923", "url": "https://it.wikipedia.org/wiki?curid=2380483", "title": "Rozan (duo comico)", "text": "Rozan (\u30ed\u30b6\u30f3) \u00e8 un duo comico giapponese composto da Fuminori Ujihara (\u5b87\u6cbb\u539f\u53f2\u898f, Shijowarate, 20 aprile 1976) e Hirofumi Suga (\u83c5\u5e83\u6587, Takaishi, 29 ottobre 1976).\nIl duo Rozan si \u00e8 formato nel 1996, quando i suoi membri erano entrambi studenti alla Osaka Kyoiku University. Il duo si \u00e8 fatto conoscere per i suoi interventi nei quiz televisivi e come personaggi del\u00a0gein\u014dkai, ovvero il mondo dello spettacolo giapponese.\nLa comicit\u00e0 del duo si basa sulla contrapposizione \"boke\u2013tsukkomi\", classica della commedia giapponese manzai. Suga impersona il \"boke\", il personaggio del sempliciotto\u00a0che viene spesso picchiato o ridicolizzato da Ujihara, che interpreta il \"tsukkomi\"\u00a0ossia il personaggio pi\u00f9 sveglio che deve sempre recuperare i pasticci combinati dall'altro. Suga fa quindi spesso commenti curiosi o fuori luogo, che Ujihara critica puntualmente. \nI Rozan prendono spunto da affari quotidiani e dai soggetti studiati dai giapponesi al liceo. "}
{"id": "2380486", "revid": "195924", "url": "https://it.wikipedia.org/wiki?curid=2380486", "title": "Jurassic park 3", "text": ""}
{"id": "2380488", "revid": "767487", "url": "https://it.wikipedia.org/wiki?curid=2380488", "title": "Patricia Kaas", "text": "Il suo stile musicale \u00e8 un misto tra pop, jazz e chanson. Apprezzatissima in patria, ha venduto 16 milioni di dischi nel mondo.\nHa rappresentato la Francia all'Eurovision Song Contest 2009 con la canzone \"Et s'il fallait le faire\", riportando l'Esagono a un risultato degno di nota: 8\u00ba posto finale e quarta canzone preferita dalle giurie."}
{"id": "2380496", "revid": "1965277", "url": "https://it.wikipedia.org/wiki?curid=2380496", "title": "Adolf Tobler", "text": " Allievo di Friedrich Christian Diez, realizz\u00f2 assieme a Erhard Lommatzsch un fondamentale vocabolario storico del francese antico: l'\"Altfranz\u00f6sisches W\u00f6rterbuch\". Elabor\u00f2 contemporaneamente a Adolfo Mussafia, ma indipendentemente da lui, la cosiddetta Legge Tobler-Mussafia. Fu un eminente filologo romanzo del secondo Ottocento."}
{"id": "2380502", "revid": "181699", "url": "https://it.wikipedia.org/wiki?curid=2380502", "title": "Ete vivo", "text": ""}
{"id": "2380506", "revid": "181699", "url": "https://it.wikipedia.org/wiki?curid=2380506", "title": "Ete morto", "text": ""}
{"id": "2380509", "revid": "214725", "url": "https://it.wikipedia.org/wiki?curid=2380509", "title": "Jean Charles Senac", "text": ""}
{"id": "2380510", "revid": "729019", "url": "https://it.wikipedia.org/wiki?curid=2380510", "title": "Suzuki Sixteen", "text": "Il Sixteen \u00e8 uno scooter a ruote alte, disponibile nelle motorizzazioni 125\u00a0cm\u00b3 e 150\u00a0cm\u00b3, la cui produzione \u00e8 cominciata nel 2007 e la distribuzione nel 2008, prodotto dalla casa Suzuki.\nContesto.\nIl Sixteen \u00e8 il modello con il quale la Suzuki entra nel segmento di mercato degli scooter a ruote alte, molto diffusi, in maniera trasversale per sesso ed et\u00e0, all'interno dei centri cittadini. Il nome fa infatti riferimento ad un target adolescenziale (a cui \u00e8 indirizzata la motorizzazione 125\u00a0cm\u00b3), mentre la versione con cilindrata 150\u00a0cm\u00b3 \u00e8 rivolta, come messo in luce dai promo commerciali, direttamente a professionisti e donne alle prese quotidiane con il traffico dei centri storici delle maggiori citt\u00e0."}
{"id": "2380511", "revid": "174925", "url": "https://it.wikipedia.org/wiki?curid=2380511", "title": "Emanuele di Giovanni", "text": ""}
{"id": "2380518", "revid": "5695", "url": "https://it.wikipedia.org/wiki?curid=2380518", "title": "Tomorrow Never Knows", "text": "Tomorrow Never Knows \u00e8 una canzone dei Beatles, traccia conclusiva dell'album \"Revolver\", pubblicato dai Beatles il 5 agosto del 1966. Il brano, ufficialmente attribuito a John Lennon/Paul McCartney, venne in realt\u00e0 quasi esclusivamente composto dal solo John Lennon. \"Tomorrow Never Knows\" viene considerata come uno dei pi\u00f9 riusciti esperimenti di rock psichedelico del gruppo di Liverpool.\nIl brano.\nLa canzone venne scritta principalmente da John Lennon nel gennaio del 1966, in seguito alla lettura del libro \"The Psychedelic Experience\" di Timothy Leary, Richard Alpert e Ralph Metzner (opera basata a sua volta sul libro tibetano dei morti); il libro sosteneva la comunanza dell'esperienza di trip allucinogeno dovuto a LSD con la morte (la cosiddetta \"morte dell'Ego\"). Lennon, secondo quanto riportato da Paul McCartney, avrebbe comprato il libro quasi per caso, mentre, insieme all'amico, era alla ricerca di un libro su Nietzsche; in particolare, lo colp\u00ec la frase: \"\u00abWhen in doubt, turn off your mind, relax and float downstream\u00bb\", riportata in seguito nella canzone e traducibile pi\u00f9 o meno con \"Nel dubbio, spegni la mente, rilassati e fatti portare dalla corrente\". Giunto a casa, John avrebbe assunto LSD e seguito passo per passo le istruzioni del libro, leggendone le parafrasi del Libro tibetano dei morti a un registratore e riascoltandole mentre la droga faceva effetto. Il risultato fu spettacolare, e Lennon lo trasform\u00f2 in canzone con il titolo provvisorio di \"The Void\" (\"Il Vuoto\").\nIl titolo definitivo della canzone, non presente nel testo, nacque da un malapropismo (\"\u00abtomorrow never knows\u00bb\" invece che \"\u00abtomorrow never comes\u00bb\", \"il domani non arriva mai\") detto da Ringo Starr in una intervista del 1964 alla BBC.\nLa canzone rappresenta il pi\u00f9 alto livello di innovazione (probabilmente insieme a \"A Day in the Life\", dell'anno successivo) mai introdotto dai Beatles, e dal loro staff tecnico, nel mondo della musica pop: nonostante gli studi di Abbey Road fossero, all'epoca, primitivi rispetto agli standard americani, o forse proprio grazie a questa difficolt\u00e0, il team guidato da George Martin (coadiuvato da Geoff Emerick e Ken Scott) diede origine alla pi\u00f9 alta inventiva acustica mai sperimentata in qualsiasi studio di registrazione, americano o inglese, sul finire degli anni sessanta.\nIn particolare, gli effetti pi\u00f9 innovativi furono rappresentati dall'ipnotica batteria di Starr (eseguita prevalentemente su una coppia di tomtom accordati \"lenti\"), dalla registrazione della voce di Lennon (raddoppiata, nella prima met\u00e0 della canzone, grazie al double-tracking automatico - ADT - inventato proprio in quei giorni ad Abbey Road, e passata, per la seconda met\u00e0, attraverso l'altoparlante rotativo dell'apparecchio Leslie di un organo Hammond per accontentare la richiesta di Lennon di suonare \"come la voce del Dalai Lama pi\u00f9 migliaia di monaci tibetani salmodianti sulla vetta di una montagna\"), ma soprattutto dai tape-loops (tratti di nastro magnetico incisi e giuntati ad anello per dare origine ad un segnale continuamente ciclico, cosa che nella musica pop, prima di allora, non era mai stata utilizzata) inventati con effetti straordinari per l'epoca: un effetto \"gabbiano/pellerossa\" creato su una risata di McCartney (0.07\"); un accordo orchestrale in si bemolle maggiore (0.19\"); un Mellotron suonato col registro del flauto (0.22\"); un altro Mellotron suonato col registro degli archi (0.38\"); una scala ascendente di sitar (0.56\").\nIl risultato finale, venuto fuori dalla seduta di registrazione del 22 aprile 1966, rappresenta l'esperienza musicale che pi\u00f9 di ogni altra si avvicina all'assunzione di LSD: la canzone presentava l'LSD e la rivoluzione psichedelica di Leary ai giovani del mondo occidentale, diventando uno dei dischi pi\u00f9 socialmente influenti mai realizzati dai Beatles.\nFormazione.\nAltri musicisti\nCrediti\nNella cultura di massa.\nLa canzone viene riprodotta alla fine di \"Lady Lazarus\", ottavo episodio della quinta stagione di \"Mad Men\": il creatore della serie, Mattew Weiner, ha dichiarato di aver acquistato i diritti del brano per 250,000 dollari."}
{"id": "2380520", "revid": "19079", "url": "https://it.wikipedia.org/wiki?curid=2380520", "title": "Italia preistorica", "text": ""}
{"id": "2380525", "revid": "729019", "url": "https://it.wikipedia.org/wiki?curid=2380525", "title": "Gardenie (metropolitana di Roma)", "text": "Gardenie \u00e8 una fermata della linea C della metropolitana di Roma, ultimata e affidata all'ATAC per il pre-esercizio dal 12 maggio 2015. Si trova in piazzale delle Gardenie, al confine tra i quartieri Prenestino-Labicano e Prenestino-Centocelle.\nI cantieri sono stati aperti a luglio 2007. La stazione e la sua apertura \u00e8 avvenuta il 29 giugno 2015.\nServizi.\nLa stazione \u00e8 accessibile da tre ingressi \u2013 due in Piazzale delle Gardenie e uno, collegato con un sottopasso, in viale della Primavera \u2013 e dispone di:\nInterscambi.\nNei pressi della stazione transitano numerose linee di autobus urbani e, a circa 200 metri di distanza, \u00e8 situato il capolinea tramviario delle linee 5 e 19."}
{"id": "2380527", "revid": "339392", "url": "https://it.wikipedia.org/wiki?curid=2380527", "title": "Charles Watson-Wentworth, 2\u00b0 Marchese di Rockingham", "text": ""}
{"id": "2380529", "revid": "767487", "url": "https://it.wikipedia.org/wiki?curid=2380529", "title": "Basey", "text": "Basey \u00e8 una municipalit\u00e0 di Terza classe delle Filippine, situata nella Provincia di Samar, nella regione di Visayas Orientale.\nBasey \u00e8 formata da 51 baranggay:"}
{"id": "2380538", "revid": "6923", "url": "https://it.wikipedia.org/wiki?curid=2380538", "title": "Casa Calvet", "text": "Casa Calvet \u00e8 un edificio del 1899 che si trova nell'Eixample di Barcellona. La casa venne progettata da Antoni Gaud\u00ed e realizzata dallo stesso con la collaborazione di Francesc Berenguer, Joan Rubi\u00f3 e Juli Batllevell.\nL'edificio venne progettato per un produttore tessile per fungere sia da negozio, utilizzando il piano terra e il seminterrato, che da abitazione nei piani superiori.\nMolti considerano la Casa Calvet come l'opera pi\u00f9 conservatrice dell'architetto catalano, soprattutto perch\u00e9, da un lato, Gaud\u00ed ha dovuto adattare l'edificio agli altri pi\u00f9 vecchi che gli sorgevano attorno, e dall'altro ha dovuto tener conto del fatto che si sarebbe trovato in un quartiere molto elegante. Infatti, come si pu\u00f2 ben vedere, la simmetria, l'equilibrio e l'ordine che caratterizzano la Casa Calvet non sono usuali nelle opere di Gaud\u00ed.\nTuttavia, anche in quest'opera si possono vedere elementi modernisti come nei due frontoni curvilinei che chiudono la facciata, nella tribuna sopra l'ingresso e nella forma dei balconi.\nLe colonne che fiancheggiano l'ingresso ricordano bobine di filo e sono un'allusione alla destinazione dell'edificio a negozio di tessuti. Un elemento curioso \u00e8 costituito dalla parte superiore della facciata, in cui si trovano i busti dei tre santi patroni di Vilassar de Dalt, luogo di origine di Calvet.\nLa facciata complessivamente appare come una cortina di pietra da cui emergono ringhiere e cornici metalliche, dal prezioso dettaglio artigianale e dalle forme trilobate ed arrotondate che contendono lo spazio alla pietra stessa, in un disegno che richiama forme barocche, come fanno anche le colonnine tortili del bovindo.\nComunque, nonostante nel progetto prevalgano all'esterno i riferimenti storicisti, il linguaggio pi\u00f9 audace di Gaud\u00ed ebbe modo di esprimersi nel disegno degli interni e degli arredi.\nCasa Calvet \u00e8 stato il primo palazzo insignito del premio annuale al miglior edificio da parte del \"Ajuntament\" (municipio) di Barcellona nel concorso annuale di edifici artistici che venne istituito nel 1899."}
{"id": "2380543", "revid": "125593943", "url": "https://it.wikipedia.org/wiki?curid=2380543", "title": "Am\u00e9rico Ruffino", "text": "Carriera.\nDopo aver giocato l'ultimo campionato di Divisione Nazionale con la maglia del , segnando il suo unico gol in campionato con i granata il 31 marzo 1929 nella vittoria casalinga per 10-1 contro il Livorno, chiuse la stagione in granata con 6 presenze complessive.\nIn seguito alla sua esperienza a Torino, nel 1929 pass\u00f2 al Palermo, con cui ha dapprima ottenuto la promozione in seconda serie nel 1929-1930 e poi la promozione in massima serie dopo aver vinto il campionato di Serie B 1931-1932, quindi ha esordito in Serie A, all'epoca costituita da poco, il 18 settembre 1932, in Pro Vercelli-Palermo (2-0), prima giornata del campionato 1932-1933.\n\u00c8 lui a segnare il primo gol in Serie A della storia palermitana. La rete viene realizzata il 25 settembre 1932 in -Palermo (1-1), gol del pareggio segnato al 46' della seconda giornata di campionato. Secondo Il Littoriale, in quella partita era stato tra i migliori della sua squadra, fornendo anche due assist a Carlo Radice che per\u00f2 ha fallito le realizzazioni. Chiude la prima stagione in Serie A con 30 presenze e 5 reti.\nNel campionato 1933-1934 segna 3 gol in 27 partite.\nNelle cinque stagioni in rosanero, segna 32 gol in 135 partite.\nNella stagione 1934-1935 gioca nel Trapani, in terza serie, quindi chiude la carriera nel la stagione successiva."}
{"id": "2380544", "revid": "767487", "url": "https://it.wikipedia.org/wiki?curid=2380544", "title": "Calbiga", "text": "Calbiga \u00e8 una municipalit\u00e0 di Quarta classe delle Filippine, situata nella Provincia di Samar, nella regione di Visayas Orientale.\nCalbiga \u00e8 formata da 41 baranggay:"}
{"id": "2380552", "revid": "1991", "url": "https://it.wikipedia.org/wiki?curid=2380552", "title": "Bodhgaya", "text": ""}
{"id": "2380553", "revid": "767487", "url": "https://it.wikipedia.org/wiki?curid=2380553", "title": "Gennaro Santillo", "text": "Biografia.\nGennaro Santillo \u00e8 nato a La Spezia il 1\u00ba gennaio 1908. Fratello maggiore di Umberto, anch'egli calciatore, era conosciuto inoltre come Santillo I. Per\u00ec il 13 aprile 1943, a 35 anni, durante la Seconda guerra mondiale, vittima di un mitragliamento aereo in Sicilia. La sua salma giace nel cimitero di Staglieno (GE).\nCaratteristiche tecniche.\nEra un centromediano metodista tra i pi\u00f9 completi degli anni trenta.\nCarriera.\nSantillo I inizi\u00f2 a giocare nelle giovanili dello , club della sua citt\u00e0 natale, per poi fare parte della prima squadra ligure per sette stagioni, dalla 1925-1926 alla 1931-1932, totalizzando infine 132 presenze nell'odierno campionato di Serie B con 6 reti (la prima rete realizzata al suo primo anno di carriera con una prima squadra nella partita vinta contro l') ed anche una presenza nella Coppa Italia 1926-1927.\nTerminata la sua esperienza con gli spezzini, in estate venne ingaggiato dal , nel frattempo neopromosso storicamente in Serie A per la prima volta, in quella stessa annata, con il quale esord\u00ec in massima categoria il 18 settembre del 1932-1933, in Pro Vercelli-Palermo (2-0).\nSegn\u00f2, su rigore, il suo primo gol in maglia rosanero e in massima serie nella partita vinta in trasferta contro il , nella stagione 1935-1936, che termin\u00f2, dopo 4 anni, con la retrocessione.\nDella squadra siciliana, di cui fu capitano, \u00e8 considerato tra i giocatori pi\u00f9 rappresentativi di sempre.\nConcluse l'esperienza con i palermitani dopo essersi svincolato a seguito del loro fallimento societario, avvenuto nel 1940, collezionando, in 8 anni, 235 presenze e 5 gol nei campionati disputati (111 presenze con 1 gol in Serie A nel quadriennio 1932-1936 e 124 presenze con 4 gol in Serie B nel quadriennio 1936-1940), pi\u00f9 8 presenze e una rete in Coppa Italia, per un totale di 243 presenze e 6 reti realizzate.\nChiuse la propria carriera calcistica nel , per il biennio successivo 1940-1942, in Serie C, raccogliendo 34 presenze e rigiocando assieme al fratello Umberto dopo gli ultimi anni del periodo a La Spezia.\nFu pi\u00f9 volte convocato nella Nazionale di calcio dell'Italia da Vittorio Pozzo."}
{"id": "2380555", "revid": "767487", "url": "https://it.wikipedia.org/wiki?curid=2380555", "title": "Daram", "text": "Daram \u00e8 una municipalit\u00e0 di Quarta classe delle Filippine, situata nella Provincia di Samar, nella regione di Visayas Orientale.\nDaram \u00e8 formata da 58 baranggay:"}
{"id": "2380556", "revid": "2095508", "url": "https://it.wikipedia.org/wiki?curid=2380556", "title": "Eve Harrington", "text": "Eve Harrington \u00e8 un personaggio, principale antagonista del film \"Eva contro Eva\" di Joseph L. Mankiewicz.\nStoria del personaggio.\nEve Harrington si presenta a Margo Channing, famosa diva di Broadway e, con finto candore, le esprime la sua ammirazione che l'ha portata a seguirla per anni ad ogni spettacolo. Convinta della buona fede della ragazza, Margo l'assume come segretaria.\nBen presto Eve si dimostra per\u00f2 fin troppo premurosa e talvolta intrigante, tanto che Margo inizia a essere gelosa delle attenzioni del suo fidanzato Bill Sampson nei confronti della ragazza, dopo averli visti chiacchierare confidenzialmente.\nSuccessivamente, fingendosi vittima della crescente isteria di Margo, e grazie all'appoggio di Karen, moglie del commediografo della diva Lloyd Richards, Eve ottiene il ruolo di sostituta di Margo nel suo ruolo pi\u00f9 applaudito. Favorita dalle recensioni del critico Addison DeWitt, divenuto suo amante, Eve da un giorno all'altro diventa una stella del palcoscenico, offuscando l'astro declinante della rivale.\nEve ottiene un grande successo nel ruolo inizialmente destinato a Margo, e viene insignita del premio \"Sarah Siddons\", uno dei pi\u00f9 prestigiosi riconoscimenti teatrali. Al termine della serata, ormai odiata da tutti i suoi vecchi amici, la nuova stella del teatro rientra nel suo appartamento, dove trova ad attenderla la giovanissima Phoebe, sua fervente ammiratrice e aspirante attrice altrettanto ambiziosa...\nRiconoscimenti.\nEve Harrington, interpretata da Anne Baxter nel film, \u00e8 stata giudicata tra le pi\u00f9 grandi cattive del cinema americano, in base alla valutazione dell'American Film Institute.\nAltre interpreti.\nNell'adattamento musicale del film, \"Applause\", il ruolo di Eve \u00e8 stato interpretato da Penny Fuller (Broadway, 1970; candidata al Tony Award alla miglior attrice non protagonista in un musical), Angela Richards (Londra, 1972), Ivana Monti (Milano e Roma, 1980), Jean Louisa Kelly (Los Angeles, 2005) e Erin Davie (New York, 2008). Lily James ha ricoperto la parte nell'adattamento teatrale a Londra nel 2019."}
{"id": "2380557", "revid": "767487", "url": "https://it.wikipedia.org/wiki?curid=2380557", "title": "Alfred Hertz", "text": "Biografia.\nDopo aver studiato al conservatorio di Francoforte sul Meno ed aver iniziato l'attivit\u00e0 artistica in Germania, si trasfer\u00ec negli Stati Uniti dove inizi\u00f2 a dirigere opere di Wagner alla Metropolitan Opera di New York. Alcune delle opere da lui dirette vennero incise, in via sperimentale, da Lionel Mapleson, e poi riversate su LP. Successivamente divenne direttore della San Francisco Symphony Orchestra, dove rimase dal 1915 al 1930 ricevendo apprezzamenti ed una copertina sulla rivista \"Time\".\nHertz diresse la prima registrazione della \"San Francisco Symphony\", per la \"Victor Talking Machine Company\", dal 1925 al 1930. Diresse pure il primo concerto radiotrasmesso agli inizi del 1926. Nel 1928, apparve come direttore d'orchestra nel film \"Jazz Mad\", diretto da F. Harmon Weight. Dopo il 1930, Hertz torn\u00f2 diverse volte a guidare la San Francisco Symphony come direttore ospite. Hertz pass\u00f2 la maggior parte degli ultimi anni a Berkeley, ma mor\u00ec a San Francisco all'et\u00e0 di 69 anni."}
{"id": "2380558", "revid": "1305772", "url": "https://it.wikipedia.org/wiki?curid=2380558", "title": "New Divide", "text": "New Divide \u00e8 un singolo del gruppo musicale statunitense Linkin Park, pubblicato il 18 maggio 2009 come unico estratto dalla colonna sonora \"\".\nAntefatti.\nIl brano \"What I've Done\" era stato incluso nella colonna sonora del primo film di Transformers e nel rispettivo trailer. A differenza di quest'ultimo brano, \"New Divide\" \u00e8 stata composta appositamente per il film. Mike Shinoda ha menzionato per la prima volta \"New Divide\" (senza rivelarne il titolo) il 28 marzo 2009, affermando: Il 24 aprile Shinoda ha rivelato che il gruppo avrebbe lavorato con il compositore Hans Zimmer, scrivendo varie interpretazioni di \"New Divide\" impiegate come elementi tematici per il film.\nPromozione.\n\"New Divide\" \u00e8 stato pubblicato inizialmente il 18 maggio 2009 per il download digitale sull'iTunes Store, a cui ha fatto seguito un pacchetto digitale costituito dalla versione strumentale e a cappella del brano e pubblicato il 6 giugno.\nIl 19 giugno dello stesso anno, \u00e8 stata pubblicata anche la versione su CD, oltre anche a un EP digitale pubblicato sull'iTunes Store; Nel mese di ottobre \u00e8 stata pubblicata esclusivamente sull'iTunes Store statunitense anche una versione dal vivo del brano, la quale \u00e8 stata successivamente inserita nel 2010 come [b-side del CD singolo di \"The Catalyst\" e come bonus track giapponese del quarto album in studio \"A Thousand Suns\". La versione in studio di \"New Divide\" \u00e8 stata inoltre inserita come b-side del singolo di \"Iridescent\" (2011).\nLa colonna sonora curata da Steve Jablonsky, \"\", contiene una traccia intitolata \"Nest\", la quale \u00e8 caratterizzata da alcuni estratti strumentali di \"New Divide\".\nIl 4 settembre 2012, \"New Divide\", insieme a \"Breaking the Habit\", \"Shadow of the Day\" e \"Burn It Down\", \u00e8 stata inclusa nel pacchetto digitale \"Linkin Park Pack 02\" del videogioco musicale \"Rock Band 3\".\nVideo musicale.\nIl video, diretto dal DJ della band Joe Hahn e girato a Los Angeles in un set che ricorda una grotta egiziana, venne trasmesso il 12 giugno dal MySpace ufficiale della band e mostra scene della band che esegue il brano che vengono distorte trasformandosi in alcune sequenze del film.\nSuccesso commerciale.\nNegli Stati Uniti d'America \"New Divide\" ha debuttato alla sesta posizione nella classifica statunitense dei singoli, la posizione pi\u00f9 alta dalla data di debutto e il loro picco pi\u00f9 alto in classifica dai tempi di \"In the End\". Il singolo \u00e8 sceso bruscamente alla numero 39 la settimana dopo l'uscita, per poi ritornare nella Top 10 alla nona posizione, in seguito alla prima mondiale del film. \"New Divide\" ha conquistato la prima posizione nelle classifiche di \"Billboard\" Mainstream Rock Airplay e Alternative Airplay, nella quale il gruppo \u00e8 riuscito a piazzare un singolo nella prima posizione per l'ottava volta. Il singolo ha debuttato inoltre alla terza posizione nella classifica canadese dei singoli e alla decima posizione in quella australiana. \"New Divide\" \u00e8 il singolo dei Linkin Park che ha riscosso maggior successo in classifica in Australia, arrivando in terza posizione nella classifica Aria sulla Top 50 Singles Chart. Essa ha inoltre raggiunto la seconda posizione nella classifica neozelandese.\nLa canzone ha debuttato inoltre al numero 20 nella classifica britannica dei singoli, per poi salire al numero 19. La canzone ha raggiunto anche la prima posizione nella Official Rock &amp; Metal Chart. \"New Divide\" ha avuto successo in tutto il mondo, raggiungendo le prime venti posizioni in Finlandia, Germania, Italia e Turchia."}
{"id": "2380560", "revid": "110157", "url": "https://it.wikipedia.org/wiki?curid=2380560", "title": "Alaska Airlines", "text": "La Alaska Airlines \u00e8 una compagnia aerea maggiore statunitense con sede a SeaTac, Washington.\nFlotta.\nA luglio 2021 la flotta di Alaska Airlines \u00e8 cos\u00ec composta:"}
{"id": "2380564", "revid": "27723", "url": "https://it.wikipedia.org/wiki?curid=2380564", "title": "Stazione di Modena Piazza Manzoni", "text": "La stazione di Modena Piazza Manzoni \u00e8 una stazione ferroviaria di Modena, posta a sud-est del centro citt\u00e0. Si trova sulla ferrovia Modena-Sassuolo ed \u00e8 gestita da Ferrovie Emilia Romagna.\nOltre a svolgere servizio viaggiatori, ospita la rimessa dei rotabili utilizzati per l'esercizio della linea.\n\u00c8 localmente nota anche come \"stazione di Modena Piccola\", o \"stazione Piccola\", in contrapposizione alla stazione di Modena gestita da Rete Ferroviaria Italiana.\nStoria.\nLa stazione di piazza Manzoni fu inaugurata il 26 settembre 1932, mentre il servizio viaggiatori fu avviato il successivo 28 ottobre. L'inaugurazione avvenne in concomitanza con la trasformazione a scartamento ordinario della rete delle ferrovie modenesi, che precedentemente attraversavano la citt\u00e0 sulla sede stradale.\nLa stazione, battezzata \"Modena Ferrovie Provinciali\", divenne capolinea delle linee ferroviarie Modena-Mirandola, Modena-Sassuolo e Modena-Vignola, nonch\u00e9 della tranvia Modena-Maranello. La rete delle ferrovie provinciali era collegata alla rete delle Ferrovie dello Stato solo da un raccordo per il trasporto merci.\nL'importanza della \"stazione piccola\" cominci\u00f2 a scemare con la chiusura delle linee per Mirandola (1964) e Vignola (1969). Dopo la soppressione di queste due linee, furono tolti i primi due binari e lo spazio tra le pensiline fu asfaltato, per farvi transitare le autolinee per Mirandola/Finale e Vignola. Dopo alcuni anni, questo transito fu abbandonato, a causa dello scarso afflusso di utenti, in quanto la stazione si trova in un'area residenziale, lontana da poli scolastici o altre zone interessate da pendolari.\nIl 26 gennaio 2004 la linea per Sassuolo, unica rimasta in esercizio, fu prolungata fino alla stazione di Modena. La stazione piccola ha cos\u00ec perso il ruolo di capolinea, divenendo una stazione passante.\nStrutture e impianti.\nLa fermata \u00e8 dotata di marciapiedi alti (55 cm). Non sono presenti sottopassi.\nIl sistema di informazioni ai viaggiatori \u00e8 sonoro e video.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 485 persone (228 saliti + 257 discesi)."}
{"id": "2380566", "revid": "122350154", "url": "https://it.wikipedia.org/wiki?curid=2380566", "title": "Giovani ottomani", "text": "Il movimento nazionalista dei Giovani ottomani (in lingua turca \"Yeni Osmanlilar\") nacque nel 1865 nell'Impero ottomano, sotto il regno di Abd\u00fclaziz. Si tratt\u00f2 di un gruppo di modernizzatori, formato per lo pi\u00f9 da giovani intellettuali, il cui pi\u00f9 eminente rappresentante fu N\u0101miq Kem\u0101l, e che trovarono il loro punto di riferimento nel principe egiziano Mustafa Fazyl.\nI tempi non erano ancora maturi e su di loro cadde la condanna del sultano che li costrinse a scegliere tra l'esilio ed il confino in una sperduta provincia. Essi optarono per l'esilio e si recarono in Europa, da cui avrebbero fatto ritorno solo all'epoca delle riforme costituzionali di Abdul-Hamid II.\nIl pensiero.\nI giovani ottomani insistevano sull'idea dell'ottomanismo, nel senso moderno di una identit\u00e0 statuale, ma senza che ci\u00f2 escludesse l'appartenenza islamica. Il movimento, sulla spinta delle Tanzimat, puntava a una modernizzazione dell'impero in senso occidentale ed europeo, ma senza per questo abbandonare le radici musulmane. Ebbero un indirizzo decisamente parlamentarista e spinsero per il passaggio dall'assolutismo a una monarchia costituzionale ispirata al modello francese."}
{"id": "2380568", "revid": "149727", "url": "https://it.wikipedia.org/wiki?curid=2380568", "title": "Stazione di Modena Stazione piccola", "text": ""}
{"id": "2380569", "revid": "149727", "url": "https://it.wikipedia.org/wiki?curid=2380569", "title": "Stazione di Modena Ferrovie Provinciali", "text": ""}
{"id": "2380573", "revid": "1745361", "url": "https://it.wikipedia.org/wiki?curid=2380573", "title": "Gandara", "text": "Gandara \u00e8 una municipalit\u00e0 di Terza classe delle Filippine, situata nella Provincia di Samar, nella regione di Visayas Orientale.\nGandara \u00e8 formata da 69 baranggay:"}
{"id": "2380576", "revid": "149727", "url": "https://it.wikipedia.org/wiki?curid=2380576", "title": "Scartamento ordinario", "text": ""}
{"id": "2380577", "revid": "6923", "url": "https://it.wikipedia.org/wiki?curid=2380577", "title": "Ducati 916 Senna", "text": ""}
{"id": "2380578", "revid": "7", "url": "https://it.wikipedia.org/wiki?curid=2380578", "title": "Albert Farley", "text": ""}
{"id": "2380580", "revid": "767487", "url": "https://it.wikipedia.org/wiki?curid=2380580", "title": "Quinto Miotti", "text": "Caratteristiche tecniche.\nGiocava come terzino.\nCarriera.\nDisputa due stagioni nella Pro Patria dal 1920 al 1922, con i tigrotti debutta il 24 ottobre 1920 nella partita Cremonese-Pro Patria (1-2).\nEsord\u00ec in Serie A con la maglia del Torino il 3 novembre 1929 in Alessandria-Torino (3-3).\nGioc\u00f2 nella massima serie anche con la maglia del Palermo. Milit\u00f2 poi nella ."}
{"id": "2380586", "revid": "767487", "url": "https://it.wikipedia.org/wiki?curid=2380586", "title": "Guglielmo Piantoni", "text": "Caratteristiche tecniche.\nGiocava come mediano.\nCarriera.\nHa esordito in Serie A con la maglia del il 25 maggio 1930 in Torino- (2-3).\nHa giocato nella massima serie anche con la maglia del ."}
{"id": "2380590", "revid": "767487", "url": "https://it.wikipedia.org/wiki?curid=2380590", "title": "Hinabangan", "text": "Hinabangan \u00e8 una municipalit\u00e0 di Quarta classe delle Filippine, situata nella Provincia di Samar, nella regione di Visayas Orientale.\nHinabangan \u00e8 formata da 21 baranggay:"}
{"id": "2380591", "revid": "339392", "url": "https://it.wikipedia.org/wiki?curid=2380591", "title": "Cisco Lodigiani", "text": ""}
{"id": "2380592", "revid": "287204", "url": "https://it.wikipedia.org/wiki?curid=2380592", "title": "Ulysses Moore (serie di romanzi)", "text": "Ulysses Moore \u00e8 una serie di romanzi fantasy scritti da Pierdomenico Baccalario. L'autore finge di aver ritrovato i manoscritti della saga in un baule e di aver comunicato il ritrovamento alla casa editrice Piemme, che si sarebbe occupata della traduzione (il testo era infatti scritto in codice) e della pubblicazione dei libri. Per questa ragione, Baccalario ha firmato i volumi della serie utilizzando come pseudonimo lo stesso nome del protagonista. L'idea nasce da un viaggio dello stesso autore in Cornovaglia.\nTrama.\nPrima di iniziare la storia centrale, la \"redazione\" avverte che il primo volume \u00e8 stato trovato in un baule insieme ad altri, da un loro collaboratore, Pierdomenico Baccalario, in Cornovaglia, il quale aggiunge di voler trovare la citt\u00e0 ove risiederebbe lo scrittore di questi diari, Ulysses Moore, ma la citt\u00e0, Kilmore Cove, appare inesistente. Egli, comunicando ci\u00f2, ogni volta invia alla redazione la traduzione dei quaderni.\nNel secondo libro, lo stesso traduttore dice di continuare le ricerche su Kilmore Cove e nel terzo di trovare una guida turistica riguardante la medesima citt\u00e0. \u00c8 poco dopo la traduzione del quinto libro che non arrivano pi\u00f9 notizie riguardanti il collaboratore. Preoccupata, la redazione attende il sesto e ultimo volume, che arriva insieme ad un telegramma da Kilmore Cove, prova inconfutabile che il traduttore ha trovato l'anonima cittadina. Alla fine del libro, in una lettera, il traduttore spiega di essere stato a Kilmore Cove, ma rimane abbastanza vago su questo argomento. Con questo congedo la saga appare ormai conclusa, lasciando per\u00f2 in sospeso alcune questioni.\nAmbientazione.\nIl principale luogo dove avvengono le varie situazioni \u00e8 Kilmore Cove, l'ipotetico villaggio situato in Cornovaglia in Inghilterra, precisamente a Villa Argo, una maestosa tenuta lungo una costiera, abitazione di Ulysses Moore in seguito acquistata dai Covenant. Inoltre, i vari personaggi viaggiano spesso nella \"Porta del tempo\".\nLa serie di romanzi.\nLa serie \u00e8 composta da 18 romanzi pubblicati tra il 2004 e il 2016, originariamente in lingua italiana e poi tradotti in altre lingue. All'interno della serie si possono distinguere tre diverse parti: la prima dal 2004 al 2008 di sei libri, la seconda viene inaugurata con il libro \"La citt\u00e0 nascosta\" sempre di sei libri e va fino al 2013 e la terza serie dal 2013 al 2016 con l'opera \"La nave del tempo\" con nuovi personaggi ed eventi.\nLe chiavi.\nOgni chiave apre una Porta del Tempo differente, a seconda dell'animale scolpito nell'impugnatura, e ad ognuna di esse corrisponde un tipo di animale differente.\nLe chiavi finora scoperte sono:"}
{"id": "2380593", "revid": "1543377", "url": "https://it.wikipedia.org/wiki?curid=2380593", "title": "Kim Ph\u00fac", "text": "La foto, diventata un simbolo del conflitto, mostra Kim Phuc all'et\u00e0 di nove anni mentre fugge da un villaggio completamente nuda insieme ad altri bambini, dopo essere stata gravemente ustionata sulle braccia e sulla schiena da un bombardamento al napalm delle forze aeree del Vietnam del Sud. La fotografia fu scattata da Nick \u00dat.\nBiografia.\nKim Phuc e la sua famiglia erano residenti del villaggio di Trang Bang, nel Vietnam del Sud, quando l'8 giugno 1972 alcuni Douglas A-1 Skyraider della Forza aerea del Vietnam del Sud sganciarono bombe al napalm sul villaggio, che era stato occupato dalle forze nord-vietnamite. L'attacco uccise quattro persone nel villaggio. Il fotografo Nick \u00dat, che scatt\u00f2 alcune fotografie agli abitanti del villaggio in fuga, fra cui Phuc, vinse il premio Pulitzer proprio per quella fotografia, che in seguito fu anche scelta come World Press Photo of the Year del 1972. L'immagine di Ph\u00fac che corre nuda nel caos divenne una delle immagini pi\u00f9 celebri della guerra del Vietnam. Dopo le fotografie, \u00dat port\u00f2 Kim Phuc e gli altri bambini feriti, all'ospedale di Saigon, dove la bambina fu curata per quattordici mesi e dimessa dopo diciassette interventi. Rievocando da adulta quella vicenda, Kim Ph\u00fac ha dichiarato che in quel momento stava urlando \"Brucia! Brucia!\", in quanto era stata ustionata gravemente dalla bomba.\nKim Phuc ha successivamente studiato a Cuba, e nel 1992 ha sposato il connazionale Bui Huy Toan. In seguito si \u00e8 trasferita in Canada col marito, con il quale ha avuto due figli. Kim Phuc \u00e8 diventata cittadina canadese nel 1996. Il 10 novembre 1997 \u00e8 stata nominata ambasciatrice dell'UNESCO. Nel 1999 \u00e8 stata pubblicata la sua biografia, intitolata \"La bambina nella fotografia. La storia di Kim Phuc e la guerra del Vietnam\" e scritta da Denise Chong. Il 22 ottobre 2004 Phuc \u00e8 stata insignita di un dottorato ad honorem in legge presso l'universit\u00e0 di York, a Toronto, per il suo impegno a sostegno delle piccole vittime delle guerre in tutto il mondo, tramite la KIM Phuc Foundation International. Il 27 ottobre 2005 le \u00e8 stata consegnata una laurea ad honorem in Legge dalla Queen's University a Kingston. Ha scritto la sua autobiografia, edita in Italia da Edizioni Scripsi nel settembre 2019 con il titolo \"Il fuoco addosso\"."}
{"id": "2380594", "revid": "287204", "url": "https://it.wikipedia.org/wiki?curid=2380594", "title": "Kim Phuc", "text": ""}
{"id": "2380598", "revid": "767487", "url": "https://it.wikipedia.org/wiki?curid=2380598", "title": "Jiabong", "text": "Jiabong \u00e8 una municipalit\u00e0 di Quinta classe delle Filippine, situata nella Provincia di Samar, nella regione di Visayas Orientale.\nJiabong \u00e8 formata da 34 baranggay:"}
{"id": "2380602", "revid": "24099748", "url": "https://it.wikipedia.org/wiki?curid=2380602", "title": "Semantico", "text": ""}
{"id": "2380610", "revid": "897219", "url": "https://it.wikipedia.org/wiki?curid=2380610", "title": "Marco Merlo", "text": "Carriera.\nGiocatore.\nCresciuto nel vivaio della Cremonese, vi gioca cinque stagioni, quattro in Serie B e una in Serie A nella quale raccoglie 16 presenze ed una rete. Passa nel 1990 al Brescia tra i cadetti, ottenendo alla seconda stagione la vittoria del campionato. Dopo la promozione viene venduto al , nuovamente in serie B.\nNel 1993 in seguito al fallimento della societ\u00e0 pugliese si trasferisce al Livorno allora in Serie C2 che anche grazie al suo importante contributo nel 1997 ottiene la tanto attesa promozione in C1.\nDopo sei stagioni tra i labronici intraprende nuove esperienze (Viterbese, in Serie B e Brescello), culminate col ritorno alla Cremonese con la quale vince il campionato di C2 prima di scendere tra i dilettanti.\nE qui continua a giocare fino a fine 2006, prima in Eccellenza lombarda con il Castellana Castelgoffredo dove viene promosso in CND e poi in Promozione emiliana con la Pontolliese e il Pallavicino, continuando fino al 2009 nelle serie minori.\nNel biennio 2011-2013 \u00e8 allenatore in seconda della primavera del . La stagione seguente \u00e8 vice allenatore dei giovanissimi nazionali."}
{"id": "2380611", "revid": "1226", "url": "https://it.wikipedia.org/wiki?curid=2380611", "title": "Villa Duodo (Monselice)", "text": ""}
{"id": "2380613", "revid": "219110", "url": "https://it.wikipedia.org/wiki?curid=2380613", "title": "HD64180", "text": "Il HD64180 \u00e8 un microprocessore a 8 bit prodotto da Hitachi nato come evoluzione del microprocessore Z80 di Zilog.\nComprende al suo interno la logica di gestione della memoria (in gergo memory management unit o \"MMU\").\nL'Hitachi HD64180, detto anche \"Super Z80\" \u00e8 stato in seguito dato in licenza a \"Zilog\" e quindi venduto con il nome di \"Z64180\". \nZilog apport\u00f2 successivamente alcune migliorie dalle quali nacque il microprocessore Zilog Z180.\nLe caratteristiche principali erano:\nI sistemi \"Micromint SB180\" ed i computer \"SemiDisk Systems DT42\" CP/M sono basati sull \"Hitachi HD64180\".\nCollegamenti esterni.\nLista di tutti i microprocessori Hitachi 64180 completa di frequenza di clock."}
{"id": "2380615", "revid": "287204", "url": "https://it.wikipedia.org/wiki?curid=2380615", "title": "Narasimharajapura", "text": " \nNarasimharajapura \u00e8 una suddivisione dell'India, classificata come \"town panchayat\", di 7.441 abitanti, situata nel distretto di Chickmagalur, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 13\u00b0 36' 52 N e 75\u00b0 31' 38 E.\nSociet\u00e0.\nEvoluzione demografica.\nAl censimento del 2001 la popolazione di Narasimharajapura assommava a 7.441 persone, delle quali 3.774 maschi e 3.667 femmine. I bambini di et\u00e0 inferiore o uguale ai sei anni assommavano a 858, dei quali 418 maschi e 440 femmine. Infine, coloro che erano in grado di saper almeno leggere e scrivere erano 5.765, dei quali 3.084 maschi e 2.681 femmine."}
{"id": "2380617", "revid": "287204", "url": "https://it.wikipedia.org/wiki?curid=2380617", "title": "Nipani", "text": " \nNipani \u00e8 una citt\u00e0 dell'India di 58.061 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nSociet\u00e0.\nEvoluzione demografica.\nAl censimento del 2001 la popolazione di Nipani era di 58.061 persone, delle quali 29.191 maschi e 28.870 femmine. I bambini di et\u00e0 inferiore o uguale ai sei anni erano 6.817, dei quali 3.616 maschi e 3.201 femmine. Infine, coloro che erano in grado di saper almeno leggere e scrivere erano 41.459, dei quali 23.085 maschi e 18.374 femmine."}
{"id": "2380620", "revid": "365417", "url": "https://it.wikipedia.org/wiki?curid=2380620", "title": "ICE (cifrario)", "text": "In crittografia, ICE (Information Concealment Engine) \u00e8 un cifrario a blocchi pubblicato da Matthew Kwan nel 1997. L'algoritmo \u00e8 simile nella struttura al DES ma con l'aggiunta di una permutazione di bit dipendente dalla chiave nella funzione di \"round\". Questa permutazione pu\u00f2 essere implementata in software in modo efficiente. L'algoritmo ICE non \u00e8 coperto da alcun brevetto e il codice sorgente \u00e8 stato distribuito nel pubblico dominio.\nStruttura.\nL'ICE \u00e8 una rete di Feistel con una dimensione blocco di 64 bit. L'algoritmo ICE standard utilizza una chiave a 64 bit e la funzione interna esegue 16 passaggi sui dati. Una sua variante veloce, il Thin-ICE, utilizza solo 8 passaggi. Esiste una variante open-ended, ICE-\"n\", che utilizza 16\"n\" passaggi con una chiave lunga 64\"n\" bit."}
{"id": "2380623", "revid": "38120", "url": "https://it.wikipedia.org/wiki?curid=2380623", "title": "Puffi neri", "text": ""}
{"id": "2380635", "revid": "767487", "url": "https://it.wikipedia.org/wiki?curid=2380635", "title": "Ferdinando Guercilena", "text": "Biografia.\nIl fante del Grappa.\nFiglio di pescatori e pescatore lui stesso fino a sedici anni, frequent\u00f2 poi il seminario vescovile di Crema ma dovette interrompere gli studi perch\u00e9 chiamato alle armi nella prima guerra mondiale (fu uno dei famosi ragazzi del '99). Nel 1917-1919 prest\u00f2 dunque servizio militare come \"fante del Grappa\" meritandosi una medaglia di bronzo al valor militare. Terminati gli studi liceali, nel 1922 entr\u00f2 nel Pontificio Istituto Missioni Estere di Milano e fu poi ordinato sacerdote il 19 marzo 1926 nel noviziato di Sant'Ilario Ligure dall'arcivescovo di Genova Carlo Dalmazio Minoretti. Pochi mesi dopo, il 2 ottobre 1926, fu inviato come missionario in Birmania, paese in cui avrebbe trascorso oltre quarant'anni della sua vita.\nCon lo zaino in spalla.\nUomo d'azione e dotato di un dinamismo contagioso, il giovane missionario si dedic\u00f2 in particolare alla creazione di scuole, all'assistenza medica e ad espandere il raggio d'azione della sua attivit\u00e0. Nel 1929 si diresse a nord di Kengtung, dove si era stabilito per evangelizzare la trib\u00f9 montana dei va, allora pressoch\u00e9 sconosciuti se non per la poco raccomandabile nomea di \"tagliatori di teste\", nonostante fin dal 1914 fosse stata aperta a Mongping una missione che aveva lo scopo di convertirli. Padre Guercilena giunse nella regione proprio durante un'annata di carestia, riusc\u00ec a stento a non morire di fame e, al suo ritorno, sub\u00ec una reprimenda dal governo coloniale inglese per essere uscito dai confini dello stato di Kengtung esportando la \"ribellione\" fra quelle popolazioni \"ignoranti\". L'anno seguente, assieme a padre Francesco Portaluppi, fond\u00f2 le stazioni missionarie di Mongyang e di Mongpok, proprio al confine con il Mangl\u00ean, lo stato dei va, dove padre Portaluppi rimase come parroco.\nNell'ottobre 1934 torn\u00f2 a Mongpok con monsignor Erminio Bonetta e da l\u00ec i due missionari, muniti di tutti i permessi, entrarono nel territorio dei va: il 12 novembre ebbero udienza nella capitale, Pangyang, dal \"saopha\", cui chiesero di stabilirsi nella sua \"mong\" per creare scuole e aiutare il popolo. Dal sovrano ottennero notizie sullo Stato: la popolazione era divisa tra i \"ciong\", sudditi pi\u00f9 civilizzati su cui governava, e i \"va\" veri e propri, guerrieri che ogni tanto scendevano dai monti per tagliare le teste necessarie ai loro riti; questo aveva costretto il sovrano a spostare la capitale da Takut verso nord per godere di una maggiore tranquillit\u00e0. L'offerta di fondare scuole venne rifiutata dal momento che nella regione erano gi\u00e0 presenti monaci buddisti che potevano insegnare ai ciong a leggere e scrivere.\nBonetta e Guercilena si spostarono quindi a Lashio, capitale degli Stati Shan settentrionali e dipendente dall'allora vicariato apostolico di Mandalay (pur non essendo ancora evangelizzata), con l'intenzione di avvicinarsi da nord alla zona abitata dai va. A Mandalay il vicario apostolico, il francese monsignor Albert Fali\u00e8re, si mostr\u00f2 entusiasta dello zelo dei due missionari e acconsent\u00ec a cedere la giurisdizione su quelle terre al PIME. Bonetta rientr\u00f2 a Kengtung il 12 dicembre 1934 e quasi due anni dopo, il 9 marzo 1936, la Propaganda Fide pubblic\u00f2 il decreto con cui affidava al PIME le terre che oggi compongono la diocesi di Lashio e dove padre Guercilena lavor\u00f2 intensamente e con ottimi risultati.\nDurante la seconda guerra mondiale molti missionari italiani furono internati dagli inglesi (gennaio 1942) nei campi di prigionia in India; fra di loro c'era anche padre Guercilena, che venne eletto all'unanimit\u00e0 superiore del campo di Darjeeling (nel nord dell'India, fra Nepal e Bhutan). Chi pot\u00e9 restare, come monsignor Bonetta, fu testimone dell'invasione dei giapponesi (aprile 1942) e della loro dittatura che giunse fino alle torture nei casi di sospetta collaborazione con gli inglesi (per le percosse subite Bonetta perse quasi totalmente l'uso dell'occhio sinistro). Alla fine del 1946 a padre Guercilena e agli altri missionari internati in India fu consentito di tornare a Kengtung, dove venne ordinato il primo sacerdote locale, padre Stephen Vong, un cinese naturalizzato formatosi nelle scuole anglo-cinesi di Rangoon.\nIl \"vescovo dei boschi\".\nMorto il 22 febbraio 1949 monsignor Erminio Bonetta a causa di un incidente di viaggio, padre Guercilena gli succedette come prefetto apostolico di Kengtung. Il 26 maggio 1950 la prefettura di Kengtung fu elevata a vicariato apostolico e monsignor Guercilena ne divenne cos\u00ec il primo vicario il 31 maggio 1950. Rientr\u00f2 quindi in Italia dopo 24 anni e l'8 ottobre 1950, nel suo paese natale, Montodine, fu consacrato vescovo della sede titolare di Adriania. L'anno successivo ritorn\u00f2 in Birmania, indipendente dal 1948 ma dove la guerra civile continuava, soprattutto nelle zone di confine nordorientali, fra l'esercito birmano, le etnie separatiste dei monti, i comunisti maoisti e i gruppi armati di nazionalisti cinesi, per non parlare di contrabbandieri, commercianti d'oppio, banditi che passavano da uno stato all'altro per sfuggire alla giustizia e le piccole ma sanguinose guerre tribali.\nIl 1\u00ba gennaio 1955 la Santa Sede istitu\u00ec la gerarchia ordinaria in Birmania trasformando la missione in chiesa locale: prefetture e vicariati apostolici divennero diocesi e monsignor Guercilena fu nominato vescovo della diocesi di Kengtung. Durante il suo episcopato si preoccup\u00f2 soprattutto del clero indigeno e dei catechisti, per affidare loro la missione al pi\u00f9 presto; per questo sollecit\u00f2 padre Eliodoro Farronato a studiare sistematicamente le lingue locali cosicch\u00e9, con il suo aiuto, vennero pubblicati i primi libri di preghiere, catechismi, traduzioni della Bibbia in lahu (1954), akha (1955), shan ecc. L'attivit\u00e0 del \"vescovo dei boschi\", come preferiva definirsi perch\u00e9, essendo costantemente in viaggio, la sua sede episcopale era sostanzialmente nei boschi, fu indirizzata a espandere e consolidare la presenza cattolica nella zona di Lashio (che diverr\u00e0 prefettura apostolica a s\u00e9 nel 1975 e dove nel 1966 Guercilena consacr\u00f2 il primo sacerdote kachin, don Luca Hong Kum) e a rinnovare i tentativi di penetrazione fra i Va sia da nord (Manhpang, con padre Igino Zuliani), sia da sud (Mongpok e Mongyang, con i padri Grazioso Banfi e Graziano Gerosa).\nIl risultato pi\u00f9 notevole e duraturo da lui ottenuto fu il movimento di conversione al cristianesimo del popolo akha (don Clemente Apha fu il primo sacerdote di quell'etnia, consacrato dal vescovo Guercilena il 19 aprile 1962), che continua tuttora. Altro suo grande merito fu quello di aver diffuso anche in Italia l'idea dell'adozione a distanza (allora chiamata adozione d'amore e che oggi ha assunto il nome di sostegno a distanza) per mantenere gli studenti della grande scuola San Luigi di Kengtung: nel 1958 ne affid\u00f2 la realizzazione a padre Mario Meda, il direttore della scuola, che vi si impegn\u00f2 con grande successo, tanto da meritarsi per questa importante opera benefica il riconoscimento dell'Ambrogino d'oro nel 2004 da parte del comune di Milano.\nLa nuova diocesi pag\u00f2 anche il proprio tributo di sangue alla guerriglia in corso con il martirio di padre Pietro Manghisi (15 febbraio 1953), di padre Eliodoro Farronato (dicembre 1955) e quello del giovane sacerdote locale padre Stephen Vong (10 aprile 1961). Lo stesso vescovo Guercilena, nonostante l'innato ottimismo e il coraggio, si trov\u00f2 a rischio della vita in pi\u00f9 di un'occasione, sfuggendo per puro caso o su segnalazioni dell'ultimo minuto alle imboscate di ribelli o sbandati.\nIl forzato esilio in patria.\nRientr\u00f2 in Italia nel 1962 per il Concilio Vaticano II e per una prima operazione chirurgica, ma ritorn\u00f2 subito in Birmania. Nel marzo di quell'anno, il generale Ne Win aveva organizzato un colpo di stato instaurando una dittatura militare di ispirazione nazionalistica. Quella che la giunta militare present\u00f2 come la via birmana al socialismo, fu una politica di non allineamento dominata da un alto livello di repressione e xenofobia, nel tentativo di sradicare definitivamente ogni traccia del colonialismo. Nel 1966 il regime di Ne Win espulse tutti gli stranieri entrati in Birmania dopo l'indipendenza e limit\u00f2 con ogni mezzo la presenza di quelli che vi si fermavano in modo stabile. Nel 1968 monsignor Guercilena dovette tornare in Italia per sottoporsi a un'operazione chirurgica alla prostata che i medici di Rangoon non si sentivano di effettuare per i gravi problemi di cuore del vescovo e la mancanza di adeguate attrezzature ospedaliere. L'operazione ebbe buon esito ma, dopo la convalescenza e nonostante le precedenti assicurazioni di concessione del visto d'ingresso, il regime birmano gli imped\u00ec di rientrare. Dopo numerosi e inutili tentativi, il vescovo rassegn\u00f2 le proprie dimissioni il 19 settembre 1972. Durante il suo \"forzato esilio in patria\", il 19 dicembre 1968 papa Paolo VI nomin\u00f2 monsignor Abraham Than vescovo ausiliare: giunto nella diocesi il 7 giugno 1969, in seguito alla rinunzia di monsignor Guercilena divenne suo successore come vescovo residenziale.\nIl vescovo Guercilena mor\u00ec il 6 maggio 1973 nella casa di riposo del PIME a Rancio, rione di Lecco.\nGenealogia episcopale.\nLa genealogia episcopale \u00e8:"}
{"id": "2380638", "revid": "287204", "url": "https://it.wikipedia.org/wiki?curid=2380638", "title": "Ubuntu One", "text": "Ubuntu One \u00e8 stata un'applicazione web e servizio di archiviazione e sincronizzazione automatica di file tramite web gestita da Canonical Ltd, attiva fino al 1\u00ba giugno 2014.\nStoria e caratteristiche.\nIl servizio abilitava gli utenti ad archiviare e sincronizzare file in rete di computer ed offriva gratuitamente uno spazio di 5\u00a0GB che poteva essere aumentato a pacchetti di 20\u00a0GB tramite un pagamento mensile di 2,99 $ o annuale di 29,99 $.\nIn ogni caso per ogni persona presentata a Ubuntu One mediante il link di affiliazione di cui ogni utente disponeva, era possibile estendere lo spazio gratuito offerto di 500 MB.\nIl servizio offerto da Ubuntu One era simile a quello offerto da societ\u00e0 come Dropbox, Google Drive, Box.net, Mozy, Wuala e Humyo.\nPer l'iscrizione era necessario possedere un account su \"Ubuntu Single Sign On\", gi\u00e0 posseduto se registrati su Launchpad (applicazione web per lo sviluppo collaborativo usata principalmente per Ubuntu). Dopo l'iscrizione era subito possibile fruire del servizio.\nUbuntu One permetteva di sincronizzare file, note, contatti e preferiti tra pi\u00f9 PC connessi al servizio. Per la sincronizzazione dei file era necessario scaricare il client apposito, funzionante su tutti i sistemi operativi disponibili sul mercato.\nLa sincronizzazione dei contatti avveniva grazie alla rubrica di Evolution e con alcuni dispositivi mobili come l'iPhone e quelli basati su Android. Le note e i preferiti venivano sincronizzati rispettivamente con Tomboy e Mozilla Firefox.\nCon il client per Kubuntu era possibile utilizzare gran parte delle funzionalit\u00e0 disponibili nel client ufficiale per Ubuntu.\nTutti i dati erano gestibili anche dall'interfaccia online, senza l'uso di alcun client. Era possibile disporre di una cartella condivisa tra due utenti che modificabile da entrambi. Se desiderato, alcuni file potevano essere resi pubblici in modo che fossero scaricabili da chiunque.\nIl 2 aprile 2014 \u00e8 stato annunciata la chiusura del servizio, avvenuta il 1\u00ba giugno 2014.\nUbuntu One Music Store.\nCon Ubuntu One era possibile accedere all'Ubuntu One Music Store, gestito da 7digital, dove era possibile acquistare online brani musicali in formato MP3 senza DRM.\nGli unici programmi in grado di accedere al negozio online erano Rhythmbox e Banshee. La musica acquistata veniva automaticamente scaricata nel proprio spazio online e quindi sincronizzata su qualsiasi PC connesso al servizio. Dal 2 aprile 2014 il servizio \u00e8 stato sospeso in previsione della definitiva chiusura del servizio avvenuta nel successivo mese di giugno."}
{"id": "2380644", "revid": "12290", "url": "https://it.wikipedia.org/wiki?curid=2380644", "title": "One More Day", "text": ""}
{"id": "2380648", "revid": "767487", "url": "https://it.wikipedia.org/wiki?curid=2380648", "title": "Select Committee on Intelligence", "text": "Il Select Committee on Intelligence (\"Comitato ristretto per l'intelligence\") \u00e8 un organismo del Congresso degli Stati Uniti d'America che si occupa di sovraintendere alle attivit\u00e0 di intelligence ed ai programmi di agenzie e uffici del governo federale degli Stati Uniti. \u00c8 istituito sia al Senato che alla Camera dei rappresentanti.\nLo \"\"United States Senate Select Committee on Intelligence\" \u00e8 stato creato nel 1976 con la risoluzione del Senato USA n. 400, nel 94\u00ba congresso. \u00c8 composto da 15 senatori.\nLo \"United States House Permanent Select Committee on Intelligence\"\" \u00e8 stato creato nel 1977 con la risoluzione n. 658 della Camera dei rappresentanti. \u00c8 composto da 21 deputati.\nTutte le agenzie governative statunitensi della \"United States Intelligence Community\" riferiscono a ogni comitato per le questioni relative alla sicurezza nazionale, comprese NSA, CIA, FBI, DOD, NRO e tutte le forze armate."}
{"id": "2380659", "revid": "125545760", "url": "https://it.wikipedia.org/wiki?curid=2380659", "title": "Azienda ospedaliera", "text": "Una azienda ospedaliera, in Italia, \u00e8 una struttura di ricovero pubblica, facente parte del servizio sanitario nazionale, che svolge la funzione di ospedale, e adibita anche a prestazioni specialistiche ove ne ricorrano requisiti e presupposti. \nStoria.\nIn precedenza essi erano istituti privati, dopo l'unit\u00e0 d'Italia la legge 17 luglio 1890, n. 6972 (\"legge Crispi\") li qualific\u00f2 come \"istituti pubblici di assistenza e beneficenza\" (IPAB); successivamente la legge 12 febbraio 1968, n. 132 li trasform\u00f2 in enti pubblici, con la legge 23 dicembre 1978, n. 833 - istitutiva del servizio sanitario nazionale - gli ospedali di particolare rilevanza e grandezza, furono dotati di una autonomia speciale. Solo con la legge 30 dicembre 1992, n. 502 assunsero la denominazione di azienda ospedaliera, generalmente sotto la direzione di una azienda sanitaria locale.\nLa legge 16 novembre 2001, n. 405 - di conversione del decreto legge 18 settembre 2001, n. 347 - prevede la possibilit\u00e0 per le regioni italiane di istituire autonomamente le proprie aziende ospedaliere, nel rispetto delle linee guida fornite dalla stessa legge.\nIn Lombardia, in base alla riforma Maroni di cui alla legge regionale 11 agosto 2015, n. 23 entrata in vigore il 1 gennaio 2016, le aziende ospedaliere prendono il nome di ASST (aziende socio-sanitarie territoriali) mentre le ASL prendono il nome di ATS.\nCaratteristiche.\nLe aziende ospedaliere assicurano attivit\u00e0 sanitaria di specializzazione con dotazioni di tecnologie diagnostico-terapeutiche avanzate ed innovative e svolgono i compiti specificamente attribuiti dagli atti della programmazione regionale.\nSono dotate di un dipartimento di emergenza e accettazione. Delle particolari aziende ospedaliere sono le aziende di rilievo nazionale di alta specializzazione (ARNAS).\nClassificazione.\nSecondo il decreto legge 13 settembre 2012, n. 158 - convertito in legge 8 novembre 2012, n. 189 vengono distinti in tre classi, a seconda del bacino di utenza:\nRequisiti.\nL'autonomia dall'ASL \u00e8 stabilita dalla Regione, e pu\u00f2 essere ottenuta se presente:\nIl finanziamento dell'azienda ospedaliera \u00e8 sostenuto dal bilancio regionale ma anche dal numero di ricoveri che sostiene ogni anno.\nTipologie.\nARNAS.\nDelle particolari aziende ospedaliere sono le aziende di rilievo nazionale di alta specializzazione (ARNAS).\nIRCCS.\nCi sono infine gli istituti di ricovero e cura a carattere scientifico (IRCCS), particolari aziende ospedaliere pubbliche o private, che svolgono attivit\u00e0 di ricerca clinica, nonch\u00e9 di gestione di servizi sanitari d'eccellenza.\nPoliclinici.\nDelle particolari A.O. sono anche le aziende ospedaliere universitarie, o \"policlinici universitari\", costituite con decreto del rettore delle universit\u00e0 italiane, con funzione sia di assistenza sanitaria pubblica che didattica universitaria, e dotate di autonoma strategia gestionale. Nel contempo sono strutture sanitarie di ricovero e cura accreditate del servizio sanitario nazionale."}
{"id": "2380663", "revid": "486946", "url": "https://it.wikipedia.org/wiki?curid=2380663", "title": "Coppa dei Campioni (baseball)", "text": ""}
{"id": "2380664", "revid": "110157", "url": "https://it.wikipedia.org/wiki?curid=2380664", "title": "Casa-Museu Gaud\u00ed", "text": "La Casa Museo Gaud\u00ed, situata all'interno del Parc G\u00fcell, a Barcellona, fu la casa di Antoni Gaud\u00ed per quasi venti anni, da 1906 alla fine del 1925. Il 28 settembre 1963 fu aperta come museo e ora mostra una collezione d'arredamento e oggetti disegnati dall'architetto.\nStoria.\nAlla fine del secolo XIX, l'imprenditore catalano Eusebi G\u00fcell i Bacigalupi, al suo ritorno a Barcellona dopo un soggiorno in Inghilterra, volle realizzare una citt\u00e0-giardino per la borghesia catalana nei terreni della masseria Can Muntaner de Dalt acquistati da lui nel 1899. G\u00fcell affid\u00f2 il progetto a Antoni Gaud\u00ed, che prevedeva la costruzione di sessanta case con giardino e tutti i servizi necessari. Nel 1914 i lavori sono stati fermati e il progetto non venne mai completato.\nDelle sessanta case attese ne sono state realizzate soltanto due: quella del dottore Trias i Dom\u00e8nech e quella che ora \u00e8 la Casa Museo Gaud\u00ed, che si sono aggiunte alla vecchia casa \u2013propriet\u00e0 de lo stesso G\u00fcell \u2013 che esisteva in quei terreni. La Casa Museo Gaud\u00ed, fu costruita come casa-pilota, che doveva servire per attrarre potenziali acquirenti di terreni. Eseguita da Josep Pardo i Casanovas su un progetto di Francesc Berenguer, firmato da Gaud\u00ed, \u00e8 stata costruita tra il 1903 e il 1905.\nNel 1906, dopo essere stata in vendita per qualche tempo senza che nessun compratore emergesse, la casa venne acquistata dallo stesso Antoni Gaud\u00ed che la utilizz\u00f2 come abitazione principale, con suo padre e sua nipote. Il padre mor\u00ec lo stesso anno e la nipote nel 1912. Da allora rimase solo nella casa fino alla fine del 1925, quando si trasfer\u00ec al seminario del Tempio della Sagrada Fam\u00edlia, pochi mesi prima della sua morte avvenuta nel 1926.\nPer desiderio di Gaud\u00ed, alla sua morte la propriet\u00e0 della casa venne trasferita al consiglio del Temple Expiatori de la Sagrada Fam\u00edlia (Tempio Espiatorio della Sacra Famiglia), per poi esser successivamente venduta alla coppia Chiappo Arietti. Nel 1960 l'Associazione degli Amici di Gaud\u00ed promosse l'acquisizione della casa con lo scopo di farne un museo. Tre anni dopo fu aperta la Casa Museo Gaud\u00ed. Josep Maria Garrut ne \u00e8 stato il direttore dall'apertura fino a la sua morte, l'anno 2008. Nel 1992 la propriet\u00e0 \u00e8 stata trasferita a la Fundaci\u00f3 de la Junta Constructora del Temple Expiatori de la Sagrada Fam\u00edlia (Fondazione del Consiglio di Costruzione del Tempio Espiatorio della Sacra Famiglia).\nEdificio.\nLa casa \u00e8 costituita da quattro piani. Di questi, il pianterreno e il primo piano sono dedicate alla collezione aperta al pubblico. Lo scantinato \u00e8 per uso interno e nel secondo piano c'\u00e8 la Biblioteca Enric Casanelles, alla quale si pu\u00f2 accedere su richiesta e previa conferma.\nPer quanto riguarda la collezione, alcune stanze come la camera da letto, lo studio, la bussola della porta e anche alcuni oggetti personali di Gaud\u00ed, evocano il ricordo dell'architetto quando abitava in questa casa. Inoltre, \u00e8 presente una importante mostra di arredamento disegnato da Gaud\u00ed per palazzi come la Casa Batll\u00f3, la Casa Calvet, la Casa Mil\u00e0, la Casa Vicens, la cripta de la Col\u00f2nia G\u00fcell, che insieme agli elementi di forgiatura che si possono vedere in giardino \u2013 anche questi disegnati da Gaud\u00ed \u2013 sono gli oggetti pi\u00f9 preziosi della collezione. Il fondo comprende inoltre mobili, sculture, pitture, disegni e altri oggetti de collaboratori di Gaud\u00ed.\nCollegamenti esterni.\n "}
{"id": "2380666", "revid": "129019", "url": "https://it.wikipedia.org/wiki?curid=2380666", "title": "Cattedrale di Maiorca", "text": ""}
{"id": "2380670", "revid": "29478", "url": "https://it.wikipedia.org/wiki?curid=2380670", "title": "Salvad\u00f2r Mazza", "text": ""}
{"id": "2380673", "revid": "1310927", "url": "https://it.wikipedia.org/wiki?curid=2380673", "title": "Raffael Caetano de Ara\u00fajo", "text": "\u00c8 fratello di Ronny, a sua volta calciatore professionista.\nStatistiche.\nPresenze e reti nei club.\n\"Statistiche aggiornate all'11 marzo 2020.\""}
{"id": "2380674", "revid": "465169", "url": "https://it.wikipedia.org/wiki?curid=2380674", "title": "Movimento", "text": "In generale con movimento si indica un cambiamento di posizione di una \"cosa\" rispetto ad un'altra, inclusi pensieri e cose astratte."}
{"id": "2380677", "revid": "729019", "url": "https://it.wikipedia.org/wiki?curid=2380677", "title": "Centrale elettronucleare Enrico Fermi (Stati Uniti d'America)", "text": "La centrale elettronucleare Enrico Fermi \u00e8 un impianto di generazione elettrica statunitense situato in prossimit\u00e0 di Monroe (Michigan), sulle rive del lago Erie.\nLa centrale prende il nome dal fisico nucleare Enrico Fermi, noto per il suo lavoro di sviluppo del primo reattore nucleare della storia, e per lo sviluppo della teoria quantistica.\nFermi vinse il premio Nobel per la fisica per il suo lavoro sulla radioattivit\u00e0 indotta.\nL'8 agosto 2008, John McCain visit\u00f2 il complesso per 45 minuti, diventando il primo candidato alla presidenza a visitare una centrale nucleare.\nReattori.\nNella centrale sono stati installati due reattori:\nFermi 1.\nIl prototipo di reattore nucleare veloce autofertilizzante da 94 MW elettrici Fermi 1 oper\u00f2 dal 1957 al 1972.\nFermi 2.\nFermi 2 \u00e8 un reattore BWR da 1,1 GWe netti della General Electric gestito da Detroit Edison di propriet\u00e0 della DTE Energy. Raggiunse la prima criticit\u00e0 nel gennaio 1988 ed \u00e8 attualmente operativo. Da marzo 2008 Fermi 2 \u00e8 operativo a potenza piena.\nFermi 3.\nNel settembre 2008, Detroit Edison (DTE ENERGY) ha richiesto autorizzazione per un ESBWR da e da costruirsi al sud-est di Fermi\u00a02. Il costo \u00e8 stimato a 10 miliardi di dollari."}
{"id": "2380678", "revid": "767487", "url": "https://it.wikipedia.org/wiki?curid=2380678", "title": "S\u00fcdberlin Maskulin", "text": "S\u00fcdberlin Maskulin \u00e8 il primo album in collaborazione dei due rapper tedeschi Fler e Godsilla. L'album \u00e8 uscito il 29 agosto del 2008 attraverso l'etichetta discografica \"Aggro Berlin\" in due versioni: Standard e Premium. Nel 2012 \u00e8 uscito il sequel S\u00fcdberlin Maskulin 2.\nContenuto.\nL'album musicalmente \u00e8 molto simile al disco \"Carlo, Cokxxx, Nutten\" di Bushido e \"Fler\". Molte tracce sono infatti caratterizzate dal Gangster rap come per esempio: \"Bizz Action Drive, Alqaida auf Deutsch, Maskulin Maskulin\". Invece tracce come \"Zu oft e Ghetto im Kopf\" sono riflessive.\nProduzione.\nIl disco \u00e8 stato prodotto interamente da Beatzarre e Djorkaeff.\nSuccesso e Singoli.\nIl disco \u00e8 arrivato al 22\u00ba posto nella Media Control Charts.\nIl singolo estratto dal disco \"S\u00fcdberlin Maskulin\" \u00e8 \"Ich bin ein Rapper\" che per\u00f2 non si classific\u00f2 tra i Top 100 nella \"Media Control Charts\".\nTracce.\nCD 1 (Standard Edition)\nCD 2 (Premium Edition)"}
{"id": "2380680", "revid": "767487", "url": "https://it.wikipedia.org/wiki?curid=2380680", "title": "Un secolo di cinema - Viaggio nel cinema americano di Martin Scorsese", "text": "Un secolo di cinema - Viaggio nel cinema americano di Martin Scorsese (\"A Personal Journey with Martin Scorsese Through American Movies\") \u00e8 un film documentario del 1995 diretto da Martin Scorsese e Michael Henry Wilson, di circa quattro ore.\nTrama.\nNel film Martin Scorsese esamina una selezione dei suoi film americani preferiti raggruppati in tre differenti tipologie di registi:\nIn Italia \u00e8 stato trasmesso per la prima volta in chiaro il 22 giugno 1999 su Rai 2.\nElenco dei film citati.\nI film elencati, suddivisi secondo gli 8 capitoli del documentario (pi\u00f9 una introduzione ed una conclusione), sono tutti quelli citati da Scorsese in questo documentario sul cinema americano.\nDi quasi tutti sono presenti spezzoni filmati e si contano veramente con le dita di una mano quelli che sono citati tramite semplici fotogrammi fissi.\nNaturalmente sono tutti film americani, ma c'\u00e8 un'unica eccezione: \"Cabiria\" di Giovanni Pastrone.\nI film sono in tutto in realt\u00e0 112: sono infatti presenti delle sequenze video anche di \"Directed by John Ford\" di Bogdanovic e \"Le avventure del giovane Indiana Jones\" di Lucas, ma poich\u00e9 essi sono citati per motivi non riguardanti propriamente il film in s\u00e9, non sono riportati nell'elenco.\nPraticamente Scorsese passa in rassegna tutto il cinema americano dalla sua nascita sino alla fine degli anni sessanta. Non va oltre (ma in realt\u00e0 c'\u00e8 qualche eccezione a tale limite temporale come \"Il padrino\", \"Barry Lindon\", \"All that jazz\" e \"Gli spietati\") in quanto, cominciando allora egli stesso a dirigire le sue prime opere, non ritiene corretto trattare qualcosa di cui \u00e8 divenuto parte. Nella conclusione della maratona (il film dura 3 ore e 40 minuti) Scorsese si scusa per quegli autori che non ha potuto trattare o che ha citato solo di sfuggita: da Lubitsch a Mankiewicz, da Huston a Hitchcock, da Preston Sturges a Wyler. Praticamente un compendio imprescindibile di cult e classici del passato."}
{"id": "2380683", "revid": "767487", "url": "https://it.wikipedia.org/wiki?curid=2380683", "title": "Rafael Navarro", "text": "Ha preso parte a 29 film dal 1930 fino al 1982 e a diverse serie televisive fino al 1993.\nIl suo ultimo ruolo \u00e8 stato nella televisione spagnola, \"Don Andr\u00e9s\" nel primo episodio di \"Anillos de oro\" (1983)."}
{"id": "2380684", "revid": "599013", "url": "https://it.wikipedia.org/wiki?curid=2380684", "title": "Sindrome di von Hippel-Lindau", "text": "La VHL o sindrome di von Hippel-Lindau \u00e8 una malattia a carattere ereditario molto rara, caratterizzata dall'associazione di diverse forme di neoplasia, fra cui angiomi e altre forme di neoplasia del rene e feocromocitomi.\nEpidemiologia.\nColpisce una persona su 36.000. L'incidenza \u00e8 maggiore intorno ai 30-40 anni, anche se pu\u00f2 manifestarsi a qualunque et\u00e0.\nStoria.\nIl nome della sindrome \u00e8 dovuto a coloro che per primi la descrissero: l'oftalmologo tedesco Eugen von Hippel e il patologo svedese Arvid Lindau.\nEziologia.\nLa causa di questa malattia \u00e8 una mutazione di un gene localizzato sul braccio corto del terzo cromosoma, mappato in 3p25-26, il quale codifica per la proteina VHL. Quest'ultima normalmente collabora con le elonghine B e C per legarsi ai fattori di trascrizione HIF (Hypoxia Induced Factor) idrossilati dalla presenza di ossigeno, ne provoca l'ubiquitinizzazione e la distruzione tramite il proteasoma. Il complesso coi geni HIF \u00e8 responsabile delle risposte cellulari all'ipossia, fra cui lo sviluppo di neoangiogenesi e l'induzione della proliferazione cellulare; quindi VHL si comporta come un oncosoppressore e sono facilmente deducibili le conseguenze cliniche della sua mancanza. Il prodotto genico pu\u00f2 essere totalmente assente (delezioni o mutazioni \"frameshift\") con espressione anomala di codoni di STOP) oppure inattivo, portando a quadri clinici differenti.\nInoltre blocca il VEGF.\nSintomatologia.\nA seconda del genotipo del soggetto sono rinvenibili quadri clinici differenti; in particolare la malattia \u00e8 suddivisibile in 2 tipi. Il tipo 1 con assenza di feocromocitoma e il tipo 2 che invece lo manifesta. Nel primo caso la proteina spesso \u00e8 mutata, ma presente; nel secondo caso invece \u00e8 deleta. Inoltre il tipo 2 \u00e8 diviso ulteriormente in 3 sottotipi: A, B e C (il primo con tumore a cellule renali, il secondo con anche emangioblastoma e il terzo con solo feocromocitoma).\nSono anche riscontrati tumori endocrini (specie pancreatici), cisti renali (dovute all'edema da neoangiogenesi) e altre manifestazioni neoplastiche.\nDiagnosi.\nLa ricerca delle alterazioni del gene VHL deve essere guidata dalla clinica con cui la patologia si presenta e dalla buona pratica clinica. (Vanno valutate l'utilit\u00e0 reale e la metodica pi\u00f9 adatta nel fare una consulenza genetica). Nel caso in cui si sospetti una delezione si fanno gli esami adatti a trovarla; nel caso di una mutazione puntiforme si usano le metodiche adatte, e si valuta se la mutazione eventualmente trovata corrisponde a una patologia; o tramite la consultazione di database appositi o facendo prove indirette (nei tumori del soggetto si cerca anche la delezione dell'allele sano oltre a quello mutato congenitamente, in modo da provare che il danno trovato \u00e8 quello responsabile del quadro clinico).\nTerapia.\nSi procede a intervento chirurgico, che viene effettuato in particolari condizioni:"}
{"id": "2380689", "revid": "110157", "url": "https://it.wikipedia.org/wiki?curid=2380689", "title": "Holambra", "text": "Holambra \u00e8 un comune brasiliano dello Stato di San Paolo. Fondato il 14 luglio 1948, il suo nome, un acronimo di Paesi Bassi, America e Brasile (Holanda-Am\u00e9rica-Brasil in portoghese), \u00e8 dovuto alla colonia olandese che era stata fondata nella vecchia fazenda Ribeir\u00e3o. La citt\u00e0 si distingue per avere il 61\u00ba indice di qualit\u00e0 della vita in Brasile e per avere il miglior indice di sicurezza del Paese. Con manodopera specializzata nel settore agricolo, la citt\u00e0 si distingue come il pi\u00f9 grande centro di produzione di fiori e piante ornamentali in America Latina. Holambra \u00e8 ufficialmente considerata una localit\u00e0 turistica (\"est\u00e2ncia tur\u00edstica\") e promuove ogni anno la pi\u00f9 grande mostra di fiori in America Latina: Expoflora."}
{"id": "2380693", "revid": "135224", "url": "https://it.wikipedia.org/wiki?curid=2380693", "title": "Cristiana Agnelli", "text": ""}
{"id": "2380697", "revid": "204012", "url": "https://it.wikipedia.org/wiki?curid=2380697", "title": "Polpa dentale", "text": ""}
{"id": "2380698", "revid": "61051", "url": "https://it.wikipedia.org/wiki?curid=2380698", "title": "Royal Marines Commandos", "text": ""}
{"id": "2380702", "revid": "767487", "url": "https://it.wikipedia.org/wiki?curid=2380702", "title": "Puntillita", "text": "Nato nel piccolo villaggio di Yareyal vicino a Holgu\u00edn ha iniziato a cantare da giovanissimo con l\"'Orquesta Escorcia\". Trasferitosi a L'Avana nel 1945, all'et\u00e0 di 18 anni, \u00e8 stato subito notato da Julio Cuevas, trombettista nonch\u00e9 direttore d'orchestra, molto noto a Parigi, che lo volle nella sua orchestra al fianco del primo cantante Orlando Guerra \"Cascarita\".\nNei primi anni '50 ha raggiunto la popolarit\u00e0 cantando come solista o prima voce con le pi\u00f9 grandi bande di L'Avana tra cui quelle di Adolfo Guzman, Roberto Faz e Cascarito; a Citt\u00e0 del Messico ha cantato con Celia Cruz e Beny Mor\u00e9 e ha suonato al \"Caberet Antillano\" con il leggendario Sonara Matancera. In quegli anni ha partecipato anche a diversi festival musicali oltre che in molti programmi radiofonici e televisivi.\nDopo quasi mezzo secolo \"Puntillita\" viene contattato da Juan de Marcos Gonz\u00e1lez per la costituzione del gruppo Afro-Cuban All Stars. Egli accetta e l\u00ec incontra i vecchi soneros che, ad eccezione di P\u00edo Leyva, erano ormai dimenticati: Ibrahim Ferrer, Raul Planas, Felix Baloy. Tra il 1996 e il 1997 partecipa alle registrazioni dell'album \"A Toda Cuba le Gusta\" e dell'album e film Buena Vista Social Club. Nella canzone \"El Cuarto de Tula\" viene impegnato in un famoso duello a tre con Eliades Ochoa e Ibrahim Ferrer. Nel 1999 registra il secondo album con il gruppo Afro-Cuban All Stars.\nNel 2000, molto colpito dalla morte della moglie, Manuel Licea \"Puntillita\" muore pochi mesi dopo di lei, all'et\u00e0 di 73 anni."}
{"id": "2380706", "revid": "486946", "url": "https://it.wikipedia.org/wiki?curid=2380706", "title": "Manuel Licea", "text": ""}
{"id": "2380707", "revid": "287204", "url": "https://it.wikipedia.org/wiki?curid=2380707", "title": "Juan De Marcos Gonzalez", "text": ""}
{"id": "2380708", "revid": "1305772", "url": "https://it.wikipedia.org/wiki?curid=2380708", "title": "Monte Ferra", "text": "Il monte Ferra (3094\u00a0m) \u00e8 una montagna delle Alpi Cozie, che si erge in territorio italiano nell'alta valle Varaita, in provincia di Cuneo, tra i comuni di Bellino e Pontechianale.\nCaratteristiche.\nSi trova sulla dorsale che separa il vallone di Fiutrusa a nord dalla valle Varaita di Bellino a sud. Questa dorsale si distacca dallo spartiacque alpino principale in corrispondenza del monte Salza, e scende verso sud-sud-est fino al \"passo di Fiutrusa\" (2858\u00a0m); da qui risale in direzione sud-est fino alla punta di Fiutrusa (3068\u00a0m). Da questo punto, compie un arco con la concavit\u00e0 a sud-ovest, che prima si dirige circa verso est fino alla quota 3048, poi verso sud-est e sud-sud-est fino alla vetta del monte Ferra. Da qui la dorsale compie un secondo arco analogo, che la porta con andamento prima est poi sud-est alla quota 2992, da dove si raddrizza e procede con andamento est-nord-est verso il \"colle del Bondormir\" (2651\u00a0m) e la quota 2753, dove piega a sud-est per raggiungere il monte Pietralunga.\nDa questa dorsale diramano tre dorsali laterali, tutte con direzione circa NE-SO. La prima si distacca dalla punta di Fiutrusa, e scende nel \"vallone di Rui\" separandone la parte superiore dalla valle sospesa del \"Vallonetto\"; la seconda scende dal monte Ferra verso il monte la Vigna (2935\u00a0m) ed il monte la Pertia (2820\u00a0m), e separa il \"Vallonetto\" dalla \"Cialancia\", un altro vallone sospeso dove si trova il \"lago Reisassa\", il cui emissario, il \"rio Reisassa\", scende nell'alta valle di Bellino poco a valle della frazione Sant'Anna. La terza dorsale, denominata \"Roccia Ferra\", scende dalla quota 2992 con andamento pi\u00f9 verso sud-sud-ovest, separando la \"Cialancia\" dalla \"comba di Rocca Ferra\", chiusa in testata dal \"colle del Bondormir\".\nI due versanti principali della montagna hanno un aspetto molto differente. Il versante nord precipita sul \"vallone di Fiutrusa\" con pareti rocciose scoscese e dirupate, ben visibili da Pontechianale, mentre a sud si trovano pendii detritici abbastanza uniformi.\nDal punto di vista geologico, la montagna appartiene al \"Permo-Carbonifero di Sampeyre\", ed \u00e8 composta essenzialmente di quarziti conglomeratiche intercalate a micascisti (\"verrucano alpino\") e da scisti sericitici, entrambe formazioni risalenti al Permiano. La zona \u00e8 interessata da alcune faglie con andamento generale nord-sud, con traccia leggermente concava verso ovest; ad est della pi\u00f9 orientale di queste faglie, verso il \"colle del Bondormir\" e sotto le pareti del \"vallone di Fiutrusa\", affiorano i calcescisti ofiolitiferi Giurassico-cretacei del complesso delle \"pietre verdi di Gastaldi\".\nAscensione alla vetta.\nLa via normale si sviluppa sul versante meridionale, dove il pendio omogeneo permette un accesso relativamente facile. Il percorso tipico si sviluppa dal vallone del rio Reisassa e \"la Cialancia\"; partendo da Sant'Anna di Bellino, si segue dapprima il sentiero U65, poi un sentiero non numerato che conduce al \"lago Reisassa\", ai piedi della vetta. Si risale il pendio detritico con percorso libero, incontrando ad un certo punto una traccia di sentiero che conduce sino alla vetta. Il percorso \u00e8 di tipo escursionistico, con difficolt\u00e0 valutata in EE.\nLo stesso percorso si pu\u00f2 effettuare in inverno con le ciaspole o con gli sci.\nVie alpinistiche.\nIl monte Ferra presenta alcune interessanti vie alpinistiche, in particolare in inverno, quando \u00e8 possibile praticare l'arrampicata su ghiaccio. Una di queste vie \u00e8 il \"couloir ad Y\" sul contrafforte NE, raggiungibile risalendo il \"vallone di Fiutrusa\" da Pontechianale; \u00e8 una classica salita su ghiaccio, con grado di difficolt\u00e0 valutato in D. Una vera e propria cascata di ghiaccio \u00e8 invece la \"goulotte Grassi-Tessera\", raggiungibile risalendo da Sant'Anna di Bellino al \"colle del Bondormir\". Si tratta di una colata di ghiaccio di 6 lunghezze di corda, con lunghi tratti a 80\u00b0 ed un tratto verticale nel primo tiro, salita per la prima volta da Gian Carlo Grassi."}
{"id": "2380709", "revid": "1543377", "url": "https://it.wikipedia.org/wiki?curid=2380709", "title": "Epsilon Aquilae", "text": "Epsilon Aquilae (\u03b5 Aquilae / \u03b5 Aql) \u00e8 un sistema stellare triplo situato nella costellazione dell'Aquila. Il suo nome tradizionale \u00e8 Deneb el Okab (o meglio Deneb Al Okab Borealis, per distinguerla da , situata pi\u00f9 a sud e quindi chiamata pi\u00f9 propriamente Deneb Al Okab Australis), dall'Arabo \u0630\u0646\u0628 \u0627\u0644\u0639\u0642\u0627\u0628 \"\u00f0anab al-cuq\u0101b\" che significa \"la coda dell'aquila\". Il suo nome in Cinese Mandarino \u00e8 costituito da due parole Woo e Yu\u00eb; la prima parola sillabica \u00e8 derivata da \u5433 \"w\u00fa\", un vecchio stato vicino alla provincia di Jiangsu, mentre la seconda da \u7cb5 \"yu\u00e8\", un vecchio stato nella provincia di Guandong; questi nomi sono condivisi con .\nOsservazione.\nSi tratta di una stella situata nell'emisfero celeste boreale; grazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. Essendo di magnitudine +4,03, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine giugno e novembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\n\u03b5 Aquilae \u00e8 una gigante arancione di classe spettrale K (temperatura effettiva 4700 K). Con una magnitudine apparente di +4,02 ed una distanza dal sistema solare pari a 154 anni luce, la stella risulta 54 volte pi\u00f9 luminosa del Sole e il suo raggio 10 volte maggiore \u00e8 comparabile con quello di Polluce (\u03b2 Geminorum).\nDato il suo raggio circa 10 volte maggiore di quello del Sole, non molto elevato per una gigante, si ritiene che la stella si trovi in una fase ormai avanzata della fusione dell'elio in carbonio, tesi corroborata anche dagli alti tassi di bario, intermedio del processo tre alfa, individuati tramite l'analisi spettroscopica; \u00e8 quindi una stella al bario.\nGeneralmente, le stelle che presentano un'eccedenza di bario sono delle stelle doppie, in quanto esso \u00e8 imputato al processo di trasferimento di massa tra la gigante, che evolve rapidamente in nana bianca, e una compagna posta in vicinanza. Deneb Al Okab Borealis sembra possieda una compagna distante 3,5\u00a0UA, che le orbita attorno in circa 1\u00a0270 giorni, senza che si possa essere certi delle caratteristiche di questo astro. La stella possiederebbe un'altra compagna, distante pi\u00f9 di 3\u00a0700 UA, che le orbiterebbe intorno in circa 110\u00a0000 anni; si tratterebbe di una nana arancione di magnitudine 10. \u00c8 possibile che un'altra stella sia implicata nel sistema, anche se, distante visualmente oltre 2 minuti d'arco, potrebbe essere semplicemente sulla linea di vista dalla Terra e non essere legata gravitazionalmente alla principale."}
{"id": "2380711", "revid": "933835", "url": "https://it.wikipedia.org/wiki?curid=2380711", "title": "Rathaus", "text": "Il termine Rathaus (letteralmente ) pu\u00f2 avere i seguenti significati:"}
{"id": "2380712", "revid": "320578", "url": "https://it.wikipedia.org/wiki?curid=2380712", "title": "Interventi chirurgici", "text": ""}
{"id": "2380713", "revid": "320578", "url": "https://it.wikipedia.org/wiki?curid=2380713", "title": "Sedativi", "text": ""}
{"id": "2380714", "revid": "204012", "url": "https://it.wikipedia.org/wiki?curid=2380714", "title": "Cerotti", "text": ""}
{"id": "2380715", "revid": "599013", "url": "https://it.wikipedia.org/wiki?curid=2380715", "title": "Leon Rodgers", "text": ""}
{"id": "2380717", "revid": "729019", "url": "https://it.wikipedia.org/wiki?curid=2380717", "title": "Laringoscopia", "text": "La laringoscopia \u00e8 un esame diagnostico della laringe; si effettua con strumenti particolari che illuminano la cavit\u00e0, tra cui il laringoscopio.\nCon tale pratica si riesce ad esaminare la mucosa presente nella laringe e la situazione delle corde vocali. Serve a diagnosticare infiammazioni, presenza di polipi o tumori.\nTipologia.\nPu\u00f2 essere diretta e indiretta."}
{"id": "2380720", "revid": "486946", "url": "https://it.wikipedia.org/wiki?curid=2380720", "title": "Orlando Lopez", "text": ""}
{"id": "2380724", "revid": "1226", "url": "https://it.wikipedia.org/wiki?curid=2380724", "title": "Il pellegrino appassionato", "text": "Il pellegrino appassionato (\"The Passionate Pilgrim\") \u00e8 una raccolta di venti poesie pubblicate nel 1599 e attribuite in parte a William Shakespeare. Sebbene il frontespizio riporti la dicitura \"By W. Shakespeare\", non \u00e8 infatti accertato che tutte siano frutto del lavoro del drammaturgo inglese.\nCon lo stesso titolo Giuseppe Antonio Borgese compose una raccolta di novelle nel 1933."}
{"id": "2380726", "revid": "767487", "url": "https://it.wikipedia.org/wiki?curid=2380726", "title": "Aggro Ansage Nr. 1", "text": "Aggro Ansage Nr. 1 \u00e8 il primo \"Sampler\" album dell\u00b4etichetta Aggro Berlin. Fu pubblicato agli inizi del 2002."}
{"id": "2380727", "revid": "767487", "url": "https://it.wikipedia.org/wiki?curid=2380727", "title": "Aggro Ansage Nr. 2", "text": "Aggro Ansage Nr. 2 \u00e8 il secondo \"Sampler\" album dell\u00b4etichetta Aggro Berlin. Fu pubblicato verso la fine del 2002."}
{"id": "2380728", "revid": "1543377", "url": "https://it.wikipedia.org/wiki?curid=2380728", "title": "Theta Aquilae", "text": "Theta Aquilae (\u03b8 Aquilae / \u03b8 Aql) \u00e8 una stella binaria situata nella costellazione dell'Aquila, distante approssimativamente 287 anni luce dalla Terra. Il suo nome tradizionale \u00e8 Tseen Foo, derivato dal cinese \u5929\u6874 \"ti\u0101nf\u00fa\" che significa \"la zattera celeste\", ma pu\u00f2 significare anche \"bacchetta di tamburo\", poich\u00e9 Altair, Alshain e Tarazed sembra formino un tamburo.\nOsservazione.\nSi tratta di una stella situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0. Essendo di magnitudine 3,4, la si pu\u00f2 osservare anche dai piccoli centri urbani senza difficolt\u00e0.\nIl periodo migliore per la sua osservazione nel cielo serale ricade nei mesi compresi fra fine giugno e novembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nTheta Aquilae \u00e8 una binaria spettroscopica che viene classificata come una gigante blu-bianca classe B con un magnitudine apparente di +3,24, mentre la magnitudine assoluta \u00e8 di -1,48 \u00b1 0,20.\nLa compagna della principale ha un periodo orbitale di 17,1243 giorni e una magnitudine apparente di 5,0. Le sue componenti si trovano troppo vicine per essere risolte mediante il telescopio, ma la sua duplicit\u00e0 viene comunque confermata tramite misurazioni interferometriche.\nAssumendo che entrambe le componenti abbiano una temperatura media di 10.800 K, la pi\u00f9 brillante delle due stelle ha una luminosit\u00e0 370 volte maggiore di quella del Sole con un raggio e una massa pi\u00f9 grandi rispettivamente di 5,5 e 3,7 volte rispetto al Sole. La meno brillante \u00e8 90 volte pi\u00f9 luminosa del Sole, con un raggio e una massa pi\u00f9 grandi di 2,7 e 2,8 volte rispetto alla nostra stella. Questi parametri indicano che mentre la stella principale \u00e8 una gigante o una subgigante, gi\u00e0 uscita dalla sequenza principale, la sua compagna \u00e8 invece a met\u00e0 del suo cammino nella sequenza principale. Entrambe le stelle hanno un'et\u00e0 di circa 200 milioni di anni.\nLa distanza media tra le due stelle \u00e8 compresa fra 0,24/0,28 UA, bench\u00e9 l'eccentricit\u00e0 dell'orbita faccia s\u00ec che la separazione oscilli fra 0,10 e 0,39 UA. A differenza di molte stelle di classe B, Theta Aquilae presenta una elevata metallicit\u00e0, circa il 60% superiore a quella del Sole.\nUn'altra stella di tredicesima magnitudine e di classe K si trova a quasi 114 secondi d'arco dalla coppia principale, ma molto probabilmente questa componente non \u00e8 legata gravitazionalmente al sistema.\nNei pressi della stella, e probabilmente associata ad essa, vi \u00e8 anche la nebulosa a riflessione vdB 129."}
{"id": "2380731", "revid": "1442080", "url": "https://it.wikipedia.org/wiki?curid=2380731", "title": "Aggro Ansage Nr. 3", "text": "Aggro Ansage Nr. 3 \u00e8 il terzo \"Sampler\" album dell\u00b4etichetta Aggro Berlin. Fu pubblicato nel 2003."}
{"id": "2380732", "revid": "55935", "url": "https://it.wikipedia.org/wiki?curid=2380732", "title": "Lino (pianta)", "text": ""}
{"id": "2380737", "revid": "1442080", "url": "https://it.wikipedia.org/wiki?curid=2380737", "title": "Aggro Ansage Nr. 4", "text": "Aggro Ansage Nr. 4 \u00e8 il quarto \"Sampler\" album dell\u00b4etichetta Aggro Berlin. Fu pubblicato il 5 novembre del 2004. Il Sampler raggiunse il 7\u00ba Posto negli Album Charts tedeschi e fu premiato con un disco d\u00b4oro."}
{"id": "2380739", "revid": "767487", "url": "https://it.wikipedia.org/wiki?curid=2380739", "title": "Aggro Ansage Nr. 5", "text": "Aggro Ansage Nr. 5 \u00e8 il quinto \"Sampler\" album dell\u00b4etichetta Aggro Berlin. Fu pubblicato il 2 dicembre del 2005. Il Sampler raggiunse il 10\u00ba Posto negli Album Charts tedeschi e fu premiato con un disco d\u00b4oro.\nTracce.\nCD 1\nCD 2"}
{"id": "2380740", "revid": "322321", "url": "https://it.wikipedia.org/wiki?curid=2380740", "title": "Donato De Bonis", "text": "Biografia.\nNacque da una famiglia benestante, dove il padre esercitava la professione di bancario.\nSegretario dell'Istituto per le opere di religione al fianco di Paul Casimir Marcinkus, dal 1989 fu prelato del medesimo istituto.\nSecondo Giancarlo Galli, tuttavia, \"\u00abil vero dominus dello Ior rimaneva monsignor Donato De Bonis, in rapporti con tutta la Roma che contava, politica e mondana. Francesco Cossiga lo chiamava Donatino, Giulio Andreotti lo teneva in massima considerazione. E poi aristocratici, finanzieri, artisti come Sophia Loren. Questo spiegherebbe perch\u00e9 fra i conti si trovassero anche quelli di personaggi che poi dovevano confrontarsi con la giustizia. Bastava un cenno del monsignore per aprire un conto segreto\u00bb\".\nDall'archivio di Renato Dardozzi, emerge l'attivit\u00e0 di De Bonis nella costruzione di una rete finanziaria clandestina, costituita da inesistenti fondazioni benefiche (\"Fondazione per i bambini poveri\", \"Lotta alla leucemia\") finalizzata alla gestione dei rapporti con politici democristiani, tra cui Giulio Andreotti. Secondo Caloia, il deposito intestato nel 1987 alla inesistente \"Fondazione cardinale Francis Spellman\" era un conto segreto di Giulio Andreotti (conto \"001-3-14774-C\"). Nella disposizione testamentaria autografa, De Bonis scrive: \"\u00abQuanto risulter\u00e0 alla mia morte a credito del conto sia messo a disposizione di S.E. Giulio Andreotti per opere di carit\u00e0 e di assistenza secondo la sua discrezione. Ringrazio nel nome di Dio benedetto\u00bb\". Dalla movimentazione del conto Spellman, risultano assegni a Severino Citaristi, cassiere della Democrazia Cristiana e Odoardo Ascari, difensore di Andreotti nei processi per mafia.\nQuando nel 1989 a Paul Marcinkus subentra Angelo Caloia, De Bonis entra frequentemente in conflitto con questi.\nTra il 1989 e il 1993, De Bonis continua ad operare sui conti segreti, movimentando complessivamente circa 310 miliardi di lire, secondo un rapporto che Caloia nell'agosto del 1992 invia a papa Wojtyla.\nSecondo Gianluigi Nuzzi, \"\u00abLo Ior parallelo ha cos\u00ec gestito non solo risparmi ma anche tangenti per conto terzi negli anni novanta, assegni per i palazzi Vaticano finiti al cardinale Castillo Lara, soldi sottratti dalle somme che i fedeli lasciavano per le messe per i defunti, depositi per 30-40 miliardi di lire delle suore che lavoravano nei manicomi, sino ai conti correnti di imprenditori come i Ferruzzi, segretari dei papi come monsignor Pasquale Macchi, e soprattutto, di politici, a cominciare dall'allora presidente del consiglio Giulio Andreotti e di Ciancimino\u00bb\"\nNel 1993, all'avvicinarsi della scadenza del primo quinquennio di Caloia, De Bonis, assieme con il cardinale Rosalio Jos\u00e9 Castillo Lara, allora presidente dell'Amministrazione del patrimonio della Sede Apostolica, e con Giovanni Danzi, cerca di farlo sostituire con Virgil C. Dechant, membro dei Cavalieri di Colombo, ma viene invece mandato da papa Wojtyla a fare da Prelato ai Cavalieri di Malta.\nIl suo nome figura in una lista pubblicata dall\"'Osservatore Politico\" contenente 121 ecclesiastici massoni, fra cui Jean-Marie Villot (Cardinale segretario di Stato), Agostino Casaroli (capo del ministero degli affari esteri del Vaticano), Pasquale Macchi (segretario di Paolo VI), Ugo Poletti (vicario generale di Roma), don Virgilio Levi (vicedirettore de \u00abL'Osservatore Romano\u00bb), Annibale Bugnini (cerimoniere pontificio) e Roberto Tucci (direttore di Radio Vaticana)..\nGenealogia episcopale.\nLa genealogia episcopale \u00e8:\nPremi e riconoscimenti.\nNel 1989 gli \u00e8 stato conferito dall'Amministrazione comunale di Pomarico (MT), il premio LucaniaOro per la politica della finanza."}
{"id": "2380745", "revid": "1442080", "url": "https://it.wikipedia.org/wiki?curid=2380745", "title": "Miele", "text": "Il miele \u00e8 un alimento prodotto dalle api (\"Apis mellifera\") a partire dal nettare o dalla melata.\nIl nettare \u00e8 bottinato sui fiori di moltissime piante. Il nettare \u00e8 escreto dalle ghiandole nettarifere presenti all'interno del fiore ma anche in posizione esterna (extra-floreale), ad esempio sul picciolo delle foglie di alcune piante (ciliegio, lauroceraso). Il nettare e la melata vengono raccolti (bottinati), trasformati, disidratati e immagazzinati nel favo. Il miele \u00e8 utilizzato come nutrimento dalle api nei periodi di assenza di importazione nettarifera, come nella stagione invernale o tra una grande fioritura e l'altra. La definizione legale di miele \u00e8 inserita nell'art.1 del D.Lgs. 179/2004.\nStoria.\nLa parola miele sembra derivare dall'ittita \"melit\". Per millenni, ha rappresentato l'unico alimento zuccherino concentrato disponibile. Le prime tracce di arnie costruite dall'uomo risalgono al VI millennio a.C. circa.\nNell'antico Egitto il miele era apprezzato; risalgono a 4000 anni fa le prime notizie di apicoltori che si spostavano lungo il Nilo per seguire, con le proprie arnie, la fioritura delle piante. Gli Egizi usavano deporre accanto alle mummie grandi coppe o vasi ricolmi di miele per il loro viaggio nell'Aldil\u00e0. Dalla decifrazione dei geroglifici \u00e8 risultato palese che ricette a base di miele erano impiegate non solo a uso alimentare, ma anche medico, per la cura di disturbi digestivi e per la produzione di unguenti per piaghe e ferite.\nI Sumeri lo impiegavano in creme impastate con argilla, acqua e olio di cedro, mentre i Babilonesi ne facevano uso culinario: erano diffuse focaccine fatte con farina, sesamo, datteri e miele. Nel Codice di Hammurabi si ritrovano articoli che tutelano gli apicoltori dal furto di miele dalle arnie.\nI Greci lo consideravano \"cibo degli dei\", perch\u00e9 rappresentava una componente importantissima nei riti che prevedevano offerte votive. Omero descrive la raccolta del miele selvatico; Pitagora lo raccomandava come alimento per una vita lunga. \nI Romani ne importavano grandi quantitativi da Creta, Cipro, dalla Spagna e da Malta. Da quest'ultima pare anche derivarne il nome originale \"Meilat\", appunto \"terra del miele\".\nVeniva utilizzato come dolcificante, per la produzione di idromele, di birra, come conservante alimentare e per preparare salse agrodolci.\nNella alimentazione medievale il miele aveva un ruolo ancora centrale, seppure ridotto rispetto all'antichit\u00e0, ed era usato principalmente come agente conservante oltre che dolcificante.\nIl miele fu gradualmente soppiantato come agente dolcificante nei secoli successivi, soprattutto dopo l'introduzione dello zucchero raffinato industrialmente.\nSolo recentemente, in virt\u00f9 delle riconosciute propriet\u00e0 terapeutiche, il miele sta ritornando in voga.\nProduzione.\nIl miele \u00e8 prodotto dall'ape trasformando sostanze zuccherine che essa raccoglie in natura.\nLe principali fonti di approvvigionamento sono il \"nettare\", prodotto dalle piante da fiori (angiosperme), e la \"melata\", un derivato della linfa degli alberi prodotta da alcuni insetti succhiatori come la metcalfa, che si nutrono di linfa trattenendone l'azoto ed espellendone il liquido in eccesso ricco di zuccheri.\nPer le piante, il nettare serve ad attirare vari insetti impollinatori, e permette di assicurare la fecondazione dei fiori. A seconda della loro anatomia, e in particolare della lunghezza della proboscide (tecnicamente detta \"ligula\"), le api domestiche possono raccogliere il nettare solo da alcuni fiori, che sono detti appunto \"melliferi\".\nLa composizione dei nettari varia secondo le piante che li producono. Sono comunque tutti composti principalmente da glucidi, come saccarosio, glucosio e fruttosio, e acqua.\nIl loro tenore d'acqua pu\u00f2 essere importante, e pu\u00f2 arrivare fino al 90%.\nLa produzione del miele comincia nell'ingluvie dell'ape bottinatrice (la cosiddetta \"borsa melaria\"), dove il nettare raccolto viene accumulato. All'interno dell'ingluvie comincia il processo di trasformazione del nettare in miele, grazie principalmente all'enzima invertasi, che attiva il processo di idrolisi del saccarosio in glucosio e fruttosio.\nGiunta nell'alveare, l'ape rigurgita il nettare, che a questo stadio si presenta molto liquido, e tramite un processo di passaggio di ape in ape chiamato trofallassi il nettare si carica di enzimi e perde umidit\u00e0.\nL'elaborazione del nettare viene ultimata con la sua disidratazione, fino ad arrivare a un'umidit\u00e0 naturale variabile di circa 16-23%, che consente la conservazione del miele.\nA questo scopo, le api operaie lo depongono in strati sottili sulla parete delle celle. Le api ventilatrici mantengono nell'alveare una corrente d'aria che determina un'ulteriore evaporazione dell'acqua. Il miele impiega in media 36 giorni per maturare, ma la durata varia a seconda dell'umidit\u00e0 iniziale del nettare, della temperatura e dell'umidit\u00e0 ambientale. Le cellette dei favi, una volta piene, saranno sigillate da un opercolo. \nLe api utilizzano il miele come nutrimento; in caso di grande freddo la produzione assolve totalmente ai bisogni dell'alveare.\nAnimali mellivori.\nAlcuni animali hanno imparato a insidiare gli alveari per prenderne il miele come per esempio la vespa, la mellivora, la sfinge testa di morto.\nLavorazione.\nLe fasi di lavorazione del miele sono un insieme di procedimenti che servono a estrarre il miele dai favi, in modo da renderlo commercializzabile.\nLa lavorazione dell'uomo inizia dove finisce quella dell'ape, ovvero alla fine delle fioriture, dopo che le api hanno immagazzinato e opercolato il miele nei favi.\nLa lavorazione di seguito descritta \u00e8 quella utilizzata nell'apicoltura moderna razionale.\nAsportazione dei melari.\nLe api accumulano il miele prodotto nei favi contenuti nei melari. Al momento opportuno vanno asportati dall'arnia per portarli in laboratorio e iniziare l'estrazione del miele. Questa fase comporta la necessit\u00e0 di togliere le api contenute nel melario. Per questa operazione vengono alternativamente utilizzati due strumenti: il soffiatore oppure l'apiscampo. Il soffiatore viene utilizzato dagli apicoltori professionisti perch\u00e9 pi\u00f9 rapido e perch\u00e9 \u00e8 sufficiente una sola visita per completare l'estrazione dei melari. Il melario viene posto in verticale sull'arnia, il soffiatore spazza via tutte le api in pochi secondi e il melario \u00e8 pronto per essere trasportato. Gli apiscampi invece devono essere posti tra il nido e i melari qualche giorno prima di poter portar via i melari e quindi \u00e8 necessario effettuare due passaggi. Vengono maggiormente utilizzati dagli apicoltori hobbisti in quanto (in numero limitato) sono pi\u00f9 economici del soffiatore.\nStoccaggio dei melari.\nUna volta tolti dalla loro posizione sopra l'arnia, i melari vengono portati in laboratorio e accatastati. In questo momento \u00e8 opportuno controllare il grado di umidit\u00e0 del miele con un particolare tipo di rifrattometro chiamato mielometro. Se risultasse troppo umido occorrerebbe procedere alla fase di deumidificazione.\nDisopercolatura.\nI favi dei melari sono generalmente opercolati, ovvero con le cellette chiuse con un tappo di cera. Occorre togliere questo \"tappo\" per permettere al miele di fuoriuscire. Questa operazione viene effettuata manualmente con un'apposita forchetta o coltello, oppure attraverso un procedimento meccanizzato grazie alla macchina disopercolatrice.\nSmielatura.\nUna volta disopercolate le celle, i telaini vengono posti nello smielatore che, grazie alla forza centrifuga, fa fuoriuscire il miele. Dallo smielatore il miele viene convogliato nei maturatori, grandi contenitori in acciaio inox, tramite un sistema di tubi e pompe oppure manualmente attraverso il travaso da secchi (detti \"latte\") a seconda della dimensione aziendale.\nFiltraggio.\nIl miele viene versato nei maturatori passando attraverso i filtri che raccolgono i residui di cera, i resti delle api e qualsiasi altro materiale fosse accidentalmente finito nel miele. I filtri hanno maglie di diverse dimensioni e, di solito, se ne utilizzano un paio con maglie differenziate (larghe, sottili). Vengono utilizzati anche filtri a sacco di nylon.\nDecantazione del miele.\nNel maturatore il miele decanta. Vengono a galla piccole impurit\u00e0 leggere (cera) che sono riuscite a passare dalle maglie del filtro e l'aria inglobata nella fase di smelatura centrifuga, sotto forma di bollicine che formano la schiuma. Sul fondo si depositeranno le impurit\u00e0 pi\u00f9 pesanti.\nInvasettamento.\nUna volta decantato il miele pu\u00f2 essere invasettato (per la vendita al dettaglio) o versato in latte o fusti (per la vendita all'ingrosso).\nQuesta operazione, sempre a seconda delle dimensioni aziendali, pu\u00f2 essere eseguita a mano oppure attraverso una macchina invasettatrice.\nCristallizzazione.\nLa cristallizzazione \u00e8 un processo naturale e dipende dalla quantit\u00e0 di zuccheri, soprattutto glucosio, contenuta nel miele e avviene in quanto chimicamente il miele \u00e8 una soluzione sovrassatura di zuccheri. Il tempo di cristallizzazione \u00e8 pi\u00f9 o meno rapido e varia in base ad alcuni fattori: il rapporto fruttosio/glucosio, la temperatura di conservazione, l'umidit\u00e0, l'agitazione della massa. Pu\u00f2 avvenire nell'arco di poche settimane (miele di tarassaco e colza) o anche di qualche anno (miele di acacia e di castagno). La velocit\u00e0 di cristallizzazione determina la dimensione dei cristalli: pi\u00f9 avviene in modo rapido pi\u00f9 i cristalli sono piccoli.\nLa pastorizzazione, utilizzata per mantenere il miele allo stato liquido, priva il miele di molti principi nutritivi. \nLa cristallizzazione guidata \u00e8 un processo, ampiamente usato nei paesi del nord Europa, che permette ai mieli cristallizzati di assumere una consistenza cremosa omogenea e un dimensione particolarmente piccola senza variarne le caratteristiche chimiche.\nPer ottenere questo risultato vi sono tre procedimenti possibili:\nStoccaggio.\nLo stoccaggio \u00e8 una fase importante per il miele in quanto una elevata temperatura, un'esposizione al sole o altre operazioni errate possono compromettere la qualit\u00e0, il sapore e anche la commestibilit\u00e0 del prodotto.\nConservazione.\nGrazie alle qualit\u00e0 di antibatterico naturale, il miele \u00e8 un alimento che naturalmente ha una lunga conservazione. Tuttavia, sono possibili alcune alterazioni dovute principalmente a:\nL'umidit\u00e0 favorisce la fermentazione, che pur alterando il miele, pu\u00f2 essere utilizzata per produrre l'idromele. La temperatura invece influenza direttamente l'aroma e i principi nutritivi: mentre al di sotto dei 10 \u00b0C \u00e8 trascurabile (anzi, per evitare la cristallizzazione si pu\u00f2 conservare il miele a temperature al di sotto dello zero), due mesi a 30\u00a0\u00b0C degradano il miele come un anno e mezzo a 20\u00a0\u00b0C. Analogo discorso vale per la luce diretta, quindi \u00e8 opportuno conservare il miele in recipienti scuri o al chiuso. Inoltre, essendo igroscopico, il miele tende ad assorbire l'umidit\u00e0 e gli odori dell'ambiente, quindi i contenitori dovrebbero essere a chiusura ermetica.\nLa degradazione dello zucchero fruttosio, sia col tempo, sia in seguito a trattamento termico, genera idrossimetilfurfurale (HMF). Dato che l'HMF \u00e8 praticamente assente nei mieli freschi, il suo valore, solitamente indicato in mg per kg (ppm) \u00e8 un indicatore della buona conservazione e del tipo di lavorazione del miele. Il limite imposto dalla legge italiana \u00e8 di 40\u00a0mg/kg.\nNonostante queste variabili il miele, se conservato in ambiente sigillato pu\u00f2 durare praticamente per millenni, per esempio in una tomba egizia fu rinvenuto un barattolo di miele vecchio di 3300 anni ancora in buono stato di conservazione.\nTipi di miele.\nSono migliaia le specie vegetali visitate dalle api, (Eva Crane conferma nei suoi studi che almeno il 16% delle piante \u00e8 visitato dalle api): alcune danno origine a mieli uniflorali per la presenza delle piante su vaste aree, altre concorrono a produrre il millefiori. Nei mieli di uniflorali c'\u00e8 comunque una percentuale variabile di nettari provenienti da piante diverse, perch\u00e9 \u00e8 impossibile che le api prendano nettare da un unico tipo di pianta. \nA seconda della fioritura da cui viene raccolto il nettare, variano il colore, la consistenza del miele ma soprattutto il suo sapore e le sue propriet\u00e0 organolettiche, portando a differenze di olfatto e gusto: dall'aroma delicato del miele d'acacia, limpido e liquido, al profumo resinoso di quello di tiglio, dal gusto lattico di quello di melata di abete ed eucalipto.Si passa dai riflessi verdastri, al gusto amaro di quello di castagno, a quello pi\u00f9 gentile e floreale di quello di agrumi o asfodelo. \nVi sono anche tipi di mieli tossici, ma non sono presenti in Italia. \nTipi di miele diffusi in Italia.\nElenco riguardo all'Italia dei tipi di miele:\nAlbo Nazionale degli Esperti in Analisi Sensoriale del Miele.\nIn Italia esiste, unico al mondo, un elenco riconosciuto di esperti in analisi sensoriale del miele: l'Albo Nazionale degli Esperti in Analisi Sensoriale del Miele.\nL'Albo \u00e8 stato istituito tramite D.M. 17932 del 5 dicembre 2008 e ha sede a Bologna, presso il CREA-AA e conta circa 300 iscritti.\nPrincipi nutritivi contenuti.\nI principali componenti del miele sono: glucosio; fruttosio; acqua; sali minerali.\nZuccheri.\nGli zuccheri sono presenti in quantit\u00e0 variabile ma in media intorno al 70%-80%. Di questi, i monosaccaridi fruttosio e glucosio passano da circa il 70% nei mieli di melata fino ad avvicinarsi molto al 100% in alcuni mieli di nettare. Tranne pochi casi, il fruttosio \u00e8 sempre lo zucchero pi\u00f9 rappresentato nel miele, perch\u00e9 \u00e8 gi\u00e0 contenuto nel nettare. La presenza di fruttosio dona al miele un potere dolcificante superiore allo zucchero raffinato e costituisce anche una fonte di energia che il nostro organismo pu\u00f2 sfruttare pi\u00f9 a lungo. Infatti, per essere utilizzato, deve essere prima trasformato in glucosio e, quindi, in glicogeno, il \"carburante\" dei nostri muscoli. Il miele \u00e8 dunque consigliabile agli atleti prima di iniziare un'attivit\u00e0 fisica, grazie anche all'apporto calorico di circa 300 Kilocalorie per 100 grammi. Lo zucchero raffinato, rispetto al miele, contiene invece saccarosio, che \u00e8 un disaccaride composto da glucosio e fruttosio, ed \u00e8 privo di vitamine e oligoelementi.\nTutti gli zuccheri presenti sono: glucosio, fruttosio, saccarosio, maltosio, isomaltosio, maltulosio, nigerosio, turanosio, kojibiosio, laminaribiosio, \u03b1,\u03b2-trealosio, gentobiosio, melezitiosio, 3-\u03b1-isomaltosilglucosio, maltotriosio, 1-kestosio, panosio, isomaltotriosio, erlosio, teanderosio, gentosio, isopanosio, isomaltotetraosio e isomaltopentaosio.\nOligoelementi.\nNel miele esiste una discreta presenza di oligoelementi (quali rame, ferro, iodio, manganese, silicio, cromo, presenti soprattutto nei mieli pi\u00f9 scuri), vitamine (A, E, K, C, complesso B), derivati dell'acido caffeico enzimi e sostanze battericide (acido formico) e antibiotiche (germicidina): queste ultime categorie di sostanze permettono in particolare al miele di essere conservato a lungo e ne giustificano l'utilizzo come disinfettante naturale.\nPropriet\u00e0 farmacologiche e curative.\nIl miele possiede una elevata concentrazione zuccherina, e in soluzione beneficia dell'azione della glucosidasi contenuta: questo enzima, inattivo nel miele puro, in soluzione si attiva, trasformando il glucosio in acido gluconico e acqua ossigenata. Ci\u00f2 consente di proteggere il miele in formazione dalla presenza di batteri, quando ancora non agiscono l'acidit\u00e0 e la concentrazione di zuccheri.\nPropriet\u00e0 specifiche.\nNella medicina erboristica, il miele \u00e8 suggerito per la cura del sistema emopoietico (grazie alla ricchezza di sali), del sistema cutaneo (favorisce la cicatrizzazione e l'idratazione), del sistema nervoso (migliorerebbe sonno e concentrazione), dell'apparato respiratorio (contro tosse e catarro, sciolto in latte o t\u00e8), dell'apparato circolatorio (si presuppone abbia un'azione ipotensiva), dell'apparato digerente (regolarizzerebbe l'attivit\u00e0 escretoria dei succhi gastrici e della flora batterica, migliorerebbe l'assorbimento di calcio e magnesio, sarebbe leggermente lassativo fatta eccezione per quello di lavanda o castagno).\nLe propriet\u00e0 antibatteriche e antiossidanti del miele grezzo sono oggetto di studi scientifici approfonditi. Queste sono massime nel miele fresco e diminuiscono nel tempo e con esposizione alla luce e calore, mentre nel miele pastorizzato possono essere completamente assenti.\nLa legge italiana.\nIl D.Lgs 179/2004 regolamenta la produzione e la commercializzazione del miele. L'etichettatura \u00e8 regolamentata dal Reg. UE 1169/2011.\nUso di farmaci nell'allevamento apistico.\nNell'allevamento delle api possono essere utilizzati farmaci veterinari, sia di origine sintetica che naturale, principalmente utilizzati per controllo dell'acaro varroa. I principi attivi sono amitraz, tau-fluvalinato, flumetrina, acido ossalico, acido formico, timolo. Questi ultimi tre consentiti per l'allevamento con metodo biologico certificato.\nIn Europa, ai sensi del regolamento 2377/90, non sono previsti limiti residuali di antibiotici nei mieli e nella pappa reale che pertanto devono considerarsi vietati negli alveari in produzione. Sono invece ammessi in alcuni paesi (Italia esclusa) per la cura di alcune patologie quali la peste americana e la peste europea.\nIn alcuni stati extraeuropei ne \u00e8 consentito l'uso sistematico per la prevenzione delle medesime patologie. In particolare negli Stati Uniti \u00e8 frequente l'uso di tetracicline e del sulfatiazolo. In altri stati, quali la Cina sono frequenti le contaminazioni con il cloramfenicolo, (un antibiotico che pu\u00f2 causare gravi effetti collaterali) aggirando le leggi grazie alle triangolazioni del mercato.\nRiconoscimenti.\nSono stati riconosciuti come prodotti agroalimentari tradizionali italiani i seguenti mieli:\nAbruzzo\nBasilicata\nCalabria\nCampania\nEmilia-Romagna\nFriuli-Venezia Giulia\nLazio\nLiguria\nLombardia\nMarche\nMolise\nPiemonte\nToscana\nVeneto\nSardegna\nSicilia"}
{"id": "2380746", "revid": "827882", "url": "https://it.wikipedia.org/wiki?curid=2380746", "title": "SiRFstarIII", "text": "Il SiRFstar III fa parte di una gamma di processori GPS ad alta sensibilit\u00e0, fabbricati dalla SiRF Technology.\nCaratteristiche.\nIl processore SiRFstarIII si distingue dal precedente SiRF e dai processori GPS di altri costruttori (Garmin o Trimble Inc, per esempio), soprattutto per la sua capacit\u00e0 di acquisire e mantenere il segnale nelle aree urbane o nelle aree forestali densamente coperte e per il suo migliore TTFF (Time to First Fix) cio\u00e8 il tempo necessario a un ricevitore GPS per agganciare il segnale satellitare e determinare la posizione iniziale. Tali capacit\u00e0 sono rese possibili da un processore ARM7TDMI a 50 MHz con 1 Mb di SRAM, un ricevitore a 20 canali che pu\u00f2 processare contemporaneamente i segnali di tutti i satelliti GPS e WAAS visibili, 4 Mbit di memoria flash, 62 mW di potenza a funzionamento continuo e -159 dBm di sensibilit\u00e0 del ricevitore. Se usato assieme all'Assisted GPS, pu\u00f2 ridurre il TTFF a meno di due secondi."}
{"id": "2380747", "revid": "1566286", "url": "https://it.wikipedia.org/wiki?curid=2380747", "title": "Myl\u00e8ne Demongeot", "text": "Nel 2005 e nel 2007 ha ottenuto due candidature al Premio C\u00e9sar per la migliore attrice non protagonista per le interpretazioni in \"36 Quai des Orf\u00e8vres\" e \"La Californie\". Ha girato, in carriera, oltre un'ottantina di film (tra gli altri, quelli legati alla serie su Fant\u00f4mas) e, specialmente nella seconda parte della carriera, ha lavorato anche per la televisione.\nBiografia.\nIl nonno di Mylene, Marie Joseph Marcel Demongeot (1869-1917), cavaliere della Legion d'onore insignatagli l' 11 luglio 1914, era comandante del 76\u00b0 r\u00e9giment d'infanterie, e nel 1895, aveva sposato l'aristocratica Clotilde Caroline Innocente Marie Faussone di Clavesana, di origine piemontese, figlia del Conte Alfred Faussone di Clavesana e di Marie Laurenti-Roubaud.\nFiglia di attori, Alfred Jean Demongeot (1897-1961), ex funzionario del Ministero dell'economia e delle finanze e Claudia Troubnikova (1904-1986, di origine ucraina), fisico da pin-up, capelli biondo platino (qualit\u00e0 che l'hanno spesso fatta paragonare a Brigitte Bardot), debutt\u00f2 non ancora diciottenne nel cinema nel 1953 ne \"I figli dell'amore\", diretta da L\u00e9onide Moguy. Trasferitasi a Parigi con la famiglia quando era ancora adolescente, prese lezioni di pianoforte da Marguerite Long e Yves Nat. Poi si iscrisse ai corsi di recitazione di Ren\u00e9 Simon, che lasci\u00f2 presto per seguire quelli di Marie Ventura.\nParallelamente al debutto nel cinema, port\u00f2 avanti l'attivit\u00e0 di fotomodella per immagini pubblicitarie. In quest'ambito conobbe nel 1956 il fotografo Henri Coste, di cui si innamor\u00f2. Fu appunto sulla base di una serie di fotografie di Coste che la Demongeot venne scelta per il film \"Le vergini di Salem\" (1957) di Raymond Rouleau, in cui interpretava il ruolo di Abigail Williams, che le diede la notoriet\u00e0 e le fece ottenere il premio - come migliore interprete femminile - al Festival internazionale del cinema di Karlovy Vary e la candidatura nel 1958 alla British Academy of Film and Television Arts per la stessa interpretazione.\nSempre nel 1958, la Demongeot spos\u00f2 Coste, pi\u00f9 anziano di lei di diversi anni e reduce da un divorzio. Resteranno insieme fra alti e bassi (e con voci, a inizio anni sessanta, di una \"liaison amoreuse\" con il cantautore Ant\u00f4nio Carlos Jobim), fino al 1968, quando l'attrice, ormai separatasi da Coste, conoscer\u00e0 e sposer\u00e0 il regista Marc Simenon, figlio del noto scrittore Georges Simenon, con cui rimarr\u00e0 dal 1968 fino alla morte di Simenon, avvenuta nel 1999 per una caduta accidentale. Ha raccontato molto della sua vita (e del suo amore giovanile per l'attore G\u00e9rard Philipe nell'autobiografia \"Tiroirs secrets\", pubblicata a Parigi da Pre Aux Clercs nel 2003 (ISBN 2842281314 ).\nLa Demongeot fu particolarmente apprezzata per l'ironia delle sue interpretazioni giovanili. Fu interprete, negli anni sessanta, e in coincidenza con l'esplosione del fenomeno \"Hollywood sul Tevere\" (Cinecitt\u00e0), di diversi film sentimentali di cassetta o di genere peplum, fra cui \"La battaglia di Maratona\" (1959). Prese parte anche a produzioni di genere poliziottesco.\nL'attrice recit\u00f2 inoltre in un film sulla saga de \"I tre moschettieri\", nella parte di Milady de Winter, pellicola franco-italiana diretta da Bernard Borderie e immessa sul mercato nel 1961, ma realizzata in due epoche diverse e suddivisa in due titoli differenti: \"I tre moschettieri\" e \"La vendetta dei moschettieri\". La Demongeot leg\u00f2 poi il suo nome ad alcune commedie della serie su Fant\u00f4mas, \"Fantomas 70\" (1964), \"Fantomas minaccia il mondo\" (1965) e \"Fantomas contro Scotland Yard\" (1967), in cui fu diretta da Andr\u00e9 Hunebelle. Negli Stati Uniti recit\u00f2 al fianco di David Niven nel film \"Buongiorno tristezza\" (1958) di Otto Preminger, tratto dal romanzo omonimo di Fran\u00e7oise Sagan.\nDopo la morte del secondo marito, il regista Marc Simenon, ha diviso il suo tempo fra la scrittura e l'attivit\u00e0 di animalista oltre che le battaglie civili contro l'alcolismo e l'uso delle mine antiuomo condotte a fianco dell'associazione HAMAP (Halte Aux Mines AntiPersonnel), di cui \u00e8 madrina. Non ha tuttavia lasciato il mondo dello spettacolo, tornando invece a lavorare con autori come Michel G\u00e9rard, Bertrand Blier e C\u00e9dric Kahn, in produzioni cinematografiche di impronta femminista come \"La Piste du t\u00e9l\u00e9graphe\" di Liliane de Kermadec o \"Victoire\" di St\u00e9phanie Murat. Nel 2007 \u00e8 stata insignita dal governo francese dell'onorificenza di Commendatore dell'Ordre des arts et des lettres."}
{"id": "2380748", "revid": "76963", "url": "https://it.wikipedia.org/wiki?curid=2380748", "title": "Anna Tsuchiya", "text": "Biografia.\nNata da madre giapponese e padre statunitense, entra nel mondo dello spettacolo da bambina quando, a soli 14 anni (1998), debutta come modella e recita in alcuni spot. Tuttora Anna manda avanti la sua carriera di cantante insieme a quella di modella e di attrice; in tutti questi campi ha avuto molto successo e per questo \u00e8 una dei personaggi dello spettacolo pi\u00f9 amati dal popolo giapponese, soprattutto dagli adolescenti.\nIn Italia \u00e8 conosciuta come interprete delle canzoni dei \"Black Stones\", gruppo musicale dell'anime \"Nana\" di Ai Yazawa, mentre le canzoni dei \"Trapnest\" sono eseguite da Olivia Lufkin. Nel 2012 canta la canzone dei titoli di coda del film in computer graphic \"\", tratto dall'omonima serie di videogiochi.\nDiscografia.\nSingoli.\n9- Atashi / 07-2010\n10- Shout in the rain/ 08-2010\nCollaborazioni.\n\u2020Tributo \"a\" Brian Jones, non \"con\" lui."}
{"id": "2380750", "revid": "125755902", "url": "https://it.wikipedia.org/wiki?curid=2380750", "title": "Santa Lucia", "text": "\u00c8 venerata come santa dalla Chiesa cattolica e dalla Chiesa ortodossa che ne onorano la memoria il 13 dicembre. \u00c8 una delle sette vergini menzionate nel Canone romano e per tradizione \u00e8 invocata come protettrice della vista a motivo dell'etimologia latina del suo nome (Lux, luce). Le sue spoglie mortali sono custodite nel Santuario di Lucia a Venezia. Il luogo di culto principale \u00e8 la Chiesa di Santa Lucia al Sepolcro a Siracusa.\nAgiografia.\nSecondo l'agiografia tramandata da due antiche e distinte fonti quali una \"Passio\" del codice greco Papadoupolos e gli Atti dei Martiri entrambi risalenti alla fine del V secolo, Lucia era una giovane nata a Siracusa nel 283 d.C.\nDi famiglia nobile e cristiana, ma orfana di padre dall'et\u00e0 di cinque anni e promessa in sposa a un pagano, sin da tenera et\u00e0 aveva fatto segreto voto di verginit\u00e0 a Cristo. Sua madre, Eutychia, da anni ammalata di emorragie, spendeva ingenti somme per curarsi, ma nulla le giovava. Allora Lucia ed Eutychia si recarono pellegrine al sepolcro di sant'Agata, martire a Catania nel 251 d.C., pregandola di intercedere per la guarigione. Giunte l\u00ec il 5 febbraio dell'anno 301, ( \"dies natalis\" di Agata), Lucia si assop\u00ec durante la preghiera e vide in visione la santa catanese circondata da schiere angeliche dirle: \"\"Lucia sorella mia, vergine consacrata a Dio, perch\u00e9 chiedi a me ci\u00f2 che tu stessa puoi concedere? Infatti la tua fede ha giovato a tua madre ed ecco che \u00e8 divenuta sana. E come per me \u00e8 beneficata la citt\u00e0 di Catania, cos\u00ec per te sar\u00e0 onorata la citt\u00e0 di Siracusa\"\u201d.\nAvveratasi la guarigione di Eutychia, mentre facevano ritorno a Siracusa, Lucia estern\u00f2 alla madre la sua ferma decisione di consacrare la sua verginit\u00e0 a Cristo, e di donare il suo patrimonio ai poveri. Per i successivi tre anni, ella visse dunque a servizio di infermi, bisognosi e vedove della citt\u00e0. Il pretendente, vedendo la desiderata Lucia privarsi di tutti gli averi ed essendo stato rifiutato da quest\u2019ultima, volle vendicarsi denunciandola come cristiana. Erano infatti in vigore i decreti della persecuzione dei cristiani emanati dall'imperatore Diocleziano.\nAl processo che sostenne dinanzi al prefetto Pascasio, le fu imposto di fare sacrifici agli d\u00e8i pagani, ma ella non arretr\u00f2 nella fede, e proclamava con ispirazione divina i passi delle sacre Scritture. Minacciata allora di essere condotta in un postribolo, Lucia rispose: \"Il corpo si contamina solo se l'anima acconsente\".\nIl dialogo serrato tra lei ed il magistrato vide ribaltarsi le posizioni, tanto da vedere Lucia mettere in difficolt\u00e0 Pascasio. Pascasio dunque ordin\u00f2 che la giovane fosse costretta con la forza, ma, come narra la tradizione, divenne miracolosamente pesante, tanto che n\u00e9 decine di uomini n\u00e9 la forza di buoi riuscirono a smuoverla. Accusata di stregoneria, Lucia allora fu cosparsa di olio, posta su legna e torturata col fuoco, ma le fiamme non la toccarono. Fu infine messa in ginocchio e secondo le fonti latine le fu infisso un pugnale in gola (\"jugulatio\"), nell'anno 304, all'et\u00e0 di ventun'anni. Mor\u00ec solo dopo aver ricevuto la Comunione e profetizzato la caduta di Diocleziano e la pace per la Chiesa.\nPrivo di ogni fondamento e assente nelle molteplici narrazioni e tradizioni, almeno fino al secolo XV, \u00e8 l'episodio in cui Lucia si sarebbe strappata - o le avrebbero cavato - gli occhi. L'emblema degli occhi sulla coppa, o sul piatto, sarebbe da ricollegarsi, pi\u00f9 semplicemente, con la devozione popolare che l'ha sempre invocata protettrice della vista a motivo dell'etimologia del suo nome dal latino \"Lux\", luce.\nUna testimonianza scritta da un testimone del tempo \u00e8 invece la fine, ritenuta miracolosa, della carestia dell'anno 1646 in Sicilia. Domenica 13 dicembre 1646, una quaglia fu vista volteggiare dentro il Duomo di Siracusa durante la Messa. Quando la quaglia si pos\u00f2 sul soglio episcopale, una voce annunci\u00f2 l'arrivo al porto di un bastimento carico di frumento. Il popolo vide in quella nave la risposta data da Lucia alle tante preghiere che a lei erano state rivolte, e per la gran fame non aspett\u00f2 di macinarlo, ma lo consum\u00f2 bollito.\nLa diffusione del culto.\nSin dal giorno della deposizione del suo corpo nelle catacombe che da lei presero il nome, Lucia venne subito venerata come santa dai siracusani e il suo sepolcro divenne meta di pellegrinaggi. Nell'introduzione al romanzo storico \"Lucia\" di Ren\u00e9 du Mesnil de Maricourt del 1858, Ampelio Crema scrisse: \u00abla prima e fondamentale testimonianza sull'esistenza di Lucia ci \u00e8 data da un'iscrizione greca scoperta nel giugno del 1894 durante scavi archeologici del professor Paolo Orsi nella catacomba di San Giovanni, la pi\u00f9 importante di Siracusa: essa ci mostra che, gi\u00e0 alla fine del quarto secolo o all'inizio del quinto, un siracusano - come si deduce dall'epigrafe alla moglie Euschia - nutriva una forte e tenerissima devozione per la \"sua\" santa Lucia, il cui anniversario era gi\u00e0 commemorato da una festa liturgica. Tale iscrizione \u00e8 stata trovata su una sepoltura del pavimento, incisa su una lapide quadrata di marmo, misurante cm 24x22 e avente uno spessore di cm 3, tagliata irregolarmente. Le due facce della pietra erano state ricoperte di calce: ci\u00f2 indica che la tomba era stata violata\u00bb. Cos\u00ec recita l'epigrafe o iscrizione di Euschia:\n Questa iscrizione \u00e8 conservata al museo archeologico di Siracusa ed \u00e8 esposta nel percorso museale.\nIl culto di Lucia ben presto si diffuse fuori della Sicilia, come dimostrano la presenza del suo nome nell\u2019antichissimo martirologio geronimiano, la menzione nel Canone romano della Messa da parte di Gregorio Magno (604 d.C.), la devozione in Roma, dove vennero dedicate in suo onore una ventina di chiese e nell\u2019Italia settentrionale, dove fu effigiata a Ravenna nella Basilica di Sant'Apollinare Nuovo nella processione delle vergini. Il culto giunse anche in Inghilterra, dove venne festeggiata fino alla Riforma protestante con una giornata in cui non era concesso lavorare, e nella chiesa Greca, dove san Giovanni Damasceno stesso ne compose la liturgia. \nReliquie del suo corpo furono richieste e donate in pi\u00f9 parti dell'Europa come in Francia e Portogallo.\nLa memoria liturgica ricorre il 13 dicembre. Antecedentemente all'introduzione del calendario gregoriano (1582), la festa cadeva in prossimit\u00e0 del solstizio d'inverno (da qui il detto \"santa Lucia il giorno pi\u00f9 corto che ci sia\"), ma non coincise pi\u00f9 con l'adozione del nuovo calendario per una differenza di 10 giorni. La celebrazione della festa in un giorno vicino al solstizio d'inverno \u00e8 probabilmente dovuta anche alla volont\u00e0 di sostituire antiche feste popolari che celebrano la luce e si festeggiano nello stesso periodo nell'emisfero nord.\nAltre tradizioni religiose festeggiano la luce in periodi vicini al solstizio d'inverno come ad esempio la festa di Hanukkah ebraica, che dura otto giorni come le celebrazioni per la santa a Siracusa, o la festa di Diwali celebrata in India. Il culto di santa Lucia inoltre presenta diverse affinit\u00e0 con il culto di Artemide, l'antica divinit\u00e0 greca venerata a Siracusa nell'isola di Ortigia. Ad Artemide, come a santa Lucia, erano sacre la quaglia e l'isola di Ortigia - anche chiamata Delo in onore della dea della caccia. Artemide e Lucia sono entrambe vergini. Artemide \u00e8 inoltre vista anche come \"dea della luce\" mentre stringe in mano due torce accese e fiammeggianti.\nLe vicende delle reliquie.\nNel 1039 il generale bizantino Giorgio Maniace trafug\u00f2 il corpo per farne omaggio al suo sovrano, a Costantinopoli. I siracusani, infatti, dopo l\u2019occupazione araba della Sicilia, avevano nascosto il corpo della Santa giovinetta nelle catacombe, in un luogo segreto. Maniace riusc\u00ec a farselo indicare, probabilmente con l\u2019inganno, da un anziano, il cui nome non \u00e8 mai stato indicato nel corso dei secoli per non marchiare d\u2019infamia lui e i suoi discendenti. Il corpo della santa fu portato insieme alle spoglie di sant'Agata a Costantinopoli per farne dono all'imperatrice Teodora. Da l\u00ec fu trafugato nel 1204 dai veneziani che conquistarono la capitale bizantina a conclusione della quarta Crociata e fu portato a Venezia come bottino di guerra. Arrivate a Venezia, le spoglie della santa furono trasferite nell'isola di San Giorgio Maggiore. Nel 1279, il mare mosso capovolse le barche che si muovevano per omaggiare Lucia e da allora, morti alcuni pellegrini, si decise di trasferire le reliquie nella Chiesa di Cannaregio, che venne intitolata alla santa. In seguito, a causa della costruzione della stazione ferroviaria, nel 1861 la chiesa venne demolita, mentre l'11 luglio 1860 il corpo era stato definitivamente trasferito nella vicina chiesa di San Geremia in cui attualmente riposa, seppur i siracusani ne rivendichino fortemente il possesso nella loro citt\u00e0. Nel 1955, il futuro papa Giovanni XXIII, all\u2019epoca patriarca cardinale Angelo Roncalli, commission\u00f2 allo scultore Minotto una maschera in argento a copertura del volto della martire per proteggerlo dalla polvere.\nLa notte del 7 novembre 1981, due ladri introdottisi nella chiesa ruppero l'urna con le loro pistole e rubarono le spoglie, suscitando l'indignazione e l'apprensione di tutti i devoti. La notizia del ritrovamento del corpo arriv\u00f2 la mattina del 13 dicembre, giorno della festa della martire, 36 giorni dopo il furto. Il corpo fu ritrovato nella zona lagunare di Montiron, e quindi ricomposto in un'urna di cristallo antiproiettile.\nLe sacre spoglie della santa tornarono in via eccezionale a Siracusa per sette giorni nel dicembre 2004 in occasione del 17\u00ba centenario del suo martirio.\nLa permanenza delle spoglie fu accolta da una incredibile folla di siracusani e da gente accorsa da ogni parte della Sicilia. Riscontrata l'elevatissima partecipazione e devozione dei devoti, da allora si \u00e8 fatta strada la possibilit\u00e0 di un ritorno definitivo tramite alcune trattative tra l'Arcivescovo di Siracusa Giuseppe Costanzo e il Patriarca di Venezia Angelo Scola. Le sacre spoglie della Santa, dopo pi\u00f9 di 1000 anni, sono tornate anche a Erchie (Br), dal 23 aprile al 2 maggio 2014, in occasione della festa della protettrice del paese, per poi ritornarci nuovamente dal 24 aprile al 4 maggio 2019, insieme a quelle della patrona sant'Irene. Il corpo della santa torn\u00f2 nuovamente a Siracusa dal 14 al 22 dicembre 2014, in occasione del 10\u00ba anniversario della prima visita del corpo nella sua citt\u00e0 natale.\nUna seconda e parallela tradizione, che risale a Sigeberto di Gembloux (\u2020 1112), racconta che le spoglie della santa furono portate a Metz in Francia, dove tuttora sono venerate dai francesi in un altare di una cappella della chiesa di Saint-Vincent. A suffragare la tesi per cui il corpo di Santa Lucia sia a Metz, fu il professor Pierre Edouard Wagner, docente associato della Facolt\u00e0 di Teologia Cattolica di Strasburgo. Nel 2002 scrisse un saggio, \"Culte et reliques de sainte Lucie \u00e0 Saint-Vincent de Metz\", in cui discetta sulla presenza proprio del corpo della santa in una cappella dell'abbazia di Saint-Vincent. Secondo lo studioso francese, il vescovo Teodorico avrebbe trafugato, insieme a molte altre reliquie di santi, il corpo di santa Lucia, che allora era in Abruzzo, a P\u00e9ntima (Corfinium). Qui, conquistata la citt\u00e0, era giunto nel secolo VIII ad opera del duca di Spoleto dopo averlo sottratto a Siracusa. L'anno mille Metz fu meta di pellegrinaggi da tutto il mondo germanico per vedere il corpo della santa conservato in una \u2018bellissima\u2019 cappella in fondo alla navata sinistra dell'abbazia di Saint-Vincent, fondata alla fine del X secolo dal vescovo Teodorico forse anche con la finalit\u00e0 di ricevere tali sante reliquie. Una ricostruzione storica, questa della traslazione a Metz delle reliquie di Lucia, suffragata da una fonte certa, gli \"Annali\" della citt\u00e0 dell'anno 970 d. C. scritti da Sigeberto di Gembloux (1030-1112), uomo di chiesa e cronista considerato tra i pi\u00f9 importanti e attendibili storici medievali. Il professor Wagner nel suo saggio ritiene quindi la tradizione di Metz, fondata su documenti pi\u00f9 originari e vicini ai fatti narrati, pi\u00f9 attendibile di quella veneziana, posteriore il cui racconto presenterebbe aspetti e particolari poco veritieri e tali da generare dubbi e perplessit\u00e0. Frutto dell'errore di un amanuense sarebbe invece la variante, documentata da un codice secentesco della Biblioteca Marciana di Venezia, che sposterebbe la data del trasferimento dal 1206 al 1026: una mera inversione per distrazione secondo gli storici. Ma secondo Wagner anche altri indizi deporrebbero contro la versione veneziana. A Venezia, nel 1167 e 1182, come provano alcuni documenti certi, esisteva gi\u00e0 una chiesa dedicata alla martire e si presume quindi che, come accaduto in casi simili, si sia cercato volutamente di \u2018trovare\u2019 le reliquie della santa per amplificare l'importanza del culto. La teoria di Metz sarebbe inoltre resa pi\u00f9 credibile anche da altri eventi registrati nel tempo. Per esempio nel 1792 le 'presunte' reliquie di Santa Lucia furono attestate come autentiche dalle autorit\u00e0 ecclesiastiche del luogo e collocate nuovamente sotto un importante altare. Poi, nel 1867, prelevate dalla teca, vennero poste dal vescovo di Metz in una statua di cera rappresentante una giovane ragazza, riccamente vestita e con una ferita al collo inferta da un pugnale. Il culto della santa avrebbe subito una pausa, perch\u00e9 l'abbazia venne pian piano abbandonata dai monaci ma ritorn\u00f2 in auge dopo che un frate francescano, aiutato da un medico, si introdusse di notte nell'abbazia e apr\u00ec il simulacro di cera per studiare le reliquie in essa contenute. I due temerari (il frate pag\u00f2 la profanazione con l'espulsione) appurarono che le ossa, appartenenti a varie parti del corpo, erano realmente di una ragazza di 13-15 anni e mantenevano evidenti segni di bruciature.\nNella letteratura e nell'arte.\nLa figura di santa Lucia, nel corso dei secoli, \u00e8 stata fonte di ispirazione non soltanto sul piano strettamente religioso e teologico, ma anche artistico, e soprattutto letterario. Essa ha trovato spazi sia nella letteratura colta che in quella legata alla tradizione popolare di questo o quell'ambiente in cui si \u00e8, in varia misura, radicato il culto verso la martire siracusana.\nNella \"Divina Commedia\".\nNell'ambito della tradizione letteraria propriamente detta, la figura della santa ispir\u00f2 Dante Alighieri. Il poeta nel \"Convivio\" afferma di aver sub\u00ecto in giovent\u00f9 una lunga e pericolosa alterazione agli occhi a causa delle prolungate letture (\"Convivio\", , 15), ottenendo poi guarigione per intercessione della santa siracusana. Gratitudine, speranza e ammirazione indussero quindi il sommo poeta ad attribuirle un ruolo fondamentale non soltanto nella sua vicenda personale, ma anche, allegoricamente e simbolicamente, in quella dell'umanit\u00e0 intera nel suo viaggio oltremondano descritto nella Divina Commedia.\nSecondo Salvatore Greco Santa Lucia, nelle tre cantiche, diventa il simbolo della \"grazia illuminante\", per la sua adesione al Vangelo sino al sacrificio di s\u00e9, dunque \"via\", strumento per la salvezza eterna di ogni uomo, oltre che del Dante personaggio e uomo.\nQuesta interpretazione religiosa della personalit\u00e0 storica della vergine siracusana, quale santa che illumina il cammino dell'uomo nella comprensione del Vangelo e nella fede in Cristo, risale gi\u00e0 ai primi secoli della diffusione del suo culto. Cos\u00ec, infatti, l'hanno esaltata, promuovendone la devozione, papa Gregorio I, Giovanni Damasceno, Aldelmo di Malmesbury e tanti altri. Ed \u00e8 a questa interpretazione della figura di santa Lucia che si collega Dante, in aspra e aperta polemica con il contesto storico di decadenza morale, politica, civile del suo tempo; tema, peraltro, di fondo che percorre tutta l'opera dalla \"selva oscura\" all'ascesa verso l'\"Empireo\".\nSe esaminiamo con attenzione la figura della martire nella Divina Commedia, si scorge in Lei un personaggio che ci appare vivo e reale nel coniugare in s\u00e9 qualit\u00e0 celestiali e umane allo stesso tempo. \u00c8 creatura celeste e umana; quando su invito di Maria scende dall'Empireo, per avvertire Beatrice dello smarrimento di Dante e del conseguente pericolo che incombe su di lui:\nA questo punto la santa si rivolge a Beatrice, la donna amata dal poeta, invitandola a soccorrere Dante personaggio prima che sia troppo tardi:\nE ancora, nel 2\u00ba regno oltremondano, il Purgatorio, santa Lucia \u00e8 creatura umana, materna nel prendere Dante assopito, dopo un colloquio con illustri personaggi in una localit\u00e0 amena (la \"Valletta dei Principi\"), ed a condurlo alla porta d'ingresso del Purgatorio:\nE cos\u00ec, dopo averlo aiutato ad intraprendere il difficile cammino di salvezza, a seguito dello smarrimento nella \"selva oscura\", lo mette in condizione di intraprendere il percorso della purificazione dei propri peccati. Anche qui Dante personaggio, per influsso senz'altro del Dante autore e uomo a lei \"fedele\", accenna ancora una volta alla luminosa bellezza degli occhi\ndella martire, non senza rimandi simbolici:\nInfine, la vergine siracusana \u00e8 spirito celeste, quando al termine del viaggio ultraterreno,\nnel Paradiso, Dante personaggio su indicazione di S. Bernardo, la rivede nel primo cerchio dell'Empireo, accanto a sant'Anna e a san Giovanni Battista, nel trionfo della Chiesa da lei profetizzato durante il martirio:\nDante, raggiunta la pienezza della sua ascesa, associa questa volta significativamente\nla figura di S. Lucia a quella della Madre di Maria, S. Anna, collocandola di fronte ad Adamo, il capostipite del genere umano. Maria, Beatrice, Lucia sono le tre donne che hanno permesso, per volere divino, questo cammino di redenzione al personaggio Dante, ma tra di esse, la vergine siracusana rappresenta per il sommo poeta, l'ineludibile anello di congiunzione\n(e quindi il superamento) fra l'esperienza terrena del peccato e il provvidenziale cammino ascetico-contemplativo dell'esperienza oltremondana.\n\"Legenda Aurea\" e le \"Cronache di Norimberga\".\nLe vicende del martirio di santa Lucia sono narrate in due importanti testi di argomento religioso: La duecentesca celebre Legenda Aurea, scritta dal domenicano Jacopo da Varazze, un'agiografia riportante le storie dei 150 maggiori santi e martiri dell'epoca, e le Cronache di Norimberga un'opera compilatoria di Hartmann Schedel del 1493.\nUn poemetto in prosa di Garcia Lorca.\nIl poeta spagnolo Garcia Lorca ha dedicato a Santa Lucia un poemetto in prosa intitolato \"Santa Lucia e San Lazzaro\", dove parla della Santa e delle impressioni legate soprattutto al simbolo degli occhi.\nNell'arte.\nPer via della grande devozione nutrita nei confronti di Lucia sin dai primi secoli, sono molte le pregevoli opere d'arte in Italia ed Europa che ritraggono la vergine subire il martirio o in ricche vesti e recante la palma e il piatto con gli occhi.\nNel suo soggiorno siciliano, il Caravaggio fu incaricato di dipingere una tela d'altare realizzando cos\u00ec il \"Seppellimento di santa Lucia\", attualmente locato presso la Chiesa di Santa Lucia alla Badia in Piazza Duomo a Siracusa.\nPatronati e culto.\nPatrona della vista.\n\u00c8 considerata dai devoti la protettrice degli occhi, dei ciechi, degli oculisti, degli elettricisti e degli scalpellini e viene spesso invocata contro le malattie degli occhi come la cecit\u00e0, la miopia e l'astigmatismo. \u00c8 considerata per tradizione, la patrona della vista e di tutti coloro che soffrono di problemi legati a quest'ultima.\nPresso l'urna che accoglie le sacre spoglie della santa in San Geremia a Venezia, vengono quotidianamente portati \"ex voto\" e grazie ricevute che attestano la munificenza di santa Lucia nel dispensare grazie.\nSanta Lucia \u00e8 anche patrona del Gremio dei calzolai della citt\u00e0 di Sassari.\nCulto in Italia.\nNella tradizione popolare il 13 dicembre, giorno dedicato al culto di Santa Lucia, \u00e8 considerato il giorno pi\u00f9 corto dell'anno; da qui il detto: Tale detto fu coniato verosimilmente in un periodo di poco anteriore alla riforma del calendario introdotta da Papa Gregorio XIII nel 1582, con cui veniva colmata la sfasatura tra calendario civile e quello solare che aveva portato a coincidere il solstizio d'inverno con il 13 dicembre. Da allora il giorno pi\u00f9 corto dell'anno (solstizio d'inverno) venne riportato al 21-22 dicembre. Per una casuale coincidenza il 13 dicembre \u00e8 comunque collegato ad un fenomeno astronomico, ossia con il giorno dell'anno in cui il sole tramonta prima: dopo tale giorno il tramonto avviene ogni giorno pi\u00f9 tardi; ci\u00f2 nonostante, anche dopo il 13 dicembre le giornate continuano ad accorciarsi; infatti, fino al 21-22 dicembre, la leggera posticipazione del tramonto viene accompagnata da una maggiore posticipazione dell'alba.\nA Siracusa.\nI festeggiamenti a Siracusa iniziano il 9 dicembre con l'apertura della nicchia che custodisce il prezioso simulacro argenteo di santa Lucia che viene intronizzato sull'altare maggiore nel Duomo il 12 dicembre. Nel pomeriggio del 13 dicembre, la processione, tra le prime al mondo per partecipazione, con decine di migliaia di fedeli al seguito parte da Piazza Duomo, alle 15.30, vede il Simulacro argenteo, portato a spalla dai \"berretti verdi\", e preceduto dalle Reliquie, portate dai \"fazzoletti verdi\". La processione, dopo aver percorso alcune vie di Ortigia, il centro storico del capoluogo aretuseo, passa nella zona umbertina. Il corteo religioso si conclude nel quartiere Borgata S. Lucia, con l'arrivo del Simulacro e delle Reliquie intorno alle 22. In questo periodo il Simulacro argenteo, normalmente chiuso all'interno del Duomo, nella Cappella di Santa Lucia, e non visibile per motivi di sicurezza, pu\u00f2 essere venerato dalle migliaia di fedeli che arrivano da tutto il mondo. Durante l'ottavario, inoltre, si tiene una grande fiera che dura per tutto il periodo della festivit\u00e0 e si tengono spettacoli pirotecnici. La processione del 20 dicembre, l'ottava, inizia alle 16 con l'uscita del Simulacro e delle Reliquie dalla Basilica di Santa Lucia al Sepolcro, in Piazza S. Lucia. La piazza \u00e8, come per il 13 dicembre, gremita di fedeli. Durante la lunga processione il Simulacro incontra il quadretto della Madonna delle Lacrime al Santuario. Dopo, la processione entra nei cortili dell'Ospedale Umberto I, in centro citt\u00e0. Dopo aver visitato i malati, la processione arriva nel lungo Corso Gelone che, nonostante le sue ampie dimensioni, \u00e8 pienissimo di fedeli e turisti. Giunto a met\u00e0 di Corso Gelone, il Simulacro viene portato a spalla dai Vigili del Fuoco fino al Corso Umberto dove, nel Ponte Umbertino, si tiene il tradizionale spettacolo pirotecnico. Il Simulacro e le Reliquie arrivano in Cattedrale intorno alle 22.30.\nA Carlentini (SR).\nL'origine della devozione verso santa Lucia pu\u00f2 essere ricondotta al fatto che una leggenda narra che la Santa si sia fermata a riposare sotto un ulivo durante il viaggio da Siracusa a Catania e alla data della fondazione della citt\u00e0. Gli abitanti di Carlentini il 15 marzo 1621 scelsero santa Lucia come \"patrona protettrice ed avvocata della citt\u00e0\", chiedendone la proclamazione ufficiale. Nel 1872 il Consiglio deliber\u00f2 di festeggiare la Patrona la quarta domenica di agosto di ogni anno, tradizione rimasta immutata fino ad oggi.\nIl simulacro di santa Lucia \u00e8 un'opera di con una struttura di legno, tela, colla e gesso. Nel secolo scorso il materiale fu impreziosito con l'integrale rivestimento di lamine in oro pregiato e argento, opera di diversi maestri orafi e argentieri della Sicilia. Le 18 stole sono impreziosite dai tanti ex voto dal 1630 e da una croce pettorale in oro massiccio impreziosita da smeraldi, rubini e diamanti di fine Ottocento.\nAd Aci Catena.\nIl culto a Santa Lucia ha origini antichissimi nell'odierno quartiere di Aci Santa Lucia. Si tramanda l'esistenza di un'antica Chiesa ubicata nella contrada \"Cubisia\" precedente al XVI secolo dedicata alla vergine e martire siracusana. Con la costruzione dell'attuale chiesa nel 1609, pi\u00f9 grande e centrale al borgo di Aci Santa Lucia, dell'antica chiesa si perdono le tracce ma ne tramanda il culto fervoroso. Il primo simulacro di santa Lucia, risalente al 1440, venne sostituito con l'attuale scultura lignea voluta dal canonico Francesco Strano nel 1666. Le prime testimonianze documentate della festivit\u00e0 per santa Lucia risalgono al 12 dicembre 1666 quando una solenne processione partita dalla Chiesa Matrice di Aci Catena raggiunse la chiesa dedicata a Santa Lucia per l'arrivo della preziosa reliquia del dito di Santa Lucia destinata ad essere incastonata nel petto del nuovo simulacro. A memoria del fausto evento si tramanda, fino ai giorni nostri alla vigilia del 13 dicembre, una processione con il braccio reliquiario, alla quale partecipano il clero e le confraternite cittadine, partendo dalla Chiesa Matrice si conclude sul sagrato della chiesa di Santa Lucia con la benedizione solenne con la reliquia e lo sparo di fuochi pirotecnici.\nA Belpasso (CT).\nIl paese di Belpasso ha come patrona Lucia, della quale conserva alcune reliquie custodite in un reliquiario in argento, che viene portato a spalla dai fedeli e conservato assieme alla Santa stessa dentro la \"cammaredda\" (cameretta) che custodisce il Simulacro della Santa, nell'altare minore di destra della Chiesa \"Maria SS Immacolata\" di Belpasso.\nSanta Lucia viene festeggiata come patrona dal 1636 ma era gi\u00e0 venerata in precedenza: i fedeli infatti si recavano nella chiesa della Madonna delle Grazie del convento dei Carmelitani di Malpasso a pregare la Santa ai piedi di un grande quadro.\nA differenza della classica iconografia che rappresenta i martiri in piedi, il Simulacro Belpassese raffigura la Santa seduta su un trono Barocco con indosso una veste rossa (il colore che ricorda appunto il martirio) e con in mano i simboli che la contraddistinguono: la Palma del Martirio ed un piattino su cui sono deposti gli occhi di Lucia. A ricoprire il Simulacro parecchi gioielli ed ex voto.\nLa festa in onore della Patrona culmina nei tredici giorni precedenti il 13 dicembre con la \"Tredicina\" (una tradizione che vede i Fedeli alzarsi alle 5 del mattino per andare in chiesa a recitare una particolare preghiera e sentire la Messa dell'Aurora) e che vede l'apice massimo nei giorni 8, 12, 13 e 14 dicembre, prima con le Cantate dei Giovani Cantanti dei vari quartieri del paese e poi la tradizionale \"Spaccata dei Carri\" la notte del 12 dicembre, seguita dalla notte di Veglia e dall'uscita Trionfale del Simulacro e delle Reliquie della Santa intorno alle 11 del mattino del 13 dicembre, salutata dalle migliaia di fedeli.\nI Carri di Santa Lucia sono delle grandi costruzioni meccaniche che racchiudono elaborate scenografie, presentati uno alla volta, chiusi, in piazza Duomo e si aprono lentamente (la \"spaccata\"), svelando il contenuto in un tripudio di luci, dipinti e personaggi viventi in un crescendo spettacolare in attesa dell'ultima scena del carro, l'Apoteosi di Santa Lucia, che pu\u00f2 raggiungere l'altezza di quindici metri.\nLa \"spaccata\" di ciascun carro \u00e8 accompagnata dall'esibizione dei \"cantanti\" che lodano Lucia.\nA Crotone.\nSin dai tempi antichi, nella sola cittadina di Crotone vi \u00e8 una particolare tradizione: costruire in ogni quartiere principale della citt\u00e0 delle \"piramidi\" di legno alte anche 15-20 metri alla cui erezione partecipano tutti, bambini e adulti. Tradizione vuole che al vertice di tali torri si collochi una bambola o una croce. Subito dopo il tramonto, intorno le ore 19.00 si assiste alla \"vrusciatura\" (ossia l'accensione) di tali torri con grande spettacolo e meraviglia di piccoli e grandi. Una commissione \u00e8 generalmente presente per premiare la torre pi\u00f9 alta e ben fatta. Nel 2002 si \u00e8 raggiunto un record: 21 torri accese contemporaneamente. Questo antico rito festeggia l\u2019evocazione della luce e sarebbe una reminiscenza dei culti dedicati alla dea romana Lucina e quindi originariamente ad Hera.\nA Palermo.\nA Palermo il 13 dicembre si commemora la fine della carestia del 1646 quando, secondo la leggenda, proprio il giorno di S. Lucia, arriv\u00f2 in porto un bastimento carico di cereali. Da allora, per commemorare questo miracolo attribuito alla Santa, in questo giorno a Palermo non si mangiano alimenti prodotti con farina di cereali (principalmente pasta e pane), ma con cereali interi o con altre farine. In questa occasione nelle case palermitane si preparano le classiche arancine, la cucc\u00eca (grano con crema di latte o ricotta e cioccolato), le panelle, e le panelle dolci. Secondo alcuni autori, si tratta di un uso derivante dal ciceone anticamente consumato in onore di Demetra.\nA Castelbuono (PA).\nA Castelbuono, sulle Madonie, la santa \u00e8 festeggiata due volte l'anno; l'ultima domenica di settembre ricorre la festa di santa Lucia di Campagna, che si svolge in una chiesetta fuori paese ed \u00e8 consuetudine preparare sin dalla sera prima la tradizionale cuccia (\"zuppa\" di cereali) che sar\u00e0 poi benedetta e distribuita a tutti i presenti; questa festa nacque dopo il ritrovamento del quadro sottoterra e la successiva edificazione della chiesa ad opera dello stesso contadino che lo ritrov\u00f2. Ancora oggi il quadro si ritiene miracoloso. Il 13 dicembre, invece, \u00e8 la congregazione a festeggiare la santa nella chiesa del Rosario. Anche in questa occasione si distribuisce la cuccia e la gente usa non mangiare cibi a base di farina per tutta la giornata, sostituendoli con gli arancini e le panelle.\nA Napoli.\nA Napoli, nel borgo marinaro di Santa Lucia (al quale fa riferimento la celebre canzone napoletana \"Santa Lucia\") i festeggiamenti cominciano dal sabato precedente il 13, con una processione che porta il busto argenteo della Martire, risultante dalla fusione di diversi ex voto, dal mare fino alla chiesa di Santa Lucia. All'alba del 13 dicembre, lungo l'itinerario verso la chiesa di Santa Lucia viene collocata una batteria di fuochi che precede la processione dei fedeli, i quali recano candele o bengala a simboleggiare la luce della Martire che pervade il buio della notte.\nA Rocca di Cambio (AQ).\nLa devozione delle popolazioni dell'Altopiano delle Rocche alla santa protettrice della vista, patrona di Rocca di Cambio, si fa risalire al XIII secolo; i festeggiamenti in onore della santa, che richiamano fedeli da tutta la Marsica, hanno luogo durante l'ultimo fine settimana di giugno, anzich\u00e9 nella tradizionale data del 13 dicembre. Lo spostamento della festa al periodo estivo, deciso fin dal 1794, fu una diretta conseguenza dell'estrema rigidit\u00e0 climatica della zona e delle oggettive difficolt\u00e0 che s'incontravano nello svolgimento della processione lungo l'impervio viottolo, solitamente innevato e ghiacciato, che in meno di due chilometri congiungeva l'abitato di Rocca di Cambio con la chiesa di Santa Lucia.\nDurante questi tre giorni di festa la chiesa viene riaperta ai fedeli e in essa vengono celebrate le messe, sia tradizionali che salmodiate, officiate in numero adeguato da consentire la partecipazione ai tanti fedeli accorsi.\nIn paese la festa si protrae per tre giorni con spettacoli pirotecnici, canti folcloristici e sfilate nei tipici costumi abruzzesi.\nA Savoca (ME).\nIl culto di santa Lucia venne introdotto nella citt\u00e0 di Savoca nel XV secolo, ad opera dei frati domenicani, che nel 1456, accanto al loro convento, eressero una monumentale chiesa dedicata alla martire siracusana. La chiesa croll\u00f2 nel 1880 a causa di un grande movimento franoso che rovin\u00f2 anche il vicino convento e il quartiere circostante e il culto della Santa venne trasferito presso la Chiesa di San Nicol\u00f2, che per tale motivo inizi\u00f2 ad essere nominata \"Chiesa di Santa Lucia\".\nLa festa ha avuto origine nel Seicento \u00e8 organizzata a cura della Confraternita di Santa Lucia seguendo ancora lo statuto del 1831. Oltre alla tradizionale processione e festa del 13 dicembre, si tiene, in periodo estivo (la seconda domenica di agosto) una festa che rievoca il martirio della santa.\nSanta Lucia \u00e8 impersonata da una bambina vestita di bianco che viene portata a spalla da un uomo e tiene fra le mani una palma d'argento, simbolo del martirio. Attorno alla bambina, che impersona Lucia, molti personaggi che cercano di tentarla. Primo fra tutti il diavolo, un uomo vestito di rosso, che indossa un'antica maschera di legno e che brandisce un forcone. La bambina ha una grossa corda legata alla vita e questa corda viene tirata da altri figuranti, vestiti da soldati romani, tradizionalmente chiamati \"Giudei\"; infine all'altro capo della corda sono legati due buoi.\nCompito della Lucia \u00e8 compiere tre volte il giro del paese, accompagnata da tutti questi personaggi, e rimanere immobile di fronte alle tentazioni. Alla fine del percorso la processione si ferma nella piazza principale del paese, dove la bambina scende dalle spalle dell'uomo che la trasportava, si inchina dinanzi al popolo, i buoi vengono sciolti, i giudei si disperdono, e nel paese hanno inizio i festeggiamenti che si concludono con la processione di un simulacro argenteo di Lucia risalente al 1666.\nA Siena.\nNella citt\u00e0 del Palio anche il culto di Santa Lucia si lega alle 17 Contrade in cui \u00e8 suddiviso il Centro cittadino. Ogni anno il 13 Dicembre, nei pressi della Chiesa di Santa Lucia e lungo tutto il prospiciente Pian dei Mantellini, si sviluppa la \"fiera di Santa Lucia\" dove, oltre a frutta secca e dolciumi (croccante, \"addormentasuocere\", Brigidini di Lamporecchio, zucchero filato), \u00e8 possibile acquistare addobbi natalizi, oggettistica prodotta dalle associazioni di volontariato cittadine, e soprattutto le campane di ceramica, prodotte in varie dimensioni dagli artigiani della citt\u00e0, dipinte appunto coi colori delle Contrade. Si ritiene che il suono della \"Campanina\" sia da guida per i senesi, specialmente per i bambini, nel buio della notte che in molti ritengono la pi\u00f9 lunga dell'anno, rifacendosi al proverbio \"Santa Lucia, il giorno pi\u00f9 corto che ci sia\". Nella Chiesa sopra citata si svolgono a ciclo continuo le Sante Messe fin dal mattino (delle quali una \u00e8 solennemente presieduta dall'Arcivescovo), e, negli intervalli tra di esse, le persone possono mettersi in coda per ricevere da alcuni Sacerdoti la benedizione degli occhi. Nella canonica attigua invece si pu\u00f2, dietro un'offerta in denaro, ricevere dai volontari membri della Compagnia laicale dei Santi Lucia e Niccol\u00f2 (ivi avente sede) il tradizionale \"panino benedetto\", che viene in special modo portato ad anziani e ammalati impossibilitati a muoversi.\nNell'Italia settentrionale.\nIn alcune regioni dell'Italia settentrionale, particolarmente nel Trentino occidentale, nel Friuli (provincia di Udine), in Lombardia (province di Bergamo, Brescia, Cremona, Lodi, Mantova, Pavia e Sondrio), Piemonte (provincia di Novara), Emilia (province di Piacenza, Parma, Reggio Emilia e Modena) e parte del Veneto (provincia di Verona), esiste una tradizione legata ai \"doni di santa Lucia\", figura omologa dei vari san Nicola, Babbo Natale, Ges\u00f9 bambino, Befana e altri che, durante i secoli, hanno sostituito l'antico culto degli avi nell'immaginario infantile.\nLa tradizione dei regali viene fatta risalire al XIV secolo, da quando i nobili veneziani, nel giorno dedicato alla santa, facevano doni ai bambini. \u00c8 per\u00f2 attestato che a Brescia \u00e8 festeggiata dal 1438, quando si portarono doni sul sagrato di San Pietro de Dom per celebrare la resistenza all'assedio del Piccinino, di cui il principale attacco fu bloccato proprio il 13 dicembre. Una leggenda di Verona vuole invece che intorno al XIII secolo, in citt\u00e0, in particolare tra i bimbi, era scoppiata una terribile ed incurabile epidemia di \u201cmale agli occhi\u201d. La popolazione decise allora di chiedere la grazia a santa Lucia, con un pellegrinaggio a piedi scalzi e senza mantello, fino alla chiesa di Sant'Agnese, dedicata anche alla martire siracusana, posta dove oggi c'\u00e8 la sede del Comune, Palazzo Barbieri. Il freddo spaventava i bambini che non avevano nessuna intenzione di partecipare al pellegrinaggio. Allora i genitori promisero loro che, se avessero ubbidito, la santa avrebbe fatto trovare, al loro ritorno, tanti doni. I bambini accettarono ed iniziarono il pellegrinaggio; poco tempo dopo l'epidemia si esaur\u00ec.\nSecondo l'usanza comune a tutte le suddette province, i bimbi scrivono una lettera alla santa, elencando i regali che vorrebbero ricevere e dichiarando di meritarseli, essendo stati bravi e obbedienti durante l'anno. Per accrescere l'attesa dei bimbi, in alcune localit\u00e0 \u00e8 uso che i ragazzi pi\u00f9 grandi, nelle sere precedenti, percorrano le strade suonando un campanello da messa e richiamando i piccoli al loro dovere di andare subito a letto, ad evitare che la santa li veda e li accechi, gettando cenere nei loro occhi. Allo scopo di ringraziare la santa le famiglie sono solite lasciare del cibo; solitamente delle arance, dei biscotti, caff\u00e8, mezzo bicchiere di vino rosso e del fieno, oppure farina gialla e sale o fieno, per l'asino che trasporta i doni. Il mattino del 13 dicembre, al loro risveglio, i bimbi troveranno un piatto con le arance e i biscotti consumati, arricchito di caramelle e monete di cioccolato, oltre ai doni, talvolta nascosti in casa, che avevano richiesti e che sono dispensati totalmente o parzialmente, secondo il comportamento tenuto.\nA Forl\u00ec e Savignano sul Rubicone (FC), invece, la festa di santa Lucia d\u00e0 luogo a una fiera nel centro cittadino, dedicata in primo luogo a torroni, croccanti, altri dolciumi e giocattoli: qui, infatti, la tradizione dei doni di santa Lucia assume una veste particolare, che riguarda non tanto i bambini quanto le ragazze, a cui soprattutto, in questa occasione, si regala del torrone.\nDiversa \u00e8 la tradizione di Bologna, dove si svolge un'antica festa che appartiene alla memoria storica cittadina, un evento che da generazioni affianca le famiglie nella preparazione al Natale.\nLe origini della manifestazione si fanno risalire alla fine del XVI secolo, quando a seguito della donazione di una reliquia di Santa Lucia da parte di Papa Gregorio XIII alla Diocesi di Bologna, sul sagrato della chiesa dedicata alla santa (fondata dai Padri Gesuiti in via Castiglione), iniziarono a fiorire attivit\u00e0 legate al commercio di icone religiose, in periodi prossimi alle funzioni dedicate alla Santa Patrona del luogo. Gi\u00e0 allora venditori ambulanti, attrezzati con ceste, gerle o banchetti, proponevano a devoti e passanti incisioni, preghiere e ritratti di santi.\nDurante il periodo della Controriforma tali attivit\u00e0 evolvettero proponendo non solo icone su carta, ma sculture di santi, rappresentazioni sacre, Nativit\u00e0 realizzate con nuovi materiali quali terracotta, gesso e cartapesta. Grazie a questi artisti e venditori, presepi e sacre rappresentazioni iniziarono ad entrare nelle case dei bolognesi di ogni classe sociale. Lo scioglimento dell'Ordine dei Gesuiti nel 1773 e la venuta di Napoleone nel 1796, cui ebbero seguito incredibili sovvertimenti sociali, portarono alla temporanea sospensione della fiera. Solo con il ripristino del Governo della Chiesa, dopo la caduta di Napoleone, mercanti e ambulanti si riattivarono per individuare un nuovo luogo dove poter continuare l'attivit\u00e0 della fiera, che fu individuato sotto il portico della Basilica di Santa Maria dei Servi, ovvero la chiesa dove fu trasferita l'effigie votiva di Santa Lucia dopo la chiusura di quella di via Castiglione.\nPatronati.\nSanta Lucia \u00e8 patrona della citt\u00e0 e dell'Arcidiocesi di Siracusa e dell'Arcidiocesi di Messina-Lipari-Santa Lucia del Mela (assieme alla Madonna della Lettera, a san Placido e a san Bartolomeo); inoltre \u00e8 considerata patrona di numerose localit\u00e0 in Italia e nel mondo; in particolare \u00e8 la santa patrona dei seguenti comuni italiani\nAcicatena\nAcicatena (CT) compatrona \nCulto in Svezia.\nIn Svezia, Lucia \u00e8 molto venerata, sia dalla Chiesa cattolica che da quella luterana.\nI bambini preparano biscotti e dolciumi (tra questi, delle focaccine allo zafferano e all'uvetta chiamate lussekatter) a partire dal 12 dicembre. La mattina del 13, la figlia maggiore della famiglia si alza ancor prima dell'alba e si veste con un lungo abito bianco legato in vita da una cintura rossa; la testa \u00e8 ornata da una corona di foglie e da sette candele utili per vedere chiaramente nel buio. Le sorelle, che indossano una camicia bianca, simboleggiano le stelle. I maschi indossano cappelli di paglia e portano lunghi bastoni decorati con stelline. La bambina vestita come santa Lucia sveglia gli altri membri della famiglia e serve loro i biscotti cucinati il giorno precedente.\nNel paese scandinavo \u00e8 diffusa una tradizionale canzone di santa Lucia (\"Lucias\u00e5ngen\") che non \u00e8 altro che la celebre \"Santa Lucia\" napoletana adattata con un testo in lingua svedese. In diverse citt\u00e0 alcune bambine sfilano vestite come santa Lucia intonando il \"Lucias\u00e5ngen\" di casa in casa.\nOgni anno viene eletta la Lucia di Svezia che raggiunger\u00e0 la citt\u00e0 siciliana di Siracusa per partecipare alla processione dell'ottava, in cui il simulacro di santa Lucia viene ricondotto in Duomo.\nNel resto del mondo.\nSanta Lucia viene festeggiata anche in altre nazioni, tra cui Argentina, Austria, Brasile (Quiririm), Croazia (specialmente in Dalmazia ed in Istria dove continuano a vivere le usanze della Repubblica di Venezia), Danimarca, Finlandia, Repubblica Ceca, Slovacchia, Ungheria, Saint Lucia, Spagna (Tolosa), Svezia, Norvegia, Malta (Santa Lucija Gozo).\nGeminidi: le stelle cadenti di Santa Lucia.\nLe Geminidi sono uno sciame meteorico che si verifica annualmente a causa dell'asteroide 3200 Phaethon. Esse vengono spesso chiamate \u00able stelle di Santa Lucia\u00bb e sono associate al giorno in cui si celebra la Santa patrona di Siracusa perch\u00e9 il culmine del loro passaggio si verifica proprio il 13 dicembre. Il 16 dicembre del 2017 l'asteroide Phaethon \u00e8 passato vicino alla Terra (ripasser\u00e0 nel 2093) e per questo motivo le Geminidi, la notte del 13 dicembre di tale anno, sono divenute pi\u00f9 visibili rispetto agli anni precedenti.\nNella cultura di massa.\nSanta Lucia \u00e8 un personaggio giocabile nel videogioco Dante's Inferno (ispirato all'Inferno di Dante), pi\u00f9 precisamente nel DLC \"I tormenti di Santa Lucia\". In questa versione \u00e8 raffigurata come un angelo, e il suo compito \u00e8 combattere varie schiere di dannati e di diavoli. Pu\u00f2 anche essere affiancata dal protagonista Dante, di cui deve valutare le capacit\u00e0 prima di concedergli di salire al Purgatorio."}
{"id": "2380751", "revid": "287204", "url": "https://it.wikipedia.org/wiki?curid=2380751", "title": "Mylene Demongeot", "text": ""}
{"id": "2380752", "revid": "262457", "url": "https://it.wikipedia.org/wiki?curid=2380752", "title": "K\u0101\u1e47adeva", "text": ""}
{"id": "2380766", "revid": "767487", "url": "https://it.wikipedia.org/wiki?curid=2380766", "title": "Masataka Imai", "text": "Carriera.\nUtilizzato nel ruolo di portiere, ha come massimo riconoscimento in carriera la partecipazione con la Nazionale di calcio a 5 del Giappone al FIFA Futsal World Championship 1989 dove la nazionale asiatica non ha superato il primo turno, affrontando Belgio, Argentina e Canada."}
{"id": "2380769", "revid": "1543377", "url": "https://it.wikipedia.org/wiki?curid=2380769", "title": "Nobuhiro Takeda (calciatore 1965)", "text": "Carriera.\nUtilizzato nel ruolo di portiere, ha come massimo riconoscimento in carriera la partecipazione con la Nazionale di calcio a 5 del Giappone al FIFA Futsal World Championship 1989 dove la nazionale asiatica non ha superato il primo turno, affrontando Belgio, Argentina e Canada."}
{"id": "2380773", "revid": "1543377", "url": "https://it.wikipedia.org/wiki?curid=2380773", "title": "Mikiya Kanzaki", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 del Giappone al FIFA Futsal World Championship 1989 dove la nazionale asiatica non ha superato il primo turno, affrontando Belgio, Argentina e Canada."}
{"id": "2380777", "revid": "2178438", "url": "https://it.wikipedia.org/wiki?curid=2380777", "title": "Giuseppe Gagliardi", "text": "Biografia.\nNato e cresciuto a Cosenza da una famiglia originaria di Saracena (in provincia di Cosenza), si \u00e8 laureato all'Universit\u00e0 La Sapienza di Roma con una tesi in \"Storia e Critica del Cinema\".\nCon il cortometraggio \"Peperoni\" ha ricevuto numerosi premi in Italia tra cui il Sacher d'Argento del pubblico ex aequo al festival diretto da Nanni Moretti. Nel 2003 col documentario musicale \"Doichlanda\" riceve un \"Premio Speciale della Giuria\" nel concorso riservato ai documentari DOC 2003 del Torino Film Festival.\nHa firmato i videoclip \"Stop\" e \"Non \u00e8 per voi\" della band rock italiana Mambassa.\nIl suo primo lungometraggio \"La vera leggenda di Tony Vilar\" \u00e8 stato presentato il 15 ottobre 2006 alla Festa internazionale del cinema di Roma ed il 30 aprile 2007 al Tribeca Film Festival di New York.\nTorna al cinema nel 2011 dirigendo e sceneggiando \"Tatanka\" tratto da un racconto di Roberto Saviano.\nNel 2014 co-sceneggia \"I milionari\" per la regia di Alessandro Piva e nello stesso anno dirige la serie televisiva \"1992\".\nNel 2015 dirige la crime-fiction in onda su Rai 3 intitolata \"Non uccidere\"."}
{"id": "2380778", "revid": "228587", "url": "https://it.wikipedia.org/wiki?curid=2380778", "title": "Gregor Ebner", "text": "Biografia.\nPrese parte alla prima guerra mondiale come infermiere. Dopo la fine della guerra come altri veterani, delusi dalla inaspettata sconfitta, che si sentivano emarginati dalla societ\u00e0 tedesca del dopoguerra, che si avviava all'istituzione della Repubblica di Weimar, entr\u00f2 a far parte dell'organizzazione paramilitare di estrema destra dei \"Freikorps\", nati con lo scopo di lottare con ogni mezzo, compreso l'omicidio, contro i comunisti della Lega Spartachista e di far riprendere alla Germania il primato in Europa.\nTerminati i suoi studi di medicina nel 1920 esercit\u00f2 la sua professione nella cittadina di Kirchseeon. Nel 1930 si iscrisse al NSDAP venendo subito nominato capo del distretto bavarese potendo vantare la sua amicizia con l'ex compagno di scuola il gerarca nazista Heinrich Himmler di cui fu medico personale per alcuni anni.\nNel 1931 entr\u00f2 a far parte delle SS. Ebner, che era considerato un esperto in materia di \"igiene razziale\", divenne uno speciale SS docente su \"problemi di selezione della razza\" ricoprendo un ruolo importante nel RuSHA, (\"SS-Rasse- und Siedlungshauptamt\", Ufficio centrale per la razza e le colonie), ente costituito alla fine del 1931 guidato inizialmente dall'SS-Obergruppenf\u00fchrer Richard Walther Darr\u00e9. Scopo dell'ufficio era quello di accertare la purezza ideologica e razziale di tutti i membri delle SS. L'ufficio era l'autorit\u00e0 principale in materia di genealogia e rilasciava ai membri delle SS certificati di attestazione del lignaggio e permessi di matrimonio.\nCapo della sezione medica del Lebensborn.\nIl 10 dicembre 1935 a cura di dieci Fuhrern-SS, i cui nomi furono mantenuti strettamenti segreti, venne fondata a Berlino la \"Lebensborn e.V.\" (\"Lebensborn societ\u00e0 registrata\"), societ\u00e0 amministrata dal RuSHA in collegamento con diversi uffici per la tutela della madre e del fanciullo. Il 1\u00ba gennaio del 1938 la societ\u00e0 pass\u00f2 con il nome di \"ufficio L\" (\"Amt L (Lebesborn)\") sotto il controllo diretto dello Stato maggiore delle SS cio\u00e8 dello stesso Himmler che, per avere pi\u00f9 libert\u00e0 d'azione, trasfer\u00ec il centro e gli uffici da Berlino a Monaco, nell'ex sede del Centro comunitario ebraico e nella casa requisita dalle SS a Thomas Mann.\nTra i massimi dirigenti dell'organizzazione vi fu il dottor Gregor Ebner nominato dal 1936 primario della \"casa per madri\" a Steinh\u00f6ring e successivamente direttore medico, con il grado di SS Oberfuehrerper, dell'intero programma Lebensborn a cui si dedic\u00f2 sino alla fine della guerra.\nIl Lebensborn era indirizzato inizialmente alle ragazze-madri alle quali, se potevano certificare la loro purezza razziale, offriva la migliore assistenza per il parto in un ambiente protetto con la promessa di sottrarle al giudizio negativo della famiglie e della Chiesa, assicurando loro la massima segretezza. Himmler sperava cos\u00ec di impedire la \u00abdegenerazione progressiva della razza germanica\u00bb ostacolando gli aborti e le nascite di disabili e persino di far mutare l'opinione comune negativa che si aveva delle ragazze-madri.\nCon lo scoppio della seconda guerra mondiale si aprirono per il progetto Lebensborn, sostanzialmente fallito in Germania, nuove prospettive con l'apertura di cliniche nei territori occupati di Norvegia, Paesi Bassi, Belgio e Francia\nIl compito affidato sembr\u00f2 essere sempre quello di convincere ragazze-madri non tedesche, ma dalle caratteristiche razziali di purezza del sangue, a ricorrere all'organizzazione \u00abper nascondere il peccato\u00bb, partorire anonimamente e poter poi ritornare nei paesi d'origine.\nIn realt\u00e0 ora si organizz\u00f2 un piano criminoso di rapimento di bambini, ritenuti per l'aspetto di razza pura, accennato nell'ordinanza dell'inverno del 1941.\nLa \"germanizzazione\".\nGi\u00e0 dal 1940 Gregor Ebner scriveva a Himmler come fosse auspicabile portare in Germania donne norvegesi.\nHimmler rispose che \u00abIl trasferimento obbligatorio in Germania delle norvegesi che aspettano un bambino dalle truppe di occupazione tedesca sarebbe un'occasione unica...una nordizzazione della germania meridionale sarebbe pi\u00f9 che auspicabile\u00bb\nEbner, in realt\u00e0 pensava che si dovessero trasferire in Germania non solo le norvegesi incinte di soldati tedeschi ma le donne nordiche in genere poich\u00e9 presentavano caratteristiche razziali migliori delle tedesche, specialmente di quelle della Germania meridionale.\nSi attu\u00f2 invece il sistema pi\u00f9 semplice per la germanizzazione: il rapimento di bambini norvegesi trasportati in Germania in ospizi appositi per essere adottati o germanizzati.\nIl processo di Norimberga.\nEbner che aveva presieduto la nascita di circa tremila bambini illegittimi e che aveva scelto quali bambini nei territori occupati erano adatti per la \"germanizzazione\" e quali per i campi di sterminio, fu catturato verso la fine della guerra.\nIl 10 ottobre 1947 si apr\u00ec a Norimberga il processo contro il RuSHA e il Lebnsborn che dur\u00f2 sino al marzo 1948. Gregor Ebner fu accusato di crimini contro l'umanit\u00e0, crimini di guerra, e dell'adesione a un'organizzazione criminale. Riconosciuto colpevole per il terzo capo d'imputazione fu condannato a due anni e otto mesi di reclusione.\nTornato libero Ebner continu\u00f2 la sua professione come medico generico a Wolfratshausen dove mor\u00ec nel 1974 convinto di aver operato meritoriamente per la salvaguardia della purezza del sangue tedesco."}
{"id": "2380785", "revid": "272884", "url": "https://it.wikipedia.org/wiki?curid=2380785", "title": "Partito Autonomista (Dalmazia)", "text": ""}
{"id": "2380788", "revid": "2232176", "url": "https://it.wikipedia.org/wiki?curid=2380788", "title": "Guardia nazionale italiana", "text": "La guardia nazionale italiana fu un corpo militare del Regno d'Italia, inquadrato nel regio esercito italiano.\nCreato subito dopo l'unit\u00e0 d'Italia, venne concepito principalmente per contrastare e reprimere il brigantaggio postunitario italiano e fu utilizzato, anche durante la terza guerra d\u2019Indipendenza italiana e dopo un tentativo di riorganizzazione nel 1875 venne sciolto definitivamente nel 1876.\nStoria.\nI precedenti storici e la costituzione.\nGi\u00e0 prima dell'unit\u00e0 d'Italia, verso la fine del XVIII secolo erano sorte varie milizie, denominate \"Guardia nazionale\", in ogni Stato italiano preunitario (a Bologna nel 1797 , a Napoli nel 1806, nello Stato Pontificio nel 1831, in Toscana nel 1847) al fine di creare un \u201cesercito del popolo\u201d che desse man forte in caso di necessit\u00e0 al nucleo originario dell'esercito regolare, sul modello della guardia nazionale francese. Il 4 marzo 1848 anche nel Regno di Sardegna fu istituito il corpo della \"Guardia Nazionale\", come milizia volontaria, corpo che fu riordinato con legge il 27 febbraio 1859.\nDurante la spedizione dei Mille il 22 ottobre 1860 un decreto, emanato nel periodo della dittatura di Garibaldi in Sicilia, trasfer\u00ec la \nMilizia nazionale siciliana, costituita il 14 maggio 1860, con comandante Nicol\u00f2 Turrisi Colonna, nella Guardia nazionale, cosa gi\u00e0 avvenuta il 13 ottobre per le province toscane, con regio decreto di Vittorio Emanuele II. Lo stesso Garibaldi con un decreto del 17 settembre 1860, escluse dalla Guardia Nazionale borbonica, istituita solo il 5 luglio 1860, i filo-borbonici.\nDopo la proclamazione del Regno d'Italia, vista l'impossibilit\u00e0 dell'esercito sabaudo di presidiare tutto il mezzogiorno d'Italia e la necessit\u00e0 di creare un nuovo esercito nazionale, si decise che la Guardia nazionale avrebbe avuto una codificazione unica, con la legge del 4 agosto 1861, n. 143, con una disponibilit\u00e0 iniziale di 220 battaglioni.\nIl contrasto al brigantaggio (1861 \u2013 1865).\nIl compito principale del corpo, che presto crebbe a dismisura grazie all'introduzione del servizio militare obbligatorio in Italia, fu il combattere il brigantaggio postunitario nel mezzogiorno d'Italia, ma sebbene in assenza di presidi sul territorio i reparti della guardia assieme al sindaco erano gli unici punti di riferimento delle nuove istituzioni italiane, l'operato dai reparti risult\u00f2 spesso influenzato dalle vicende politiche soprattutto locali, e fu spesso al centro anche di scontri interni.\nLa riforma e lo scioglimento (1866-1876).\nIl primo compito operativo nel nord Italia avvenne allo scoppio della terza guerra d'indipendenza italiana nel 1866, tuttavia durante il conflitto il corpo diede pessima prova di s\u00e9: delle 36.000 guardie nazionali chiamate alle armi per costituire 62 battaglioni, soltanto 25.000 si presentarono.\nI tentativi di rivitalizzare l'istituzione inserendo in essa ufficiali della riserva dell'esercito professionale fallirono, e le successive riforme e i disegni di legge diretti al suo scioglimento iniziarono sin dal 1872, fino al suo scioglimento ufficiale avvenuto con la riforma promossa dal generale Cesare Francesco Ricotti-Magnani con la legge 30 giugno\u00a01876, n. 3204.\nComposizione e funzioni.\nEra formata principalmente da coloro soggetti agli obblighi del servizio militare di leva in Italia; in particolare in essa potevano prestare servizio tutti i cittadini tra i 21 e 55 anni, e potevano essere arruolati come volontari anche i giovani tra i 18 e i 21 anni con l'autorizzazione dei genitori, erano invece esclusi dall'arruolamento coatto alcune categorie di cittadini, sulla base del loro \"status\" giuridico.\nEra inoltre tenuta a mettere a disposizione del Regio Esercito dei corpi distaccati - poi rinominati formalmente \"guardia nazionale mobile\" - con funzione di presidio delle piazzeforti, ed era formata da volontari di et\u00e0 compresa fra i 18 ed i 40 anni, con mobilitazione in tempo di pace per tre mesi all'anno e a tempo indeterminato invece in caso di guerra sul territorio del Regno d'Italia. Gli ufficiali erano di nomina regia ed erano nominati tali in base ad imprese militari o per condizione sociale, mentre i ruoli organici avevano dei limiti numerici previsti dalla legge.\nAveva essenzialmente servizio con funzioni di presidio tipici di una guarnigione ed operava in un comune italiano o in distaccamento presso altro ente comunale con funzioni di mantenimento dell'ordine pubblico; invece presso le citt\u00e0 o i centri con un maggior numero di abitanti era inoltre costituita la \"Legione\", formata da una maggiore quota di personale.\nBilancio operativo.\nCome forza di sicurezza interna i suoi metodi furono generalmente ritenuti efficaci - sebbene spesso duri - nel loro scopo primario di contribuire a reprimere e poi debellare definitivamente il fenomeno del brigantaggio e del banditismo nel meridione d'Italia, sebbene nelle zone d'operazione fosse formata da soggetti del luogo, ma di dubbia moralit\u00e0 e trascorsi discutibili.\nEssa prosegu\u00ec e complet\u00f2 l'opera gi\u00e0 condotta per un decennio nel mezzogiorno d'Italia dal regio esercito italiano, al cui fianco essa aveva operato per tutto il periodo."}
{"id": "2380793", "revid": "767487", "url": "https://it.wikipedia.org/wiki?curid=2380793", "title": "Baroness", "text": "I Baroness sono un gruppo musicale sludge/heavy metal statunitense formatosi nel 2003 a Savannah, Georgia, i membri sono cresciuti assieme a Lexington, Virginia.\nBiografia.\n2003-2007.\nIl gruppo nacque dalle ceneri del gruppo punk metal Johnny Welfare and The Paychecks.\nDal 2004 al 2007 i Baroness pubblicarono due EP intitolati \"First\", \"Second\" e uno split album con gli Unpersons chiamato \"A Grey Sigh in a Flower Husk\" (conosciuto anche come \"Third\").\nIl 4 marzo 2007 iniziarono le registrazioni del loro primo album dal titolo \"Red Album\", pubblicato il 4 settembre successivo. Il disco ricevette molte critiche positive, tanto da essere eletto \"Disco dell'anno\" dalla rivista heavy metal \"Revolver\".\nIl 1\u00ba dicembre del 2007 si esibirono al Bowery Ballroom di New York, il concerto fu registrato interamente e pu\u00f2 essere visto sulla loro pagina WoozyFly. Il 20 settembre 2008 la band annunci\u00f2 tramite il suo MySpace l'abbandono del chitarrista Brian Blickle e l'arrivo, come nuovo chitarrista, di Peter Adams, proveniente dalla band Valkyrie.\nTra il 2007 e il 2009 si imbarcarono in diversi tour, dividendo il palco con molte band diverse, come: Converge, Red Chord, High on Fire, Opeth, Coheed and Cambria, Coliseum, Minsk, Clutch e molte altre.\n2009-2013.\nIl 18 maggio 2009 la band cominci\u00f2 le registrazioni del secondo album presso i The Track Studio a Plano, Texas, pubblicato il 13 ottobre dello stesso anno con il titolo \"Blue Records\".\nTra febbraio e marzo 2010 suonarono all'Australian Soundwave Festival assieme a band come Clutch, Isis, Meshuggah, Jane's Addiction e Faith No More, e in Giappone con gli Isis.\nFecero poi da spalla ai Mastodon nel loro tour americano in aprile e maggio e tra agosto e settembre aprirono le date del tour dei Deftones. Ad ottobre e novembre furono uno dei gruppi spalla dei Metallica nelle tappe australiane e neozelandesi del World Magnetic Tour.\nIl 15 agosto 2012, durante una tourn\u00e9e nel Regno Unito, il gruppo rimase vittima di un grave incidente stradale in prossimit\u00e0 di Bath. Il loro bus cadde da un viadotto per 9 metri, a causa della forte pioggia e della visibilit\u00e0 ridotta. A seguito dell\u2019incidente il chitarrista e cantante John Baizley si fratturarono il braccio e la gamba sinistra, il batterista Allen Blickle e il bassista Matt Maggioni si procurarono fratture vertebrali, mentre il chitarrista Peter Adams venne dimesso dall\u2019ospedale il giorno successivo all\u2019incidente.\nL\u2019episodio ebbe importanti conseguenze fisiche e psicologiche all\u2019interno della band che sfociarono nel marzo 2013 nell\u2019abbandono del gruppo da parte del batterista Blickle e del bassista Maggioni, successivamente sostituiti rispettivamente da Sebastian Thomson e Nick Jost."}
{"id": "2380794", "revid": "599013", "url": "https://it.wikipedia.org/wiki?curid=2380794", "title": "Chiesa di San Pietro (Noli, Voze)", "text": "La chiesa di San Pietro \u00e8 un luogo di culto cattolico situato nella localit\u00e0 di Voze nel comune di Noli, lungo la strada provinciale 45, in provincia di Savona. La chiesa \u00e8 sede della parrocchia omonima facente parte del vicariato di Finale Ligure-Noli della diocesi di Savona-Noli.\nStoria e descrizione.\nLa chiesa fu costruita nel corso del Settecento al posto di un precedente edificio religioso di cui si conserva il portone a pochi metri all'esterno dell'attuale abside. Come riporta una targa marmorea, la chiesa sorgeva in territorio genovese, ma proprio sul confine tra la Repubblica di Noli e il Marchesato di Finale. L'altro lato della stradina che corre sul lato destro della chiesa era infatti gi\u00e0 territorio di Finale, ed \u00e8 ancora presente la garitta del posto di guardia.\nLa chiesa si presenta in tipico stile barocco, molto ricca di decorazioni nonostante si tratti di una chiesetta di campagna. La pianta \u00e8 a croce latina, a navata unica. L'interno \u00e8 completamente affrescato, in particolare da notare il dipinto centrale rappresentante la \"Gloria di san Pietro\".\nSopra l'ingresso trova posto un piccolo organo a canne, mentre due cappelle laterali sono collocate nei transetti. Rispettivamente a sinistra di chi entra si trova la cappella della Madonna del Rosario e a destra l'Addolorata. Il presbiterio presenta un altare maggiore dalle linee piuttosto semplici, circondato da una balaustra in marmo e dal coro ligneo che si sviluppa lungo la parete dell'abside."}
{"id": "2380795", "revid": "1543377", "url": "https://it.wikipedia.org/wiki?curid=2380795", "title": "Delta Aquilae", "text": "Delta Aquilae (\u03b4 Aquilae/ \u03b4 Aql) \u00e8 una stella della costellazione dell'Aquila. Essa \u00e8 anche conosciuta con il nome tradizionale di Denebokab, Deneb Okab (dall'arabo , \"\u1e0fanab al-\u02bfuq\u0101b\", \u00ab la coda dell'aquila \u00bb), Song e Sung (in cinese , \"Sung\", designante la dinastia Song).\nFino all'inizio del XIX secolo era ritenuta parte della costellazione di Antinoo, oggi considerata obsoleta, situata a sud dell'Aquila.\nOsservazione.\nSi tratta di una stella situata nell'emisfero celeste boreale, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nelle aree pi\u00f9 interne del continente antartico. Nell'emisfero nord invece appare circumpolare solo molto oltre il circolo polare artico. Essendo di magnitudine 3,4, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine giugno e novembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\nDelta Aquilae \u00e8 un sistema stellare triplo situato ad una distanza di 50,1 \u00b1 0,6 anni luce dalla Terra. Si tratta di una stella subgigante gialla di classe F0 IV (temperatura effettiva 7610 K) di magnitudine apparente +3,36; possiede un raggio 1,5 volte quello solare, una massa 1,65 volte superiore ed una luminosit\u00e0\n8,9 volte maggiore di quella della nostra stella, mentre la sua radiazione \u00e8 1,5 volte pi\u00f9 grande di quella solare. Delta Aquilae \u00e8 anche variabile del tipo \u03b4 Scuti, con un unico periodo misurato di 1,05 gironi e una variazione di magnitudine di solo 0,003.\nDelta Aquilae sembra essere una binaria astrometrica, vale a dire che il suo movimento perturbato pu\u00f2 essere dovuto a una vicina compagna. La componente secondaria della binaria, di magnitudine 10,9, si troverebbe a 0,9 UA dalla principale e le orbiterebbe attorno in 3,422 anni. La componente visibile pare essere anche una binaria spettroscopica, con un periodo orbitale di 3,77 ore.\nIn una pubblicazione del 2008 di Klaus Fuhrmann e colleghi, Delta Aquilae B viene classificata come una nana arancione di tipo spettrale K, con una massa 0,65 volte quello del Sole ed un raggio di 0,61 raggi solari."}
{"id": "2380797", "revid": "204012", "url": "https://it.wikipedia.org/wiki?curid=2380797", "title": "Muscolo sospensorio del duodeno", "text": ""}
{"id": "2380800", "revid": "767487", "url": "https://it.wikipedia.org/wiki?curid=2380800", "title": "Bison B.C.", "text": "I Bison B.C. sono una band heavy metal canadese di Vancouver con influenze thrash metal e doom metal, nata nel 2003."}
{"id": "2380803", "revid": "765341", "url": "https://it.wikipedia.org/wiki?curid=2380803", "title": "Jacopo Melani", "text": "Biografia.\nFiglio primogenito di Domenico e Camilla Giovannelli, la sua fu una importante famiglia di musicisti, e si avvicin\u00f2 sin da bambino alla musica ed al canto.\nDal 1645 fu organista e poi maestro di cappella presso la cattedrale di San Zeno di Pistoia.\nNel 1644 esord\u00ec alla corte parigina e nel 1647 interpret\u00f2 Giove nel successo della prima assoluta di Orfeo con Atto Melani e Marc'Antonio Pasqualini al Palais-Royal della capitale francese. In questi anni divent\u00f2 sacerdote, e prosegu\u00ec la sua carriera teatrale.\nContemporaneamente divent\u00f2 organista anche con la Congregazione dello Spirito Santo e collabor\u00f2 con importanti accademie fiorentine, che organizzavano i principali spettacoli musicali.\nCompose un buon numero di opere comiche: \"La Tancia o il Podest\u00e0 di Colognole\" in occasione dell'inaugurazione del Teatro della Pergola di Firenze (1657), \"Il pazzo per forza\" (1658) al Teatro della Pergola, \"Il vecchio burlato\" (1659) al Teatro della Pergola e \"La serva mobile\" (1660). Sempre nel 1657 ebbe la prima assoluta l'opera \"Scipione in Cartagine\" al Teatro Niccolini (Firenze).\nCompose l'opera seria \"Ercole in Tebe\", messa in scena nel 1661 con il tenore Antonio Cesti e Giovanni Francesco Grossi al Teatro della Pergola in occasione del matrimonio del principe Cosimo III con Margherita Luisa d'Orl\u00e9ans. Nel 1668 \"Il girello\" con il libretto di Filippo Acciaiuoli ebbe la prima al Palazzo Colonna di Roma, nel 1669 \"Il ritorno di Ulisse\" al Palazzo dei Medici di Firenze, nel 1670 \"Enea in Italia\" al Palazzo dei Medici e nel 1674 \"Tacere et amare\" al Teatro Niccolini (Firenze).\nLe sue musiche furono ereditate dai padri della Congregazione del Chiodo della sua citt\u00e0 oltrech\u00e9 acquistate dal granduca di Toscana. \nSi misero in evidenza anche i suoi sette fratelli, fra i quali Alessandro, maestro di cappella ed autore di oratori e mottetti."}
{"id": "2380805", "revid": "1543377", "url": "https://it.wikipedia.org/wiki?curid=2380805", "title": "Musa Bedewi", "text": "Carriera.\nCalcio.\nCon la selezione saudita ha partecipato al Campionato mondiale di calcio Under-17 svoltosi in Canada nel 1987 disputando tutti e tre gli incontri in cui scese in campo la sua nazionale, e nello stesso anno anche al Campionato mondiale di calcio Under-20 svoltosi in Cile, giocando due delle tre partite disputate dai sauditi.\nCalcio a 5.\nLa parentesi del calcio a 5 \u00e8 culminata con la partecipazione, con la Nazionale di calcio a 5 dell'Arabia Saudita, al FIFA Futsal World Championship 1989 nel quale la selezione mediorientale si \u00e8 fermata al primo turno, affrontando Brasile, Ungheria e Spagna."}
{"id": "2380807", "revid": "1442080", "url": "https://it.wikipedia.org/wiki?curid=2380807", "title": "Tobias Augustus Matthay", "text": "Biografia.\nMatthay nacque a Clapham, nel Surrey, nel 1858 da genitori provenienti dalla Germania settentrionale e che diventarono cittadini naturalizzati britannici. Nel 1871 entr\u00f2 alla \"Royal Academy of Music\" dove studi\u00f2 pianoforte con William Dorrell e Walter Macfarren e composizione con Sterndale Bennett e Arthur Sullivan. Terminati gli studi, insegn\u00f2 pianoforte nella stessa istituzione, dal 1876 al 1925. Con Frederick Corder e John Blackwood McEwen, fond\u00f2 la Society of British Composers nel 1905.\nNel 1903, dopo oltre un decennio di osservazione, analisi e sperimentazione, pubblic\u00f2 \"The Act of Touch\", un volume enciclopedico che influenz\u00f2 la pedagogia pianistica in tutto il mondo anglofono. Dato che numerosi studenti si dimostrarono interessati alle sue intuizioni, due anni dopo apr\u00ec la \"Tobias Matthay Pianoforte School,\" prima a Oxford Street per poi trasferiral nel 1909 a Wimpole Street, dove rimase per i successivi 30 anni. Ben presto divenne noto per i suoi principi di insegnamento, che sottolineavano il giusto tocco del pianoforte e l'analisi dei movimenti del braccio. Scrisse diversi libri aggiuntivi sulla tecnica pianistica che gli portarono riconoscimenti internazionali; nel 1912 pubblic\u00f2 \"Musical Interpretation\", che analizzava i principi di un'efficace musicalit\u00e0.\nMolti dei suoi allievi portarono avanti l'opera di insegnamento del maestro, contribuendo a definire la didattica pianistica inglese moderna; tra questi York Bowen, Myra Hess, Clifford Curzon, Moura Lympany, Ernst Read, Arnold Bax. Nel 1920, Hilda Hester Collens, che aveva studiato con Matthay dal 1910 al 1914, fond\u00f2 in suo onore una scuola di musica a Manchester denominata \"Matthay School of Music;\" successivamente venne ribattezzata \"Northern School of Music\", un'istituzione predecessore del Royal Northern College of Music.\nSua moglie Jessie Kennedy, che spos\u00f2 nel 1893, scrisse una biografia dedicata al marito, che pubblic\u00f2 postuma nel 1945. Tobias Matthay mor\u00ec nella sua casa di campagna a Haslemere nel 1945, all'et\u00e0 di 87 anni.\nComposizioni.\nDurante la prima parte della sua carriera, nel periodo tra il 1870 e il 1890, Matthay compose le sue principali opere, incluse due sinfonie, alcune ouverture da concerto e diverse opere concertanti per pianoforte, per poi dedicarsi alla tecnica e alla didattica del pianoforte. Molte delle sue composizione smisero di essere suonate e rimasero dimenticate per molti anni, per essere poi riscoperte negli anni 2000. \nSolamente l\"'Ouverture sinfonica di maggio\", scritto nel 1883, e il \"Concert Piece\" in la minore per pianoforte e orchestra, formato da un unico movimento scritto al 1883 e rivisto nel 1908, ottennero un buon successo all'epoca. Il \"Concert Piece\" divenne il suo lavoro pi\u00f9 popolare, anche se la sua prima londinese ai Proms avvenne solamente nel 1909, 25 anni dopo la sua pubblicazione; il solista per quell'evento fu York Bowen, suo allievo. Nel 1922 Myra Hess lo esegu\u00ec, sotto la direzione di Matthay, alla Queen's Hall alla presenza del re e della regina per la celebrazione del centenario della Royal Academy of Music.\nMatthay scrisse anche composizioni per musica da camera, in particolare il Quartetto per pianoforte Op.20 del 1882. Si dedico inoltre al pianoforte, scrivendo un gran numero di opere; le \"31 variazioni e derivazioni su un tema originale\", scritte nel 1891 e riviste nel 1918, furono una delle sue opere pi\u00f9 importanti del primo periodo, mostrando l'influenza che Liszt e Wagner ebbero su di lui \nDurante e dopo la prima guerra mondiale, Matthay si concentr\u00f2 sul pianoforte, abbandonando il suo stile complesso a favore di brani pi\u00f9 brevi e di carattere pi\u00f9 vicini alle opere di Schumann. Nel 1933 registr\u00f2 alcuni di questi, tra cui \"Twilight Hills\" e \"Wind Sprites\" dalla Suite \"On Surrey Hills Op.30\" del 1919, cos\u00ec come \"Prelude\" e \"Bravura\" da \"Studies in the Form of a Suite\" (1887) .\nUna raccolta quasi completa delle opere per pianoforte pubblicate \u00e8 conservata presso l'International Piano Archives dell'Universit\u00e0 del Maryland; fu donata da James Matthew Holloway, che deteneva documenti originariamente in possesso della pianista Denise Lassimonne, di cui Matthay si prese cura dopo la morte di suo padre, nominandola in seguito sua erede. Molte delle partiture contengono correzioni, marcature editoriali e commenti dello stesso Matthay.\nOpere.\nMatthay produsse diverse opere a scopo didattico, frutto del suo lavoro di insegnante;"}
{"id": "2380809", "revid": "46291", "url": "https://it.wikipedia.org/wiki?curid=2380809", "title": "Specie di Helianthemum", "text": "Elenco delle specie di \"Helianthemum\":"}
{"id": "2380811", "revid": "339392", "url": "https://it.wikipedia.org/wiki?curid=2380811", "title": "Nebulosa piccola campana muta", "text": ""}
{"id": "2380812", "revid": "74801", "url": "https://it.wikipedia.org/wiki?curid=2380812", "title": "Carl Reinecke", "text": "Biografia.\nFiglio di un insegnante di musica, Carl inizi\u00f2 a comporre precocemente all'et\u00e0 di sette anni e la sua prima esibizione pubblica come pianista avvenne cinque anni dopo.\nEffettu\u00f2 una serie di tourn\u00e9e nel centro e nel nord Europa, finch\u00e9 nel 1843 si stabilizz\u00f2 per cinque anni alla corte del re Cristiano VIII a Copenaghen. Nel frattempo compose quattro concerti per violino, violoncello, arpa e flauto.\nNel 1851 assunse l'incarico di insegnare al Conservatorio di Colonia e durante gli anni cinquanta fu direttore musicale della citt\u00e0 di Barmen, oltre a diventare un accademico ed il direttore d'orchestra della Singakademie a Breslavia.\nDal 1860 al 1895 mantenne la direzione della orchestra \"Gewandhaus\" di Lipsia, citt\u00e0 nella quale insegn\u00f2 pianoforte e composizione nel locale Conservatorio.\nDurante la sua lunga carriera, collabor\u00f2 con numerose riviste musicali, insegn\u00f2 per oltre trentacinque anni e tra i suoi allievi si ricordano Edvard Grieg, Basil Harwood, Christian Sinding, Leo\u0161 Jan\u00e1\u010dek, Isaac Alb\u00e9niz, Johan Svendsen, Richard Franck, Felix Weingartner, Max Bruch, Eyvind Aln\u00e6s e Felix Fox.\nInoltre difese le ragioni della corrente musicale conservatrice, osteggiando apertamente le tendenze innovative.\nReinecke \u00e8 soprattutto noto per la sua sonata \"Undine\" per flauto e pianoforte e per il poetico Concerto per arpa e orchestra op.182, ma ha composto opere per il teatro (\"Ein Abenteuer Handels\", \"Auf hohen Befehl\"); musiche per orchestra (tre sinfonie, nove ouverture, serenade, romanze, concerti); musica vocale (\"Belsazar\", oratori, messe, cori a cappella, lieder, duetti); musica da camera (ottetti, sestetti, sonate, sonatine, suite, fantasie); musiche per pianoforte."}
{"id": "2380819", "revid": "767487", "url": "https://it.wikipedia.org/wiki?curid=2380819", "title": "Carl Gottlieb Rei\u00dfiger", "text": "Biografia.\nCarl Gottlieb Rei\u00dfiger, figlio dell'organista Christian Gottlieb Rei\u00dfiger, studi\u00f2 pianoforte e composizione dal 1811 al 1818 alla Thomasschule di Lipsia, sotto la guida di Johann Gottfried Schicht e di Peter von Winter. \nNel 1821 si rec\u00f2 a Vienna per approfondire gli studi con Antonio Salieri, l'anno seguente and\u00f2 a studiare musica e composizione con Peter Winter e contemporaneamente frequent\u00f2 anche il corso di teologia. \nIn seguito si trasfer\u00ec in Francia ed in Italia: nel 1824 venne incaricato dai regnanti prussiani di indagare sull'insegnamento musicale effettuato e sull'organizzazione del conservatorio in Italia e in Francia. A Parigi soggiorn\u00f2 dall'agosto 1824 fine al febbraio 1825, invece nel suo viaggio in Italia, visit\u00f2 Torino, Genova, Milano, Firenze, Bologna, Roma e Napoli. Dopo un soggiorno di quattro settimane in quest'ultima citt\u00e0, torn\u00f2 a Roma e nell'ottobre del 1825 durante il viaggio di ritorn\u00f2 a Berlino, visit\u00f2 Padova, Venezia, Tirolo e Vienna.\nNel 1826 fond\u00f2 il Conservatorio dell'Aja e nello stesso periodo prese il posto di Carl Maria von Weber come maestro di cappella di corte a Dresda. \nInoltre assunse il ruolo di direttore del Conservatorio dal 1856 al 1859.\nCome quella di Spohr e di George Onslow, la musica da camera di Rei\u00dfiger rientr\u00f2 nella tradizione di Mozart e di Beethoven.\nInfatti, \"l'ideale musicale del borghese del tempo si riflette perfettamente nelle opere di Reissiger\", secondo il giudizio di Folker Gothel, che sostenne inoltre che Schumann sia stato influenzato dai trii di Rei\u00dfiger \"sagomati in modo esemplare\".\nAnche se Reissiger ha chiaramente favorito l'aspetto melodico pi\u00f9 di scrittura contrappuntistica, il suo lavoro non merita di essere completamente ignorato, dato che le sue composizioni sono state spesso assistite da una \"ispirazione affascinante\", e si caratterizzarono per un'eccellente padronanza tecnica.\nTra le sue composizioni, ricordiamo : circa 200 opere (\"DIdone abbandonata\", \"Libella\", \"Turandot\"); melodrammi; oratori; messe e altra musica sacra; sinfonie; concerti e musica da camera."}
{"id": "2380820", "revid": "608587", "url": "https://it.wikipedia.org/wiki?curid=2380820", "title": "EHS", "text": "EHS (European Home System) \u00e8 un protocollo per bus di campo - sviluppato in seno al progetto europeo ESPRIT (n\u00ba2431) grazie ad una collaborazione industriale e governativa - dedicato alla Domotica e Automazione degli edifici.\nEHS pu\u00f2 controllare milioni di indirizzi, corrispondenti ad altrettanti dispositivi collegati alla rete, riuniti in gruppi di 256 elementi, dispone di funzionalit\u00e0 Plug &amp; Play e di un efficace metodo di correzione degli errori.\nAttualmente \u00e8 confluito, in seguito al processo di \"Convergenza\" con gli standard BatiBUS ed EIB, nel nuovo standard KNX (Konnex) il quale si propone di diventare il sistema di riferimento europeo per la Domotica"}
{"id": "2380821", "revid": "1543377", "url": "https://it.wikipedia.org/wiki?curid=2380821", "title": "Mostafa Belai", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Arabia Saudita al FIFA Futsal World Championship 1989 dove la nazionale asiatica non ha superato il primo turno, affrontando Brasile, Ungheria e Spagna."}
{"id": "2380823", "revid": "199745", "url": "https://it.wikipedia.org/wiki?curid=2380823", "title": "Eliantemo", "text": ""}
{"id": "2380828", "revid": "1543377", "url": "https://it.wikipedia.org/wiki?curid=2380828", "title": "Mahdi Al-Ragdi", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Arabia Saudita al FIFA Futsal World Championship 1989 dove la nazionale asiatica non ha superato il primo turno, affrontando Brasile, Ungheria e Spagna. Ha collezionato nel torneo due dei quattro cartellini gialli dei sauditi."}
{"id": "2380831", "revid": "729019", "url": "https://it.wikipedia.org/wiki?curid=2380831", "title": "Papilla duodenale maggiore", "text": "Nell'anatomia umana il coledoco e il dotto pancreatico maggiore perforano il duodeno formando una struttura che viene chiamata papilla duodenale maggiore.\nAnatomia.\nSi ritrova al suo centro l'orificio chiamato ampolla del Vater che \u00e8 circondato dalla struttura chiamata sfintere di Oddi.\nFunzioni.\nGrazie allo sfintere la papilla maggiore conduce al duodeno la bile e il succo pancreatico."}
{"id": "2380833", "revid": "2519", "url": "https://it.wikipedia.org/wiki?curid=2380833", "title": "Hans Asper", "text": "Biografia.\nVisse la sua intera vita a Zurigo, non si conosce nulla di lui fino al 1526 quando spos\u00f2 la figlia di Ludwig N\u00f6ggi, un mastro falegname che sedeva nel consiglio cittadino. La sua prima opera risale al 1531, nel 1545 fu eletto membro del Gran Consiglio.\nDipinse con vari stili ma \u00e8 particolarmente famoso per i suoi studi sui fiori e sulla frutta. I suoi ritratti rivelano un'affinit\u00e0 con le opere di Hans Holbein, i suoi dipinti pi\u00f9 notevoli sono i ritratti di Ulrico Zwingli e di sua figlia Regula Gwalter, che in seguito divennero propriet\u00e0 della biblioteca pubblica di Zurigo. Si ritiene che Asper abbia collaborato all\"'Historia Animalium\" di Conrad Gesner nella realizzazione delle illustrazioni. Molta della sua opera \u00e8 andata perduta.\nAsper fu molto apprezzato dai cittadini di Zurigo, i quali gli diedero una medaglia. Pare che sia morto in povert\u00e0. Due dei suoi undici figli, Hans Rudolf Asper e Rudolf Asper, divennero anch'essi pittori."}
{"id": "2380834", "revid": "305330", "url": "https://it.wikipedia.org/wiki?curid=2380834", "title": "Khaled Al-Behair", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Arabia Saudita al FIFA Futsal World Championship 1989 dove la nazionale asiatica non ha superato il primo turno, affrontando Brasile, Ungheria e Spagna. Nel torneo ha segnato anche una rete, contro l'Ungheria."}
{"id": "2380836", "revid": "305330", "url": "https://it.wikipedia.org/wiki?curid=2380836", "title": "Ramzi Al-Osaimi", "text": "Utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 dell'Arabia Saudita al FIFA Futsal World Championship 1989 dove la nazionale asiatica non ha superato il primo turno, affrontando Brasile, Ungheria e Spagna."}
{"id": "2380841", "revid": "599013", "url": "https://it.wikipedia.org/wiki?curid=2380841", "title": "Dolo Mistone", "text": "Caratteristiche tecniche.\nEra un terzino sinistro.\nCarriera.\nHa trascorso tutta la sua carriera nelle file del , diventando una bandiera della societ\u00e0 in un periodo difficile, durante il quale gli azzurri sono scesi due volte in Serie B, conquistando per\u00f2 il primo trofeo nazionale, la Coppa Italia 1961-1962, in cui tuttavia non disput\u00f2 la finale contro la .\nTerzino fluidificante, nativo di Napoli e proveniente dal vivaio, dopo un'annata in prestito alla Gladiator Mistone ha debuttato nel finale del campionato di Serie A 1955-1956, diventando titolare del ruolo nella stagione successiva e rimanendovi fino al 1962-1963, per poi alternarsi nelle due stagioni successive con Mauro Gatti. Dopo la promozione in A al termine del campionato 1964-65 (la sua seconda personale dopo quella del 1961-62) Mistone \u00e8 stato confermato anche per l'annata successiva, nella quale tuttavia non ha mai calcato il campo. Ha concluso la sua carriera con 79 presenze ed una rete in Serie A (realizzata contro l'Udinese nella stagione 1960-61, il 7 maggio 1961 nel pareggio casalingo per 2-2, rete che sanc\u00ec il risultato finale) e 60 presenze in Serie B. Ha inoltre partecipato a provini per la Nazionale di calcio, pur militando in una squadra allora in Serie B, il 3 gennaio 1962.\nDopo il ritiro.\nDomenica 6 dicembre 2009, in ricordo del cinquantesimo anniversario dell'inaugurazione dello Stadio San Paolo avvenuta con una vittoria contro la Juventus per 2-1, il presidente del Napoli Aurelio De Laurentiis ha donato a lui ed ai suoi compagni di squadra di quella partita Elia Greco e Lu\u00eds Vin\u00edcio una maglia azzurra con inciso il numero 50. Muore il 10 ottobre 2019 a 83 anni nella sua Napoli."}
{"id": "2380842", "revid": "684696", "url": "https://it.wikipedia.org/wiki?curid=2380842", "title": "Martini Perfect", "text": "Il Martini Perfect \u00e8 un cocktail composto da gin e vermut. \u00c8 una delle varianti del Martini, che appartiene alla categoria dei pre-dinner.\nPreparazione.\nGli ingredienti vanno versati in un mixing glass con aggiunta di cubetti di ghiaccio; si mescola bene e si serve in una coppetta a cocktail raffreddata. La decorazione del cocktail \u00e8 la ciliegina rossa."}
{"id": "2380845", "revid": "1718925", "url": "https://it.wikipedia.org/wiki?curid=2380845", "title": "Vodka martini", "text": "Il vodka martini \u00e8 un cocktail composto da Vodka e Vermut, chiamato anche Martini Vodka, Vodkatini o kangaroo. Il Martini Vodka era iscritto nella lista dei Cocktail ufficiali IBA, fino al 2011, il cui acronimo sta per International Bartenders Association, come cocktail before dinner. Nell'ultima codifica \u00e8 stato tolto.\nUna delle sue varianti, divenuta famosa grazie al personaggio di James Bond, \u00e8 il Vesper cocktail tratto dal romanzo \"Casino Royale\" di Ian Fleming. In realt\u00e0, praticamente nella maggior parte dei film, Bond ordina sempre un Vodka-Martini \"agitato\" non \"mescolato\".\nPreparazione.\nCome per le varianti principali di Martini la preparazione del Vodkatini comporta l'inserimento degli ingredienti in un mixing glass con aggiunta di cubetti di ghiaccio. Si mescola bene per circa 20 secondi e si serve in una coppetta Martini precedentemente raffreddata. Si aggiunge uno sprizzo di scorza di limone e, a piacere, un'oliva verde."}
{"id": "2380851", "revid": "729019", "url": "https://it.wikipedia.org/wiki?curid=2380851", "title": "Battaglia di Lobositz", "text": "La battaglia di Lobositz o di Lobovice fu combattuta il 1\u00ba ottobre 1756 ed \u00e8 annoverata per essere la prima battaglia combattuta durante la guerra dei sette anni. Essa fu combattuta tra lo schieramento prussiano, forte di 29.000 uomini, guidato da Federico il Grande e le truppe austriache, forti di 35.000 uomini, guidate dal feldmaresciallo Maximilian Ulysses Browne.\nEssendo un fermo sostenitore della tattica della guerra preventiva, il 29 agosto 1756 Federico il Grande diede il via ad una spedizione militare per invadere la Sassonia e prendere di sorpresa l'esercito austriaco, nonostante il parere sfavorevole dei suoi alleati britannici.\nSebbene impreparato a fronteggiare un attacco cos\u00ec fulmineo, l'esercito sassone prese posizione difensiva nei pressi di Pirna, subendo l'assedio di Federico, deciso ad isolarli e a costringerli alla resa per fame.\nCon lo scopo di prestare aiuto agli alleati sassoni, gli austriaci inviarono un corpo di spedizione guidato dal feldmaresciallo Maximilian Ulysses Browne, che tuttavia venne intercettato dalle truppe di Federico nei pressi della cittadina di Lobositz (in ceco \"Lovosice\") lungo le rive del fiume Elba.\nGli schieramenti.\nGli austriaci si posizionarono sulla cima della collina di Lovo\u0161, dirimpetto ad una seconda collina, la Homolka, e dietro ad una zona paludosa che, seppure guadabile sia a piedi che a cavallo, avrebbe costretto il nemico ad avanzare in maniera scomposta e disordinata.\nIl feldmaresciallo Browne aveva schierato la sua ala destra, nascondendola lungo le rive di un piccolo fiume, il Morellenbach, ricco di acquitrini e molto tortuoso, schierando lungo gli unici due ponti di pietra che permettevano di attraversarlo alcune batterie di artiglieria.\nIl centro dello schieramento era posizionato lungo una strada che dal Morellenbach conduceva fino al villaggio di Lobositz, e difesa da trincee e da pezzi di artiglieria leggera. Le batterie di artiglieria pesante vennero poste subito a destra dello schieramento centrale.\nLa cavalleria austriaca, che avrebbe dovuto schierarsi con i suoi corazzieri lungo l'ala destra della formazione, venne invece posta subito davanti allo schieramento centrale, mentre l'ala destra vera e propria venne formata dal resto della fanteria austriaca che si attest\u00f2 dal villaggio di Lobositz fino al vicino villaggio di Nieder Welhoten (oggi P\u0159edn\u00ed Lhoty).\nI prussiani, invece, si schierarono nel passaggio naturale tra le due colline di Lobosch ed Homolka, mentre le batterie di artiglieria pesante, dopo aver creato un ampio spiazzo artificiale, vennero posizionate sulla cime della collina di Homolka, da dove potevano dominare l'intera area circostante.\nLa battaglia.\nA causa della fitta nebbia alzatasi sin dal primo mattino, Federico, dalla sua posizione, scambi\u00f2 la cavalleria e la fanteria leggera schierate nei pressi di Lobositz per la retroguardia dell'esercito austriaco e, temendo che gli austriaci potessero riattraversare l'Elba nei pressi di Bad Schandau e poter cos\u00ec raggiungere gli assediati presso Pirna, ordin\u00f2 ai suoi di attaccare, schierandosi su tre fila.\nLa battaglia inizi\u00f2 con un intenso scambio di colpi di artiglieria da entrambe le parti: i prussiani, dall'alto dell'Homolka si concentrarono contro gli squadroni di cavalleria austriaca, forte di circa 1.500 uomini, mentre da parte loro gli austriaci usarono i loro cannoni contro la fanteria prussiana che avanzava verso la collina di Lobositz."}
{"id": "2380854", "revid": "1305772", "url": "https://it.wikipedia.org/wiki?curid=2380854", "title": "Trapezita", "text": "Trapezita \u00e8 un termine derivante dal greco antico \u03c4\u03c1\u03ac\u03c0\u03b5\u03b6\u03b1 (\"trapeza\") che vuol dire tavolo, ossia il banco dietro il quale questi primi cambiavalute, con la comparsa delle monete metalliche, operarono nell'antica Grecia.\nL'attivit\u00e0 del trapezita.\nIl lavoro del trapezita, corrispondente a quello dei banchieri, in Grecia poteva essere esercitato oltre che da privati, che usavano come capitali i loro fondi personali, anche da templi: vere e proprie banche presenti nei grandi santuari dove i sacerdoti facevano fruttare il denaro che ricevevano nelle offerte o in deposito accordando prestiti ai privati o alle citt\u00e0-stato.\nIl santuario di Olimpia faceva da banca per il Peloponneso, quello di Delfi per le citt\u00e0 della Grecia centrale, quello di Atena Parthenos concedeva prestiti ad Atene.\nVi erano anche banche gestite da un privato come quella di Pasione (430 a.C. circa \u2013 370 a.C.), schiavo al servizio di due banchieri ateniesi, Antistene ed Archestrato, attivi alla fine del V secolo a.C., che per le sue capacit\u00e0, acquisita la fiducia dei suoi due padroni, assunse prima la direzione della banca stessa e quindi ottenne la libert\u00e0, probabilmente verso il 394 a.C., divenendo proprietario della banca che, per i servigi resi negli anni ottanta del IV secolo a.C. alla citt\u00e0, gli fecero ottenere la cittadinanza onoraria di Atene.\nIl mestiere del trapezita era impegnativo: non consisteva soltanto nel cambiare una moneta con un'altra, per la qual cosa bisognava essere al corrente sul valore al momento delle varie monete, ma anche capace di accertarsi del buon conio della moneta, se cio\u00e8 questa non fosse stata falsificata oppure alterata per il materiale usato e il peso.\nQuindi il cambiatore di monete doveva essere in grado di determinare o riconoscere il valore intrinseco delle monete, vale a dire il valore del metallo usato per forgiarle, e il valore nominale, fissato dalla citt\u00e0-stato emittente, ma solo raramente indicato sulla moneta; in genere questo era superiore a quello intrinseco, perch\u00e9 comprendeva anche le spese di fabbricazione e un'eventuale tassa.\nI trapeziti inoltre dovevano essere aggiornati sul valore commerciale della moneta dipendente pi\u00f9 che dagli scambi commerciali della citt\u00e0-stato, all'epoca non molto influenti poich\u00e9 avvenivano ancora in gran parte con cambi in natura, dalla reputazione che la moneta aveva presso i commercianti.\nLa riforma di Solone.\nUn ambiente particolarmente proficuo per il loro mestiere i trapeziti trovarono ad Atene quando fu avviata la riforma voluta da Solone che nel 594 a.C. eman\u00f2 una nuova costituzione che divideva la popolazione ateniese, a seconda del reddito, in quattro classi.\nLa libert\u00e0 era garantita a tutti i cittadini ma solo coloro che avessero beni materiali maggiori potevano ascendere alle cariche politiche pi\u00f9 elevate. Tutti potevano partecipare alle assemblee popolari ed eleggere i loro governanti ma solo alle prime due classi era riservato il potere politico.\nLa nuova costituzione assicurava ad ogni cittadino la possibilit\u00e0 di esercitare liberamente un lavoro indipendentemente dalla classe di appartenenza: cos\u00ec i trapeziti nella loro attivit\u00e0 di banchieri, potevano applicare nei prestiti il tasso d'interesse che a loro, salvo eventuali scrupoli morali, sembrasse pi\u00f9 giusto. I tassi di interesse variavano dal 10 al 18% ad eccezione di quello particolarmente elevato del 30% che era richiesto per un prestito destinato all'acquisto di una barca: vi era infatti un grosso rischio per il trapezita perch\u00e9 in caso di naufragio il prestito veniva considerato sciolto.\nFine del monopolio trapezita.\nI trapeziti che esercitavano una sorta di monopolio nell'attivit\u00e0 bancarie cercarono di mantenerlo favorendo le autorit\u00e0 politiche: prestando denaro alle casse pubbliche a interessi esigui o impegnandosi quasi gratuitamente a riscuotere i tributi per conto dello Stato.\nTuttavia, verso il IV secolo a.C., si contrappose all'attivit\u00e0 privata dei trapeziti quella di banche pubbliche gestite da funzionari statali, che iniziarono con la riscossione delle tasse e con le operazioni relative ai pagamenti per conto dello Stato e successivamente acquisirono tutte le operazioni caratteristiche delle banche.\nIn prima battuta i trapeziti delle citt\u00e0 stato, quindi, si limitavano a gestire la riscossione delle tasse, i pagamenti e i prestiti statali. Fu con l'ellenismo che i trapeziti divennero delle vere e proprie banche. Ad esempio nell'Egitto lagide, ciascun distretto (N\u03bf\u03bc\u03cc\u03c2, nome) possedeva una banca reale \"(basilik\u00ea trapeza)\" finanziata con la tassazione.\nPresso i romani il termine trapezita era usato in alternativa ad argentarius e secondo Andreau nel secondo caso era inteso in termini dispregiativi.\nDal medioevo ai giorni nostri.\nIl termine trapezita sopravvisse anche durante l'alto impero e il medioevo sia ad indicare l'attivit\u00e0 bancaria sia quella di cambiavalute. Nell'alto medioevo esistono esempi in Belgio, Inghilterra e Saintonge in cui risultano tracce del termine bizantino trapezita.\nNel Glossario di Leida \u00e8 scritto: \"trapezeta et nummularius et colobista idem sunt qui nummis fenerantur et et uilis negotiis\" a dimostrazione dell'uso ancora diffuso del termine in occidente e della sua equivalenza con i termini nummularius (di derivazione latina) e colobista (di origine greca).\nAncora oggi nel greco moderno \u03c4\u03c1\u03ac\u03c0\u03b5\u03b6\u03b1 \u00e8 sinonimo di banca."}
{"id": "2380856", "revid": "729019", "url": "https://it.wikipedia.org/wiki?curid=2380856", "title": "Papilla duodenale minore", "text": "Nell'anatomia umana la papilla duodenale minore \u00e8 un piccolo sbocco che unisce il dotto pancreatico accessorio al duodeno; \u00e8 di importanza minore e talvolta \u00e8 assente nel corpo umano.\nAnatomia.\nViene chiamata anche papilla duodenale superiore per la posizione che occupa rispetto all'altra papilla. Il condotto (detto anche del Santorini) che si unisce a tale papilla \u00e8 spesso irregolare e presenta pieghe."}
{"id": "2380860", "revid": "599013", "url": "https://it.wikipedia.org/wiki?curid=2380860", "title": "Johan Lamotte", "text": "Carriera.\nUtilizzato nel ruolo di portiere, ha come massimo riconoscimento in carriera la partecipazione con la Nazionale di calcio a 5 del Belgio al FIFA Futsal World Championship 1989 dove la nazionale belga ha raggiunto la quarta posizione finale, sconfitta della finalina dalla nazionale statunitense. Lamotte \u00e8 stato tra i pali per tutte le otto gare disputate dal Belgio, subendo solo 11 reti di cui sei tra semifinale e finale. In totale, ha disputato 22 incontri con la Nazionale di calcio a 5 del Belgio."}
{"id": "2380861", "revid": "25152", "url": "https://it.wikipedia.org/wiki?curid=2380861", "title": "J. B. Esslemont", "text": ""}
{"id": "2380863", "revid": "1776051", "url": "https://it.wikipedia.org/wiki?curid=2380863", "title": "Benedetto (vescovo di Savona)", "text": "Scarsissime sono le notizie riguardo a questo vescovo il quale ci \u00e8 noto solo perch\u00e9 viene nominato nel sinodo romano convocato nel 680 da Papa Agatone. All'epoca la sede vescovile risiedeva ancora nella citt\u00e0 di Vado Ligure, in epoca romana centro molto pi\u00f9 importante di Savona. Nulla di certo si sa dei suoi predecessori n\u00e9 del suo immediato successore. Gli storici delle diverse epoche hanno parlato di possibili successori nelle persone dei vescovi Admando (683), Berardo (800), Felice (865), Giovanni (940), Pisano (963) e Giovanni II (967), ma le fonti sono contraddittorie e non attendibili. Per avere qualche certezza dobbiamo saltare all'anno 991 con il vescovo Bernardo.\nA partire dal Novecento \u00e8 stato messo in dubbio il dato tradizionale, che ha attribuito il vescovo Benedetto alla diocesi di Vado/Savona. Francesco Lanzoni nel 1927 assegnava Benedetto alla diocesi di Sovana in Toscana; pi\u00f9 recentemente altri autori hanno attribuito questo vescovo alla diocesi di Alba in Piemonte."}
{"id": "2380864", "revid": "599013", "url": "https://it.wikipedia.org/wiki?curid=2380864", "title": "Alain Fostier", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 del Belgio, al FIFA Futsal World Championship 1989 nel quale i \"diavoli rossi\" hanno raggiunto la quarta posizione finale, sconfitti della finalina dalla nazionale statunitense. Fostier \u00e8 stato utilizzato in tutti gli otto incontri della manifestazione, segnando tre reti ad Argentina e Italia (2). In totale, ha disputato 27 incontri con la Nazionale di calcio a 5 del Belgio, realizzando 9 reti."}
{"id": "2380874", "revid": "767487", "url": "https://it.wikipedia.org/wiki?curid=2380874", "title": "Luce strutturata", "text": "Con il termine luce strutturata ci si riferisce ad una tecnica di rilevamento tridimensionale facente uso tipicamente di raggi laser, lenti a corta focale e telecamere da ripresa, che consiste nel proiettare un pattern noto (spesso righe orizzontali o verticali) su una scena.\nIl modo in cui l'immagine proiettata si deforma colpendo un oggetto permette ai sistemi di visione di calcolare la profondit\u00e0 degli oggetti colpiti ed ottenere altre informazioni sulla superficie. Lo strumento di misura si chiama, in questo caso, scanner 3D a luce strutturata."}
{"id": "2380876", "revid": "1543377", "url": "https://it.wikipedia.org/wiki?curid=2380876", "title": "Jan Rindom", "text": "Carriera.\nUtilizzato nel ruolo di portiere, vanta come massimo riconoscimento in carriera la partecipazione, con la Nazionale di calcio a 5 della Danimarca, al FIFA Futsal World Championship 1989 dove la nazionale danese per\u00f2 non ha superato il primo turno nel girone contro Paesi Bassi, Paraguay e Algeria."}
{"id": "2380878", "revid": "1543377", "url": "https://it.wikipedia.org/wiki?curid=2380878", "title": "Torben Johansen", "text": "Biografia.\nNel 2009 gli viene diagnosticata la sclerosi laterale amiotrofica; dopo una lunga malattia, Johansen muore il 10 novembre 2012.\nCarriera.\nCalcio.\nHa disputato l'intera carriera nel N\u00e6stved Boldklub, di cui \u00e8 stato uno dei giocatori pi\u00f9 rappresentativi con 355 partite giocate e 22 reti realizzate. Ha esordito in prima squadra il 18 agosto 1977, ritirandosi nel mese di agosto del 1992.\nCalcio a 5.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 della Danimarca al FIFA Futsal World Championship 1989 dove la nazionale danese per\u00f2 non ha superato il primo turno nel girone con Paesi Bassi, Paraguay e Algeria. Ha segnato una rete nella manifestazione, all'Algeria."}
{"id": "2380882", "revid": "1543377", "url": "https://it.wikipedia.org/wiki?curid=2380882", "title": "Jacob Svinggaard", "text": "Carriera.\nCalciatore professionista, ha come massimo riconoscimento in carriera la partecipazione con la Nazionale di calcio a 5 della Danimarca al FIFA Futsal World Championship 1989 dove la nazionale danese per\u00f2 non ha superato il primo turno nel girone con Olanda, Paraguay e Algeria."}
{"id": "2380883", "revid": "1776051", "url": "https://it.wikipedia.org/wiki?curid=2380883", "title": "Bernardo (vescovo di Savona)", "text": "Nominato in un atto notarile del 3 settembre 992, si definisce di origini longobarde. Fond\u00f2 il monastero dell'Isola di Bergeggi, ponendovi a capo l'abate Teberco. Trasfer\u00ec la sede vescovile da Vado Ligure, divenuta insicura e insalubre, a Savona."}
{"id": "2380884", "revid": "599013", "url": "https://it.wikipedia.org/wiki?curid=2380884", "title": "Myl\u00e8ne D\u00e9mongeot", "text": ""}
{"id": "2380888", "revid": "599013", "url": "https://it.wikipedia.org/wiki?curid=2380888", "title": "Antonio Girardo", "text": "Carriera.\nLega il suo nome a due squadre: l'Alessandria, con cui disputa gli ultimi tre campionati di Serie A finora disputati dai piemontesi, e il , dove \u00e8 titolare per ben 9 stagioni alternandosi nel ruolo di mediano e terzino sinistro, 6 in A e 3 in B, vivendo il passaggio dalla crisi dei primi anni sessanta (due retrocessioni in B in due anni) al secondo posto nella stagione 1967-68 con le stelle Altafini, S\u00edvori, Juliano e Zoff. Con i partenopei conquista la Coppa Italia 1961-1962, e due promozioni dalla B nelle annate 1961-62 e 1964-65.\nHa concluso la carriera nel 1969 in Serie C con l'Internapoli, sfiorando la promozione in B a fianco di future stelle del calibro di Giorgio Chinaglia, Giuseppe Wilson e Giuseppe Massa, con allenatore Lu\u00eds Vin\u00edcio.\nIn carriera ha totalizzato complessivamente 192 presenze e 2 reti in Serie A, 58 presenze e 3 reti in Serie B e 19 presenze in Serie C."}
{"id": "2380899", "revid": "767487", "url": "https://it.wikipedia.org/wiki?curid=2380899", "title": "Bent Egsmark Christensen", "text": "Carriera.\nCalciatore.\nCome calciatore ha militato lungamente nel Lyngby BK ed ha collezionato quattro presenze nella nazionale maggiore.\nCalcio a 5.\nNel calcio a 5, utilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 della Danimarca al FIFA Futsal World Championship 1989 dove la nazionale danese per\u00f2 non ha superato il primo turno nel girone con Olanda, Paraguay e Algeria.\nAllenatore.\nHa poi intrapreso la carriera di allenatore allenando lo stesso Lyngby dal 2003 al 2005."}
{"id": "2380900", "revid": "287204", "url": "https://it.wikipedia.org/wiki?curid=2380900", "title": "Lea Solkner", "text": ""}
{"id": "2380901", "revid": "338769", "url": "https://it.wikipedia.org/wiki?curid=2380901", "title": "Bent Christensen", "text": ""}
{"id": "2380903", "revid": "767487", "url": "https://it.wikipedia.org/wiki?curid=2380903", "title": "Basil Cameron", "text": "Biografia.\nNato a Reading, nella contea inglese del Berkshire, da una famiglia di discendenza tedesca, inizi\u00f2 lo studio del violino all'et\u00e0 di otto anni, studiando poi per quattro anni alla \"Hochschule\" di Berlino.\nHindenberg (nome con cui inizi\u00f2 la carriera) studi\u00f2 violino con Joseph Joachim e Leopold Auer divenendo poi un violinista nella London Symphony Orchestra. Nel 1912, inizi\u00f2 a dirigere concerti all'aperto nel vicino centro balneare di Torquay. Nel 1914, all'inizio della prima guerra mondiale, ebbe dei problemi con il suo cognome di assonanza tedesca Hindenberg, cos\u00ec tolse il suo cognome dalle locandine adottando come cognome il suo terzo nome di battesimo. (Diverse fonti sostengono che egli adott\u00f2, allinizio della sua carriera, il cognome tedesco in quanto esso era consentiva pi\u00f9 facilmente l'ingresso nel mondo musicale rispetto ad un cognome inglese. Si disse anche che Cameron fosse il cognome da nubile della madre. Entrambe le tesi del tutto fantasiose.) Diresse ad alcuni Festival musiche di Richard Wagner e Richard Strauss con l'orchestra di Torquay, raggiungendo una certa notoriet\u00e0 nella scena musicale britannica.\nDurante la prima guerra mondiale, Cameron fu arruolato nell'esercito britannico, dal novembre 1915 all'agosto 1918.. Cambi\u00f2 il suo nome d'arte da \"Hindenberg\" a \"Cameron\", nel settembre 1914 interrompendo provvisoriamente la sua carriera. Dopo la guerra, Cameron diresse orchestra in molte altre citt\u00e0 britanniche. Critiche positive nei suoi confronti, fatte da personaggi famosi come George Bernard Shaw e Percy Grainger, incrementarono la sua notoriet\u00e0. \nNel 1930 venne invitato, come direttore ospite, a dirigere la San Francisco Symphony Orchestra, divenendone poi il condirettore principale dal 1930 al 1932 quando ricopr\u00ec l'incarico assieme all'atro direttore Issay Dobrowen. Nel 1932 pass\u00f2 poi a dirigere l'Orchestra Sinfonica di Seattle.\nNel 1938, fece ritorno in Inghilterra, dove rimase per il resto della sua carriera. Nel 1940, venne inserito nel gruppo dei direttori di The Proms come direttore associato di Henry Wood. Venne insignito dell'onorificenza di Comandante dell'Order of the British Empire nel 1957.\nCameron si spos\u00f2 due volte, la prima con Frances James, e la seconda con Phyllis MacQueen."}
{"id": "2380905", "revid": "338769", "url": "https://it.wikipedia.org/wiki?curid=2380905", "title": "Richard Moeller Nielsen", "text": ""}
{"id": "2380907", "revid": "152584", "url": "https://it.wikipedia.org/wiki?curid=2380907", "title": "Carlo Ferdinando d'Austria-Teschen", "text": ""}
{"id": "2380910", "revid": "729019", "url": "https://it.wikipedia.org/wiki?curid=2380910", "title": "Flessura duodeno-digiunale", "text": "Nell'anatomia umana la flessura duodeno-digiunale \u00e8 il bordo che separa il duodeno e il digiuno: il muscolo sospensore del duodeno o muscolo di Treitz, si fissa proprio su questa flessura.\nAnatomia.\nLa quarta parte del duodeno (chiamata anche porzione ascendente) si unisce in alto al digiuno attraverso tale flessura. Viene fissata grazie al lavoro di alcuni muscoli: il muscolo del Treitz e muscolo diaframma (la sua parte sinistra). \nLa flessura duodeno-digiunale si trova a sx della colonna vertebrale e proietta in L2 circa."}
{"id": "2380918", "revid": "287204", "url": "https://it.wikipedia.org/wiki?curid=2380918", "title": "Almon Strowger", "text": "\u00c8 conosciuto per l'invenzione del dispositivo di commutazione automatica, brevettato il 30 ottobre 1891.\nLa leggenda su Strowger.\nAlmon Strowger era impresario di pompe funebri nel Missouri. All'epoca, grazie all'invenzione del telefono, coloro che necessitavano dei servizi di pompe funebri potevano chiamare il centralino dell'operatore cittadino chiedendo di essere messi in contatto con un'impresa che offrisse tali servizi. Nella citt\u00e0 dove lavorava Strowger venne assunta come operatrice telefonica addetta al centralino la moglie di un impresario a lui concorrente. Ella, grazie alla posizione ricoperta, poteva inoltrare la maggior parte delle richieste verso l'impresa del marito. Per questo motivo il lavoro di Strowger si ridusse sempre di pi\u00f9, portandolo sull'orlo del fallimento. Egli si ingegn\u00f2 al fine di limitare questo svantaggio e riusc\u00ec a inventare il primo commutatore automatico per la telefonia, brevettato il 30 ottobre del 1891. Tale commutatore \u00e8 rimasto in funzione in Italia fino alla fine degli anni '90."}
{"id": "2380922", "revid": "1776051", "url": "https://it.wikipedia.org/wiki?curid=2380922", "title": "Giovanni I (vescovo di Savona)", "text": "Nominato in un diploma dell'imperatore Ottone III datato settembre 999. Non vi sono altre notizie a suo riguardo e non \u00e8 certo se il suo successore diretto fosse il vescovo Ardemano citato in un atto del 1014, o si debbano collocare in questo lasso di tempo altri vescovi di cui non ci \u00e8 giunta memoria."}
{"id": "2380923", "revid": "152584", "url": "https://it.wikipedia.org/wiki?curid=2380923", "title": "Carlo d'Austria-Teschen", "text": ""}
{"id": "2380925", "revid": "12190", "url": "https://it.wikipedia.org/wiki?curid=2380925", "title": "Cripte di Lieberk\u00fchn", "text": ""}
{"id": "2380926", "revid": "181699", "url": "https://it.wikipedia.org/wiki?curid=2380926", "title": "Ugolino Della Gherardesca", "text": ""}
{"id": "2380927", "revid": "933835", "url": "https://it.wikipedia.org/wiki?curid=2380927", "title": "111 a.C.", "text": ""}
{"id": "2380928", "revid": "307923", "url": "https://it.wikipedia.org/wiki?curid=2380928", "title": "\u00c9lisabeth Chaud", "text": "Biografia.\nSciatrice specialista della discesa libera e dello slalom gigante, \u00c9lisabeth Chaud ottenne il suo primo risultato di rilievo in Coppa del Mondo il 19 marzo 1979 sulle nevi giapponesi di Furano giungendo 20\u00aa in gigante. Il 22 dicembre 1981 sul tracciato di casa di Saint-Gervais-les-Bains conquist\u00f2, in slalom gigante, l'unico successo di carriera.\nDue anni dopo a Schruns in Austria si aggiudic\u00f2 il quarto e ultimo podio, piazzandosi seconda in discesa alle spalle della svizzera Doris De Agostini. Il 10 gennaio 1986 conclude l'attivit\u00e0 agonistica con un decimo posto nella libera disputata a Bad Gastein.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "2380929", "revid": "486946", "url": "https://it.wikipedia.org/wiki?curid=2380929", "title": "Ziggy Flagstarr", "text": ""}
{"id": "2380933", "revid": "287204", "url": "https://it.wikipedia.org/wiki?curid=2380933", "title": "Carl Gottlieb Reissiger", "text": ""}
{"id": "2380939", "revid": "124123", "url": "https://it.wikipedia.org/wiki?curid=2380939", "title": "Felice Balbo", "text": "Biografia.\nNacque a Torino da Enrico Balbo di Vinadio e da Ada Tapparo, in via Bogino 8, nella casa che era stata del conte Cesare Balbo, ministro di casa Savoia nel XIX secolo. Dopo la laurea in Giurisprudenza, partecip\u00f2 alla seconda guerra mondiale prima come sottufficiale degli Alpini, poi come membro della Resistenza. Fu amico di Natalia Ginzburg, Giulio Einaudi, Alessandro F\u00e8 d'Ostiani, Massimo Mila, Paolo Boringhieri, Giaime Pintor e Cesare Pavese. Come consulente della casa torinese Einaudi cur\u00f2 due collane di filosofia. Fu nominato cattedratico di filosofia morale a Roma.\nDal 1951 si raccolse attorno a lui un piccolo gruppo di cattolici comunisti e di cristiano-sociali, molti ispirati dalle idee di Giuseppe Dossetti, per discutere sulla crisi dei valori nella societ\u00e0 contemporanea e sui modi di superarla mediante l'impegno sociale. Il suo impegno intellettuale trov\u00f2 espressione inoltre con i contributi alle riviste \"Cultura e realt\u00e0\" diretta da Mario Motta e \"Terza generazione\" diretta da Ubaldo Scassellati prima e Gianni Baget Bozzo poi (i cui ideatori e collaboratori riconobbero l'ispirazione di Balbo anche se egli vi collabor\u00f2 solo con un articolo), e nell'attivit\u00e0 politica: fu infatti vicino alle organizzazioni della sinistra di ispirazione cattolica e al Partito Comunista.\nEgli comprese come il mutamento centrale della societ\u00e0 sarebbe avvenuto nel rapporto tra lavoro umano e tecnica. Il 1\u00ba marzo 1956 fu assunto all'IRI presso il Servizio problemi del lavoro diretto da Giuseppe Glisenti, e si interess\u00f2 di formazione del personale. Nel 1960 venne nominato direttore del Centro IRI per lo studio delle funzioni direttive aziendali."}
{"id": "2380941", "revid": "1776051", "url": "https://it.wikipedia.org/wiki?curid=2380941", "title": "Ardemano", "text": "Viene citato in un diploma dell'imperatore Enrico II il Santo datato 1014. Non vi sono altre notizie a suo riguardo e non \u00e8 certo se il suo successore diretto fosse il vescovo Antellino citato nel 1028, o si debbano collocare in questo lasso di tempo altri vescovi di cui non ci \u00e8 giunta memoria."}
{"id": "2380944", "revid": "121837", "url": "https://it.wikipedia.org/wiki?curid=2380944", "title": "Beta Aquilae", "text": ""}
{"id": "2380946", "revid": "121837", "url": "https://it.wikipedia.org/wiki?curid=2380946", "title": "Gamma Aquilae", "text": ""}
{"id": "2380948", "revid": "152584", "url": "https://it.wikipedia.org/wiki?curid=2380948", "title": "Alberto Federico Rodolfo d'Austria-Teschen", "text": ""}
{"id": "2380949", "revid": "154893", "url": "https://it.wikipedia.org/wiki?curid=2380949", "title": "Electro-funk", "text": ""}
{"id": "2380950", "revid": "33884935", "url": "https://it.wikipedia.org/wiki?curid=2380950", "title": "Electro-hop", "text": ""}
{"id": "2380952", "revid": "1776051", "url": "https://it.wikipedia.org/wiki?curid=2380952", "title": "Antellino", "text": "Antellino viene nominato da Ferdinando Ughelli nella sua opera \"Italia sacra\" e indicato come vescovo di Savona nell'anno 1028. L'Ughelli per\u00f2 non rivela dove abbia ricavato la notizia e non aggiunge ulteriori particolari sulla vita di questo vescovo. Non \u00e8 certo se il suo successore diretto fosse il vescovo Brissiano citato nel 1046, o si debbano collocare in questo lasso di tempo altri vescovi di cui non ci \u00e8 giunta memoria."}
{"id": "2380958", "revid": "599013", "url": "https://it.wikipedia.org/wiki?curid=2380958", "title": "Asmir Begovi\u0107", "text": "In possesso della doppia cittadinanza, prima di rappresentare il proprio paese natale, ha fatto parte della selezione giovanile del Canada Under-20.\nBiografia.\nAsmir \u00e8 nato a Trebigne in Jugoslavia, prima che diventasse parte della moderna Bosnia ed Erzegovina, da una famiglia bosgnacca. Suo padre Amir Begovi\u0107 \u00e8 stato portiere del Leotar di Trebigne e dell'Iskra di Bugojno. Sua madre Ajnija \u00e8 originaria di Stolac. La famiglia Begovi\u0107 lasci\u00f2 la Bosnia tormentata dai conflitti nel 1991 quando Asmir aveva appena 4 anni per trasferirsi in Germania, dove Asmir cominci\u00f2 a giocare a calcio a livello giovanile. All'et\u00e0 di 10 anni la famiglia si trasfer\u00ec in Canada ad Edmonton. Nel 2004 per\u00f2 ritornarono in Germania per seguire Asmir nella sua carriera calcistica. Attualmente Begovi\u0107 \u00e8 sposato con una donna inglese e insieme hanno una figlia.\nCarriera.\nClub.\nPortsmouth e prestiti.\nBegovi\u0107 firm\u00f2 un contratto da professionista nel 2003 per il Portsmouth, dopo aver militato fra i tedeschi del Kirchhausen. Nel 2005 si trasferisce in prestito ai belgi del La Louvi\u00e9re. Nella stagione 2006-07 si trasferisce, ancora in prestito al Macclesfield Town, debuttando in campionato nel pareggio per 1-1 contro lo Stockport County del 25 novembre, subentrando al portiere titolare Jonny Brain. Dopo appena tre presenze, per\u00f2, s'infortunia al ginocchio, ed \u00e8 costretto a fare ritorno a Portsmouth.\nNell'agosto del 2007, viene mandato in prestito al Bournemouth, squadra di Football League One, per un accordo fino al gennaio 2008. Viene richiamato alla base l'11 ottobre dello stesso anno. L'8 dicembre dello stesso anno, viene convocato per la prima volta per un match di Premier, precisamente quello contro l'Aston Villa.\nTuttavia nonostante ci\u00f2, nel marzo 2008 viene mandato in prestito mensile al Yeovil Town, con la possibilit\u00e0, per il Portsmouth, di richiamarlo quandunque la cosa si fosse resa necessaria. Il 29 marzo debutta per i bianco-verdi contro il Bristol Rovers, senza subire reti. Dopo appena due presenze viene richiamato al Portsmouth, nonostante lo Yeovil avesse tentato pi\u00f9 volte di siglare un nuovo accordo per un prestito d'emergenza. Russell Slade, infatti, allora manager dello Yeovil, riveler\u00e0 pi\u00f9 tardi di aver cercato insistentemente Begovi\u0107 per poter coprire la partenza del portiere Steve Mildenhall al Southend United. L'affare salt\u00f2 anche per la morte del nonno di Begovi\u0107, e il portiere, per lutto, decise di prendersi un periodo di pausa. Comunque, pi\u00f9 tardi, lo Yeovil riuscir\u00e0 ad ingaggiarlo per un prestito trimestrale, durante il quale Begovi\u0107 avr\u00e0 l'occasione di difendere per 14 volte la porta bianco-verde, lasciandola intatta in tre occasioni.\nTornato a Portsmouth, debutta nella vittoria interna per 3-1 sul Sunderland del 18 maggio 2009. Nonostante ci\u00f2, il 14 ottobre 2019 raggiunge l'Ipswich Town (squadra di Championship), in prestito. Il 23 novembre viene richiamato al Portsmouth a causa dell'infortunio di David James, lasciando l'Ipswich dopo sei partite giocate. Al Portsmouth gioca altre 15 partite durante la stagione 2009-10.\nStoke City.\nIl 1\u00ba febbraio 2010, Begovi\u0107 viene acquistato dallo Stoke City per 3,25 milioni di sterline, firmando un contratto da quattro anni e mezzo con i \"Potters\". Dopo la firma del contratto, il manager dello Stoke, Tony Pulis, rivela di aver seguito Begovi\u0107 da tempo:\nPrima di approdare nello Staffordshire, Begovi\u0107 aveva anche avuto contatti con i londinesi del Tottenham, ma alla fine sceglie i bianco-rossi. Pi\u00f9 tardi, riveler\u00e0 di essere sollevato nell'aver scampato di poco la crisi finanziaria che pregiudica la stagione dei \"Pomepeys\", costringendoli, fra l'altro, alla retrocessione in Championship. Viene poi rivelato che il Portsmouth aveva gi\u00e0 accettato un'offerta da 1 milione di sterline giunta dal Tottenham, e ne aveva anche incassato un anticipo, prima che lo stesso Begovi\u0107 bloccasse il trasferimento per andare a giocare con lo Stoke.\nDebutta con la nuova maglia, il 25 aprile 2010, nella partita in trasferta disputata contro il Chelsea, sostituendo l'infortunato Thomas S\u00f8rensen al 35\u00ba minuto. Viene superato 5 volte prima del fischio finale, che vede il Chelsea trionfare per 7-0. La sua prima gara da imbattuto \u00e8 lo 0-0 contro l'Everton del 1\u00ba maggio successivo e gioca anche le due ultime partite della stagione contro il Fulham e il Manchester United.\nAll'inizio della stagione successiva Tony Pulis gli assegna la maglia numero 1; prima della partita di Coppa di Lega contro lo Shrewsbury Town si rifiuta di giocare, decisione \"totalmente irrispettosa\" secondo Pulis. Pi\u00f9 tardi, per\u00f2, Begovi\u0107 dichiara di non essersi mai rifiutato di giocare. Nonostante ci\u00f2 Begovi\u0107 gioca le fasi successive della coppa, contro Fulham e West Ham. Debutta in campionato il 30 ottobre contro l'Everton sostituendo ancora una volta l'infortunato S\u00f8rensen. Dopo l'infortunio del portiere danese, Begovi\u0107 diventa titolare, anche grazie al suo riappacificamento con Pulis. Le cose si mettono bene, come Begovi\u0107 stesso dichiara dopo una sconfitta di misura contro l'Arsenal in febbraio.\nIl 2 novembre 2013 segna una rete contro il Southampton dopo 12 secondi: ricevuto un retropassaggio, effettua un rinvio e, da porta a porta, segna uno dei gol pi\u00f9 veloci della storia della Premier League, beffando il collega Artur Boruc, nonch\u00e9 il secondo pi\u00f9 lungo di sempre, da una distanza di oltre 92 metri. Viene cos\u00ec battuto il record di Tim Howard per i portieri (88 metri) e quello del difensore Tyson Farago (86 metri).\nChelsea.\nIl 13 luglio 2015 viene acquistato per 10 milioni di euro dal Chelsea, con cui firma un contratto quadriennale. Sceglie di indossare la maglia numero 1, lasciata libera da Petr Cech, da poco passato all'Arsenal. Nella prima parte di stagione viene spesso schierato titolare a causa dell'infortunio di Thibaut Courtois.\nL'anno successivo invece \u00e8 riserva del belga, e a fine anno si laurea campione d'Inghilterra. Nel mentre, il 26 marzo 2017, riceve dalla FSBiH, insieme ai connazionali Cocali\u0107, D\u017eeko, Ibi\u0161evi\u0107, Luli\u0107, Spahi\u0107 e Vi\u0161\u0107a, il diploma di allenatore UEFA-B per le giovanili.\nBournemouth e prestiti al Qaraba\u011f e al Milan.\nIl 30 maggio 2017 viene acquistato dal Bournemouth, con cui firma un accordo a lungo termine, facendo ritorno alle \"Cherries\" dopo 10 anni. Nella prima stagione \u00e8 titolare fisso del club, mentre nella seconda (a partire da gennaio) diviene riserva di Artur Boruc.\nPer via del minore spazio trovato, il 2 settembre 2019 passa in prestito al fino al 31 dicembre dello stesso anno.\nAl termine del prestito, fa ritorno al Bournemouth, che il 13 gennaio 2020 lo cede in prestito fino a fine stagione al Milan, dove sceglie di indossare la maglia numero 1. Debutta in Serie A il 22 febbraio 2020 sul campo della , subentrando a Gianluigi Donnarumma nel corso del secondo tempo, e subisce su calcio di rigore il gol del definitivo 1-1 di Erick Pulgar. Debutta da titolare l\u20198 marzo nella partita in casa contro il , poi persa 1-2.\nAl termine della stagione, non essendo stato riscattato dal club milanese, fa rientro al club inglese con cui gioca una stagione da titolare in Championship.\nTrasferimento all\u2019Everton.\nIl 20 luglio 2021 firma un contratto annuale come secondo portiere dell\u2019.\nNazionale.\nCanada.\nOttenuta la cittadinanza canadese, Begovi\u0107 gioca con la maglia della selezione nordamericana il campionato del mondo Under-20 del 2007, organizzato proprio dal Canada. Salva il risultato pi\u00f9 volte nella prima partita contro il Cile, ma non riesce ad evitare la sconfitta per 3-0. Nella partita contro il Congo, \u00e8 costretto ad uscire dall'area per coprire l'avanzata degli avversari e a toccare la palla, schizzata in avanti a causa del campo bagnato, con le mani fuori dall'area per evitare il gol. Viene espulso e, avendo il Canada terminato le sostituzioni, il centrocampista Jonathan Beaulieu-Bourgault \u00e8 costretto a mettersi fra i pali al posto suo.\nIl 14 agosto 2007, appena ventenne, viene convocato per la prima volta, nella nazionale maggiore, per un'amichevole contro l'Islanda, cui per\u00f2 assiste dalla tribuna.\nNel novembre 2008, risponde ad un'altra convocazione per un match di qualificazione per i mondiali 2010 contro la Giamaica, ma, ancora una volta, non gioca perch\u00e9 gli viene preferito l'allora portiere del Cluj Lars Hirschfeld. In pi\u00f9, Begovi\u0107 perde la CONCACAF Gold Cup 2009 perch\u00e9 il Portsmouth lo vuole con la prima squadra sin dagli inizi della preparazione estiva. Verso la fine del giugno 2009, discute con Miroslav Bla\u017eevi\u0107, il c.t. della Bosnia, la possibilit\u00e0 di giocare per i dragoni. In Bosnia vari media avevano gi\u00e0 riportato lo scoop che voleva Begovi\u0107 oramai deciso a giocare per il suo Paese d'origine, quando, il 12 luglio successivo, nel corso di un programma radio canadese, Begovi\u0107 stesso dichiara di voler proseguire la sua carriera con i \"Canucks\". Riguardo al suo colloquio con il c.t. della Bosnia, poi, aggiunge che si \u00e8 trattato di un equivoco causato da una traduzione errata. Nella stessa intervista, poi, Begovi\u0107 afferma:\nBosnia ed Erzegovina.\nNonostante queste parole, per\u00f2, poco meno di due mesi dopo, il 21 agosto 2009, Asmir cambia idea, e accetta la convocazione della Bosnia per due partite di qualificazione per il campionato del mondo del 2010: una gara esterna contro l'Armenia, il 5 settembre, e una gara casalinga a Zenica contro la Turchia, il 9 settembre. Durante il pre-partita, Begovi\u0107 concede un'intervista per il sito ufficiale della federazione bosniaca, dicendo, fra le altre cose:\nNon gioca in nessuna delle due partite. Tuttavia il suo debutto con la nazionale bosniaca, giunge il 10 ottobre successivo, nel match di qualificazione vinto per 2-0 in casa, contro l'Estonia, dove ha sostituto Kenan Hasagi\u0107 al 92\u00ba minuto. Il 3 marzo 2010, gioca il secondo tempo dell'amichevole contro il Ghana. La Bosnia vince per 2-1 e Begovi\u0107 non subisce gol. Colleziona la prima presenza da titolare il 29 maggio successivo, contro la Svezia; la partita finisce 4-2 per gli scandinavi, ma, secondo i media bosniaci, Begovi\u0107 \u00e8 esente da colpe, dato che i gol concessi sono imputabili interamente alla difesa slava. Generano alcune polemiche, poi, le sue assenze nelle amichevoli contro Messico e Slovacchia, dovute al suo stato di salute, ma imputate da molti a strategie dello Stoke City per evitare le convocazioni.\nDa l\u00ec in poi \u00e8 titolare in porta della selezione bosniaca, con cui disputa il campionato del mondo del 2014, fino al 2018, quando, con l'arrivo di Robert Prosine\u010dki in panchina, diviene la riserva del connazionale Ibrahim \u0160ehi\u0107.\nStatistiche.\nPresenze e reti nei club.\n\"Statistiche aggiornate al 20 marzo 2021.\""}
{"id": "2380959", "revid": "1776051", "url": "https://it.wikipedia.org/wiki?curid=2380959", "title": "Brissiano", "text": "Brissiano viene nominato da Ferdinando Ughelli nella sua opera \"Italia sacra\" e indicato come vescovo di Savona nell'anno 1046. L'Ughelli per\u00f2 non aggiunge ulteriori particolari sulla vita di questo vescovo. Non \u00e8 certo, ma \u00e8 probabile che il suo successore diretto sia stato il vescovo Amico citato nel 1049."}
{"id": "2380962", "revid": "287204", "url": "https://it.wikipedia.org/wiki?curid=2380962", "title": "Campo profughi di Friedland", "text": "Il campo profughi di Friedland (in tedesco \"lager Friedland\") \u00e8 un campo di accoglienza e smistamento per stranieri, posto a Friedland, nel circondario di Gottinga, in Germania.\nIl campo venne istituito dall'amministrazione provvisoria britannica, il 20 settembre 1945, allo scopo di procedere all'identificazione ed al ricongiungimento familiare dei prigionieri di guerra tedeschi, provenienti soprattutto dal fronte orientale.\nPer oltre un decennio svolse tale funzione, fino all'ottobre 1955, quando giunsero dalla Russia gli ultimi 9.626 prigionieri di guerra, rimpatriati in seguito all'accordo Adenauer-Bulganin del 13 settembre 1955.\nNel novembre dell'anno successivo, il lager di Friedland fu messo a disposizione dei profughi magiari scampati alla repressione della rivolta ungherese e, da allora, la struttura venne periodicamente utilizzata per simili incombenze, ospitando, tra gli altri, gli esuli cileni nel 1973, i fuggitivi vietnamiti dei cosiddetti \"boat people\" nel 1978, i tamil dello Sri Lanka nel 1984, i profughi albanesi nel 1990 e, dal marzo 2009, i rifugiati della minoranza cristiana provenienti dall'Iraq."}
{"id": "2380972", "revid": "287204", "url": "https://it.wikipedia.org/wiki?curid=2380972", "title": "Isaj Aleksandrovi\u010d Dobrovejn", "text": "Biografia.\nNacque come Icchok Zorachovi\u010d Barabej\u010dik nell'Impero russo. Lasci\u00f2 poi il suo paese, nel frattempo divenuto Unione Sovietica, nel 1923, divenendo cittadino norvegese nel 1929.\nSi esib\u00ec davanti a Vladimir Lenin eseguendo la sonata di Beethoven \"Sonata Appassionata\", che era il pezzo preferito dello statista sovietico. Nel 1922 venne invitato in Germania a dirigere, a Dresda, la prima esecuzione tedesca dell'opera di Musorgskij, \"Boris Godunov\". Gli venne affidata la direzione della Oslo Philharmonic per il periodo (1928-31), e quindi fu alla guida della Budapest Opera nel periodo (1927-28). Assunse poi la direzione della San Francisco Symphony Orchestra, in unione al direttore Basil Cameron, ce mantenne per gli anni (1931-34). Dopo essere stato alla guida di altre orchestre, per periodi pi\u00f9 brevi, venne chiamato a dirigere la Gothenburg Symphony nella quale rimase, per un lungo periodo, dal 1941 al 1953.\nDobrowen collabor\u00f2 con Nikolaj Medtner e Artur Schnabel oltre che con altri noti musicisti. Fu anche un amico intimo dello scrittore russo Maksim Gor'kij e dell'esploratore norvegese Fridtjof Nansen.\nDiresse il suo ultimo concerto con la Oslo Philharmonic nel dicembre 1952 e l'ultimo in assoluto, il 19 gennaio 1953, con la Stuttgart Orchestra. Mor\u00ec a Oslo all'et\u00e0 di 62 anni.\nRelativamente sconosciuto ai nostri giorni, compose diverse bella composizioni per pianoforte, reminiscenze di Sergej Rachmaninov. L'interesse riguardo alle composizioni di Dobrowen, \u00e8 recentemente aumentato grazie alle poche registrazioni, che riguardano la proposizione di alcune parti orchestrali del suo \"Piano Concerto in do diesis minore (Op. 20)\". Cos\u00ec come per il concerto, il cui stile e la coloristica orchestrazione richiama le musiche di Medtner, Rachmaninov e Aleksandr Skrjabin, aggiungendo una personale vene di struggente malinconia, non apparse su CD recentemente tre sue sonate per pianoforte ed una per violino."}
{"id": "2380973", "revid": "152584", "url": "https://it.wikipedia.org/wiki?curid=2380973", "title": "Federico d'Austria-Teschen", "text": ""}
{"id": "2380974", "revid": "1776051", "url": "https://it.wikipedia.org/wiki?curid=2380974", "title": "Beato Amico", "text": "Amico fu vescovo di Savona nel 1049. Non si conosce la data di morte, ma fu certamente considerato uomo pio e devoto, tanto che dai suoi contemporanei fu soprannominato \"beato\". Riorganizz\u00f2 i canonici della cattedrale in una comunit\u00e0 religiosa con diritto di riscuotere la decima sia a Savona che a Noli."}
{"id": "2380976", "revid": "121768426", "url": "https://it.wikipedia.org/wiki?curid=2380976", "title": "Il razzo eccezionale", "text": "Il razzo eccezionale (\"The Remarkable Rocket\") \u00e8 una fiaba di Oscar Wilde tratta dalla raccolta \"Il principe felice e altri racconti\". Vi \u00e8 chi vide nell'egoista protagonista una caricatura del pittore di ispirazione preraffaelita James Abbott McNeill Whistler, che era stato amico di Wilde.\nTrama.\nDurante la festa di nozze del figlio del re, dopo il banchetto, le danze e gli intrattenimenti vari, \u00e8 previsto uno spettacolo pirotecnico al quale dovrebbe prendere parte un razzo molto particolare. Nell'attesa di essere sparati, i fuochi artificiali parlano fra di loro, invece il razzo del titolo preferisce vantarsi delle sue grandi qualit\u00e0, e crede di essere il pezzo forte della serata. Tuttavia, per ostentare le proprie virt\u00f9 e la propria sensibilit\u00e0, si mette a piangere davanti agli \"esplosivi\" compagni: \u00e8 cos\u00ec che si bagna troppo per accendersi e non prende fuoco a differenza dei compagni.\nIl giorno dopo viene buttato in un laghetto, per poi essere raccolto da due ragazzini che lo scambiano per un bastone, mentre il razzo continua a pensare che stiano aspettando l'occasione pi\u00f9 solenne per spiegarne tutta la pirotecnica magnificenza. I ragazzi decidono di metterlo al fuoco e, aspettando che la fiamma prenda vita, si addormentano. Essendo ancora molto umido, il razzo non parte subito e ci vuole del tempo prima che bruci. Quando poi il razzo prende fuoco, parte dando vita a un incredibile spettacolo pirotecnico, che nessuno \u00e8 riuscito a vedere.\nOpere collegate.\n\"Il razzo eccezionale\" fa parte de \"Il principe felice e altri racconti\" assieme a:"}
{"id": "2380977", "revid": "3115", "url": "https://it.wikipedia.org/wiki?curid=2380977", "title": "Doln\u00fd Bar", "text": "Doln\u00fd Bar (in ungherese \"Alb\u00e1r\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2380978", "revid": "125823810", "url": "https://it.wikipedia.org/wiki?curid=2380978", "title": "Uccisione di ecclesiastici in Italia nel secondo dopoguerra", "text": "Durante il biennio immediatamente successivo alla cessazione delle ostilit\u00e0 del secondo conflitto mondiale in Italia, tra le numerose uccisioni che videro coinvolte (come attori o vittime) nel centro-nord del Paese persone di differenti (e avversi) schieramenti ideologici, vi furono alcuni episodi delittuosi le cui vittime appartenevano al clero cattolico. Il sacerdote e storico imolese Mino Martelli ha calcolato in 110 il numero complessivo di delitti.\nQuadro politico.\nDando seguito agli accordi della conferenza di Jalta tra le maggiori potenze alleate, alla fine della seconda guerra mondiale l'Italia si avviava a entrare nella zona d\u2019influenza anglo-statunitense. Un serrato confronto politico era tuttavia in atto tra le principali forze che durante la Resistenza avevano fatto parte del Comitato di Liberazione Nazionale: il partito di ispirazione cattolica Democrazia Cristiana, vicino alle posizioni angloamericane, e quelli di matrice socialista e comunista, vicini a quelle dell'Unione Sovietica.\nLe uccisioni.\nLe uccisioni avvennero nel centro-nord Italia, con particolare preminenza in Emilia-Romagna. Per il perimetro compreso tra le zone di Bologna, Modena e Reggio Emilia fu coniato il termine di \u00abTriangolo della morte\u00bb, vista la concentrazione di omicidi (non tutti e non solo di sacerdoti, comunque) in quell'ambito territoriale.\nRiguardo alle morti dei sacerdoti, nell'immediato dopoguerra una prima e incompleta ricognizione del fenomeno venne realizzata da Luciano Bergonzoni e Cleto Patelli, che trattarono l'argomento in una sezione della loro opera \"Preti nella tormenta\"; per i due autori, i sacerdoti uccisi furono \u00abmartirizzati\u00bb. Pi\u00f9 organico e sistematico fu l'approccio di Lorenzo Bedeschi negli anni cinquanta: dai risultati della sua analisi, pubblicati nel volume \"L'Emilia ammazza i preti\", emerse che 52 ecclesiastici (definiti \u00abmartiri\u00bb anche in questo testo) furono uccisi nella fascia di territorio che va \u00abda Rimini a Piacenza, da Modigliana a Guastalla\u00bb. Pi\u00f9 di recente il giornalista e scrittore Roberto Beretta, collaboratore del quotidiano cattolico \"Avvenire\", nella sua \"Storia dei preti uccisi dai partigiani\" ritenne di aver individuato un denominatore comune a tali episodi e chiam\u00f2 quella serie di uccisioni \u00abstrage dei preti\u00bb.\nTra i casi che pi\u00f9 ebbero e in qualche misura tuttora hanno rilevanza si possono ricordare:\nEx territori italiani.\nPer quanto riguarda invece i territori sotto sovranit\u00e0 italiana successivamente passati alla Jugoslavia con l'accordo di Parigi del 10 febbraio 1947, vi \u00e8 almeno un caso documentato di sacerdote ucciso nel periodo 1945-1947: Francesco Bonifacio, di 34 anni, sequestrato nei pressi di Villa Gardossi (Buie d'Istria) da alcune \u201cguardie popolari\u201d, picchiato, lapidato e finito con due coltellate, e successivamente infoibato. Bonifacio fu beatificato dalla Chiesa cattolica il 4 ottobre 2008 a Trieste, in quanto ritenuto ucciso \"in odium fidei\".\nPubblicit\u00e0 dei fatti.\nGi\u00e0 nei primi anni cinquanta, sulla scia dei fatti delittuosi, il vescovo di Reggio Emilia, Beniamino Socche, a capo di un comitato appositamente istituito, tent\u00f2 di ottenere l'autorizzazione a erigere un monumento al cosiddetto \u00abprete ignoto\u00bb, ma la sua iniziativa non ebbe successo.\nNella primavera del 1990 i familiari superstiti di alcune delle vittime delle quali non fu mai ritrovato il corpo pubblicarono una lettera aperta, chiedendo quantomeno indicazioni per rintracciare le spoglie e dar loro sepoltura.\nAlcuni mesi dopo, il 29 agosto, fu pubblicata sul quotidiano bolognese \"Il Resto del Carlino\" una lettera del parlamentare comunista ed ex-partigiano Otello Montanari, inviata anche all\"'Unit\u00e0\", ma da questo quotidiano non pubblicata.\nNella lettera Montanari premise che bisognava distinguere tra \"omicidi politici\", ovvero commessi in ragione del ruolo esercitato dalla persona uccisa, ed \"esecuzioni sommarie\", ovvero uccisioni indiscriminate di avversari politici e oppositori; e invit\u00f2 chiunque sapesse come ritrovare le spoglie delle persone uccise (aggiungendo: \u00abIo non lo so\u00bb) a dare le necessarie informazioni.\nDopo la pubblicazione di tale lettera, Montanari ebbe gravi difficolt\u00e0 nel partito, all'interno del quale fu aspramente contestato, e fu inoltre escluso dal Comitato Provinciale dell'ANPI, dalla Presidenza dell'Istituto Cervi e dalla Commissione regionale di controllo.\nI coniugi Elena Aga-Rossi (docente universitaria di Storia contemporanea) e Viktor Zaslavskij (esperto di storia dei rapporti italo-sovietici), dopo l'apertura degli archivi di Stato dell'ex-URSS, ebbero lo spunto per una nuova analisi di tali avvenimenti alla luce dei rapporti del PCUS con i suoi partiti fratelli (ivi incluso, quindi, il PCI).\nLa tesi dei due studiosi, esposta anche in un'intervista allo stesso Roberto Beretta dalle colonne di \"Avvenire\", \u00e8 che il PCI all'epoca, se non proprio favor\u00ec, quantomeno toller\u00f2 e copr\u00ec la soppressione di esponenti di categorie (borghesi, sacerdoti, possidenti) che in un'ottica di breve-medio periodo potessero costituire un impedimento materiale e culturale-ideologico all'espansione comunista; aggiungendo tuttavia che, a loro avviso, in molte zone d'Italia ci\u00f2 sarebbe stato controproducente, perch\u00e9, anche se a livello locale vi fu un successo elettorale, lo stesso non accadde a livello nazionale.\nInfine, per quanto riguarda le cause della debolezza, quando non del silenzio, da parte cattolica nel denunciare tali fatti, Aga-Rossi e Zaslavsky ipotizzano che il clero temette di vedersi rinfacciata una qualsivoglia forma di adesione al passato regime fascista, sebbene tale aspetto della questione sia ancora lungi dall'essere storicamente indagato a fondo."}
{"id": "2380979", "revid": "287204", "url": "https://it.wikipedia.org/wiki?curid=2380979", "title": "Dolny Bar", "text": ""}
{"id": "2380980", "revid": "51323", "url": "https://it.wikipedia.org/wiki?curid=2380980", "title": "Alb\u00e1r", "text": ""}
{"id": "2380981", "revid": "757396", "url": "https://it.wikipedia.org/wiki?curid=2380981", "title": "Maccabi Ra'anana", "text": "Il Maccabi Ra'anana \u00e8 una societ\u00e0 cestistica avente sede a Ra'anana, in Israele. Fondata nel 1980, nel 2002 si \u00e8 fusa con il \"Bnei Herzliya\" dando origine al \"Bnei HaSharon\"; tuttavia nel 2011 l'unione si \u00e8 conclusa e la societ\u00e0 \u00e8 stata rifondata."}
{"id": "2380985", "revid": "106456", "url": "https://it.wikipedia.org/wiki?curid=2380985", "title": "Virginia Bourbon Del Monte", "text": ""}
{"id": "2380986", "revid": "767487", "url": "https://it.wikipedia.org/wiki?curid=2380986", "title": "Balatonszemes", "text": "Balatonszemes \u00e8 un comune dell'Ungheria di 1.658 abitanti (dati 2001) situata nella provincia di Somogy, nell'Ungheria centro-occidentale."}
{"id": "2380987", "revid": "3115", "url": "https://it.wikipedia.org/wiki?curid=2380987", "title": "Doln\u00fd \u0160t\u00e1l", "text": "Doln\u00fd \u0160t\u00e1l (in ungherese \"Alist\u00e1l\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2380989", "revid": "287204", "url": "https://it.wikipedia.org/wiki?curid=2380989", "title": "Dolny Stal", "text": ""}
{"id": "2380990", "revid": "121881090", "url": "https://it.wikipedia.org/wiki?curid=2380990", "title": "Alfa Romeo 164 Proteo", "text": "LAlfa Romeo 164 Proteo \u00e8 una concept car realizzata dall'Alfa Romeo nel 1991 in unico esemplare, custodito presso il Museo Alfa Romeo di Arese.\nIl progetto \"Prot\u00e9o\".\nIl prototipo \"164 Proteo\" venne ideato da Walter de Silva, al tempo responsabile del Centro Stile Alfa Romeo, allo scopo di realizzare una vettura che creasse un nuovo segmento del mercato automobilistico, rappresentato dalla tipologia Coup\u00e9-Cabriolet.\nLa denominazione \"Proteo\", mutuata dall'omonima divinit\u00e0 della mitologia greca, fu scelta per sottolineare la possibilit\u00e0 di trasformare a piacimento la forma della carrozzeria.\nNel marzo 1991, dopo 18 mesi dall'inizio della fase progettuale, la \"164 Proteo\" venne presentata al Salone di Ginevra quale \"vettura laboratorio coup\u00e9-spider\", dichiarando che non doveva essere considerata una semplice \"dream car\", ma un modello di possibile produzione in serie, il cui inizio era prevedibile nell'arco di un triennio.\nLa definizione di \"vettura-laboratorio\" fu particolarmente calzante gi\u00e0 dall'inizio, non solo per gli aspetti innovativi e per le raffinatezze tecniche da sperimentare, ma anche rappresentando il primo prototipo che il Gruppo FIAT progett\u00f2 completamente con strumenti informatici, velocizzando le fasi progettuale e prototipale, oltre a contemporaneamente generare i dati utili alla successiva realizzazione degli impianti produttivi.\nTuttavia, nonostante l'interesse mostrato dalla stampa specializzata e dal pubblico, le previsioni non furono rispettate. Giunto all'ultimo stadio evolutivo e ormai pronto per l'industrializzazione, il prototipo fu accantonato dalla dirigenza del Gruppo FIAT, in quanto la sua produzione non fu ritenuta remunerativa.\nIl prototipo.\nLa strutturazione della \"Proteo\" part\u00ec dalla piattaforma denominata Tipo 4 - gi\u00e0 utilizzata per il modello \"164\" - il cui passo venne accorciato di 20\u00a0cm allo scopo di aumentarne la rigidit\u00e0 strutturale, ponendola nelle condizioni di sopportare le maggiori sollecitazioni dovute all'indebolimento della scocca per l'assenza del padiglione e all'incrementata potenza del nuovo motore 3.0 V6 24v portato a 260\u00a0CV.\nA tale propulsore, appena uscito dalla fase sperimentale, venne affiancata la trasmissione \"Viscomatic\" che regola la trazione integrale. Si tratta di un originale sistema a giunto viscoso in grado di variare la coppia trasmessa, modificando la quantit\u00e0 di fluido siliconico, che agisce su un differenziale ripartitore epicicloidale inserito tra i due assali. La variazione di pressione \u00e8 determinata da un pistone che manda o aspira il fluido, comandato da una centralina elettronica che riceve segnali da una serie di sensori, sulla base dei quali elabora la giusta pressione in funzione della velocit\u00e0, del raggio di sterzata, dell'accelerazione, della frenata e del regime di rotazione del motore e degli assali.\nL'effetto pratico del sistema \u00e8 quello di ripartire la trazione prevalentemente sulle ruote anteriori in condizioni normali, ma in caso di brusca accelerazione o perdita di aderenza, la trazione viene distribuita sulle quattro ruote. Il caso di frenata, invece, le ruote dei due assi sono rese indipendenti al fine di non contrastare l'azione dell'ABS.\nAltra raffinatezza tecnica \u00e8 l'adozione delle quattro ruote sterzanti: quelle anteriori azionate in modo tradizionale dal pilota e quelle posteriori che si attivano proporzionalmente alla velocit\u00e0, fino a raggiungere il 5% dell'angolo di sterzata anteriore.\nNaturalmente l'innovazione pi\u00f9 vistosa del prototipo consisteva nel padiglione scomponibile con tetto e lunotto in materiale trasparente che possono essere automaticamente rimossi e alloggiati nel bagagliaio, tramite l'intervento di servomotori elettrici, trasformando la vettura da coup\u00e9 in spider, semplicemente premendo un pulsante all'interno dell'abitacolo. Fortemente avveniristici per l'epoca erano anche i sei piccoli fari poliellisoidali in linea, equamente suddivisi dal tradizionale scudo di marca, che caratterizzano il frontale.\nRetaggi.\nNonostante la rinuncia alla fase produttiva, il prototipo funse da esempio ed esperienza per altre realizzazioni. La linea (in particolare il frontale) fu ripresa per altri modelli Alfa Romeo degli anni novanta \"Alfa Romeo GTV\" e la \"Spider\", mentre il sistema di trazione venne utilizzato per equipaggiare la \"164 Q4\"."}
{"id": "2380991", "revid": "110157", "url": "https://it.wikipedia.org/wiki?curid=2380991", "title": "Balatonszentgy\u00f6rgy", "text": "Balatonszentgy\u00f6rgy \u00e8 un comune dell'Ungheria di 1.673 abitanti (dati 2001) situata nella provincia di Somogy, nell'Ungheria centro-occidentale."}
{"id": "2380992", "revid": "51323", "url": "https://it.wikipedia.org/wiki?curid=2380992", "title": "Alist\u00e1l", "text": ""}
{"id": "2380993", "revid": "1776051", "url": "https://it.wikipedia.org/wiki?curid=2380993", "title": "Giordano (vescovo di Savona)", "text": "Non si hanno ulteriori notizie riguardo alla sua attivit\u00e0 nella diocesi e non si conosce la data di morte. Il suo successore fu probabilmente (ma non \u00e8 certo) il vescovo Grossolano consacrato nel 1098."}
{"id": "2380995", "revid": "767487", "url": "https://it.wikipedia.org/wiki?curid=2380995", "title": "Balaton\u00fajlak", "text": "Balaton\u00fajlak \u00e8 un comune dell'Ungheria di 604 abitanti (dati 2001) situata nella provincia di Somogy, nell'Ungheria centro-occidentale."}
{"id": "2381000", "revid": "287204", "url": "https://it.wikipedia.org/wiki?curid=2381000", "title": "B\u00e1lv\u00e1nyos", "text": "B\u00e1lv\u00e1nyos \u00e8 un comune dell'Ungheria di 601 abitanti (dati 2006) situato nella provincia di Somogy, nell'Ungheria centro-occidentale."}
{"id": "2381001", "revid": "1872303", "url": "https://it.wikipedia.org/wiki?curid=2381001", "title": "B\u00e1rdudvarnok", "text": "B\u00e1rdudvarnok \u00e8 un comune dell'Ungheria di 1.209 abitanti (dati 2001) situato nella provincia di Somogy, nell'Ungheria centro-occidentale."}
{"id": "2381002", "revid": "121358324", "url": "https://it.wikipedia.org/wiki?curid=2381002", "title": "Deron Washington", "text": ""}
{"id": "2381003", "revid": "767487", "url": "https://it.wikipedia.org/wiki?curid=2381003", "title": "Bat\u00e9", "text": "Bat\u00e9 \u00e8 un comune dell'Ungheria di 859 abitanti (dati 2001) situata nella provincia di Somogy, nell'Ungheria centro-occidentale."}
{"id": "2381004", "revid": "152584", "url": "https://it.wikipedia.org/wiki?curid=2381004", "title": "Guglielmo Francesco d'Austria-Teschen", "text": ""}
{"id": "2381005", "revid": "6606", "url": "https://it.wikipedia.org/wiki?curid=2381005", "title": "Aristobulo Apostolis", "text": ""}
{"id": "2381006", "revid": "729019", "url": "https://it.wikipedia.org/wiki?curid=2381006", "title": "Bedegk\u00e9r", "text": "Bedegk\u00e9r \u00e8 un comune dell'Ungheria di 533 abitanti (dati 2001) situata nella provincia di Somogy, nell'Ungheria centro-occidentale."}
{"id": "2381007", "revid": "110157", "url": "https://it.wikipedia.org/wiki?curid=2381007", "title": "B\u00e9lav\u00e1r", "text": "B\u00e9lav\u00e1r \u00e8 un comune dell'Ungheria di 397 abitanti (dati 2007) situata nella provincia di Somogy, nell'Ungheria centro-occidentale."}
{"id": "2381008", "revid": "729019", "url": "https://it.wikipedia.org/wiki?curid=2381008", "title": "Beleg (Ungheria)", "text": "Beleg \u00e8 un comune dell'Ungheria di 703 abitanti (dati 2001) situata nella provincia di Somogy, nell'Ungheria centro-occidentale."}
{"id": "2381010", "revid": "204012", "url": "https://it.wikipedia.org/wiki?curid=2381010", "title": "Tessuti trofomeccanici", "text": ""}
{"id": "2381013", "revid": "767487", "url": "https://it.wikipedia.org/wiki?curid=2381013", "title": "Berzence", "text": "Berzence \u00e8 un comune dell'Ungheria di 2.713 abitanti (dati 2001) situata nella provincia di Somogy, nell'Ungheria centro-occidentale."}
{"id": "2381016", "revid": "767487", "url": "https://it.wikipedia.org/wiki?curid=2381016", "title": "Bodrog (paese)", "text": "Bodrog \u00e8 un comune dell'Ungheria di 475 abitanti (dati 2001) situata nella provincia di Somogy, nell'Ungheria centro-occidentale."}
{"id": "2381017", "revid": "290948", "url": "https://it.wikipedia.org/wiki?curid=2381017", "title": "Regime stazionario", "text": ""}
{"id": "2381018", "revid": "729019", "url": "https://it.wikipedia.org/wiki?curid=2381018", "title": "B\u00f6h\u00f6nye", "text": "B\u00f6h\u00f6nye \u00e8 un comune dell'Ungheria di 2.521 abitanti (dati 2001) situata nella provincia di Somogy, nell'Ungheria centro-occidentale."}
{"id": "2381019", "revid": "729019", "url": "https://it.wikipedia.org/wiki?curid=2381019", "title": "Bolh\u00e1s", "text": "Bolh\u00e1s \u00e8 un comune dell'Ungheria di 486 abitanti (dati 2001) situata nella provincia di Somogy, nell'Ungheria centro-occidentale."}
{"id": "2381022", "revid": "121961149", "url": "https://it.wikipedia.org/wiki?curid=2381022", "title": "Nick \u00dat", "text": "Biografia.\nNato a Long An, in Vietnam, Nick \u00dat inizia a lavorare come fotografo per la Associated Press all'et\u00e0 di sedici anni, dopo che suo fratello maggiore Huynh Thanh My, anch'egli fotografo della Associated Press, era stato ucciso in Vietnam. Il suo lavoro pi\u00f9 famoso \u00e8 senz'altro la fotografia scattata nel 1972 a Kim Ph\u00fac, una bambina di nove anni nuda e gravemente ustionata, in fuga dal suo villaggio che era stato attaccato da un bombardamento al napalm, durante la guerra del Vietnam. La fotografia vinse il premio Pulitzer.\nAttualmente Ut \u00e8 cittadino degli Stati Uniti, vive a Los Angeles, e continua a lavorare come fotografo della Associated Press. Trentacinque anni dopo le fotografie alla piccola Phuc, il suo nome \u00e8 tornato alla ribalta, grazie ad alcuni scatti fatti a Paris Hilton in lacrime ed in stato di arresto, nel sedile posteriore di una automobile della polizia di Los Angeles, risalenti all'8 giugno 2007, ed attribuiti erroneamente al fotografo vietnamita mentre in realt\u00e0 tali scatti fotografici alla Hilton sono stati fatti dal fotografo Karl Larsen."}
{"id": "2381033", "revid": "287204", "url": "https://it.wikipedia.org/wiki?curid=2381033", "title": "Jean-Denis Deletraz", "text": ""}
{"id": "2381036", "revid": "71482", "url": "https://it.wikipedia.org/wiki?curid=2381036", "title": "Mimmo Schiattarella", "text": ""}
{"id": "2381051", "revid": "290948", "url": "https://it.wikipedia.org/wiki?curid=2381051", "title": "Processo discontinuo", "text": ""}
{"id": "2381054", "revid": "38120", "url": "https://it.wikipedia.org/wiki?curid=2381054", "title": "Wilhelm Meyer-L\u00fcbke", "text": " Studioso romanista, fu sostenitore dell'applicazione dei principi neogrammaticali al dominio romanzo ed \u00e8 noto anche per essere stato, con Friedrich Christian Diez, uno dei fondatori della linguistica neolatina.\nBiografia.\nNato in una famiglia benestante dello zurighese, dal 1879 studi\u00f2 filologia classica, filologia romanza ed indoeuropeistica nell'Universit\u00e0 di Zurigo, laureandovisi quindi nel 1883. Nel biennio (1882-1883) si era recato a Berlino per seguire dapprima le lezioni del noto indoeuropeista Johannes Schmidt, da cui apprese il metodo neogrammaticale, e poi quelle di Adolf Tobler.\nNel 1884 ottenne la \"venia legendi\" a Zurigo nonostante non presentasse nessuna tesi di abilitazione alla libera docenza. Tra il 1885 e il 1887 fu a Parigi per sostituire Gaston Paris all\"'\u00c9cole pratique des hautes \u00e9tudes\" e affianc\u00f2 Ars\u00e8ne Darmesteter nelle sue lezioni. Nel 1887 ottenne la libera docenza in linguistica comparata all'Universit\u00e0 di Jena. Nel 1890, si trasfer\u00ec all'Universit\u00e0 di Vienna dove insegn\u00f2 filologia romanza con Adolfo Mussafia ed ebbe tra i suoi allievi Matteo Giulio Bartoli. Qui ricopr\u00ec anche le cariche di preside della facolt\u00e0 di lettere prima (a. a. 1905-1906) e di rettore dell'ateneo poi (a. a. 1906-1907). Infine nel 1915 accett\u00f2 la cattedra di filologia romanza all'Universit\u00e0 di Bonn, dove continu\u00f2 ad insegnare sino alla sua morte."}
{"id": "2381055", "revid": "16066", "url": "https://it.wikipedia.org/wiki?curid=2381055", "title": "Gassa", "text": ""}
{"id": "2381062", "revid": "24108168", "url": "https://it.wikipedia.org/wiki?curid=2381062", "title": "Iuno Pronuba", "text": ""}
{"id": "2381066", "revid": "1788047", "url": "https://it.wikipedia.org/wiki?curid=2381066", "title": "Leonard Slatkin", "text": "Biografia.\nSlatkin nacque in una famiglia di musicisti provenienti dall'area dell'Impero russo oggi Ucraina. Suo padre Felix Slatkin fu il violinista, direttore d'orchestra e fondatore dell\"'Hollywood String Quartet\", e sua madre Eleanor Aller era la violoncellista del quartetto. Suo fratello, Frederick Zlotkin, \u00e8 un violoncellista.\nIl fratello Frederick modific\u00f2 il cognome di famiglia in Zlotkin, adottandolo per la sua attivit\u00e0 professionale.\nSlatkin studi\u00f2 alla Indiana University ed al Los Angeles City College prima di iscriversi alla Juilliard School dove studi\u00f2 direzione d'orchestra con Jean Paul Morel. Il suo debutto avvenne nel 1966 quando divenne direttore della New York Youth Symphony, e nel 1968, Walter Susskind lo nomin\u00f2 assistente direttore della Saint Louis Symphony Orchestra. Egli vi rimase fino al 1977, quando venne nominato consulente musicale della New Orleans Symphony.\nDiresse in una serie di Festival musicali musiche di Beethoven con la San Francisco Symphony Orchestra fra la fine degli anni settanta e gli inizi degli anni ottanta. Questa serie di concerti annuali, tenuti nel mese di giugno, comprese il concerto finale del 1980, con l'esecuzione della Sinfonia n. 9 di Beethoven. Egli ha poi continuato a dirigere a San Francisco, come direttore ospite, fino ai nostri giorni.\nSlatkin torn\u00f2 a St. Louis nel 1979 fino al 1996 facendo sensibilmente crescere la qualit\u00e0 dell'orchestra. Nella Powell Symphony Hall di Saint Louis dirige le prime esecuzioni assolute nel 1981 di \"Paris: 2nd Symphony\" di Robert Wykes, nel 1984 di \"Plasmatic Variations\" di Donald Erb e nel 1989 di \"Island Prelude\" di Joan Tower.\nAll'Opera di Chicago nel 1984 dirige il Marilyn Horne in Concert, nel 1986 Die Zauberfl\u00f6te con Luciana Serra, nel 1988 Salom\u00e8 (opera), nel 1992 Elettra (Strauss) con Leonie Rysanek e nel 1995 The Ghosts of Versailles di John Corigliano con Sylvia McNair.\nAl Wiener Staatsoper debutta nel 1985 con Turandot con Ghena Dimitrova e Mirella Freni e nel 1988 con La fanciulla del West con Pl\u00e1cido Domingo.\nPass\u00f2 quindi a dirigere il \"Blossom Festival\" della Cleveland Orchestra dal 1990 al 1999. \nNel 1990 dirige la prima esecuzione assoluta nella Symphony Hall di Boston di \"International Business Machine\" di David Lang.\nAl Metropolitan Opera House di New York debutta nel 1991 con La fanciulla del West con Domingo e Sherrill Milnes, nel 1998 Samson et Dalila con Domingo e Denyce Graves e nel 2010 La traviata con Angela Gheorghiu.\nNel 1996, Slatkin divenne direttore della National Symphony Orchestra di Washington D.C. dove rimase fino al 2008.\nAll'Op\u00e9ra National de Paris nel 1999 dirige La boh\u00e8me.\nNel 2000, divenne direttore principale della BBC Symphony Orchestra e nel 2001 fu il secondo direttore non britannico a dirigere la Last Night of the Proms (Sir Charles Mackerras era stato il primo nel 1980). Questo concerto avvenne nel periodo degli attentati dell'11 settembre 2001, e comport\u00f2 cambiamenti al programma del concerto. Mantenne questo incarico fino al settembre 2004, 110\u00aa edizione della \"Last Night\".\nIn precedenza Slatkin era stato direttore della Philharmonia Orchestra dal 1997 al 2000. Nel 2005, divenne poi direttore ospite principale della Royal Philharmonic Orchestra di Londra.\nNel 2006, fu nominato consigliere musicale della Nashville Symphony e nel 2007, venne nominato direttore principale ospite della Pittsburgh Symphony Orchestra, a far data dal 2008.\nNell'ottobre 2007, Slatkin annunci\u00f2 di aver raggiunto un accordo, per un contratto di tre anni, con la Detroit Symphony Orchestra, come direttore principale a far data dalla stagione 2008-2009.\nNel 2010 dirige Life is a Dream di Lewis Spratlan all'Opera di Santa Fe (Nuovo Messico).\nVita personale.\nSlatkin si \u00e8 sposato tre volte. I primi due matrimoni con, Beth Gootee e Jerilyn Cohen, terminarono con il divorzio. Spos\u00f2 la terza moglie, il soprano Linda Hohenfeld, nel 1986, dalla quale ha avuto un figlio, Daniel. Slatkin ebbe una relazione con la percussionista Evelyn Glennie. Nel 2008 si \u00e8 separato anche dalla terza moglie."}
{"id": "2381069", "revid": "101627508", "url": "https://it.wikipedia.org/wiki?curid=2381069", "title": "Santa Giusta", "text": ""}
{"id": "2381071", "revid": "838137", "url": "https://it.wikipedia.org/wiki?curid=2381071", "title": "209", "text": ""}
{"id": "2381076", "revid": "26891", "url": "https://it.wikipedia.org/wiki?curid=2381076", "title": "Convair XB-60", "text": ""}
{"id": "2381077", "revid": "26891", "url": "https://it.wikipedia.org/wiki?curid=2381077", "title": "Convair B-60", "text": ""}
{"id": "2381086", "revid": "1543377", "url": "https://it.wikipedia.org/wiki?curid=2381086", "title": "Filtro a tamburo", "text": "I filtri a tamburo (in inglese \"rotary drum filter\") sono delle apparecchiature impiegate per la filtrazione, ovvero la separazione di un solido in miscela con una fase eterogenea.\nEsistono due tipi di filtro a tamburo:\nFiltro a tamburo tipo Oliver.\nI \"filtri a tamburo tipo Oliver\" sono composti da un tamburo rotante immerso in parte in una vasca contenente la soluzione da filtrare (detta \"torbida\"). Sulla superficie laterale del tamburo sono ricavati dei minuscoli forellini, che comunicano con un ambiente a pressione minore della pressione atmosferica (grazie all'utilizzo di una pompa a vuoto).\nSi hanno quindi le seguenti fasi durante il funzionamento dell'apparecchiatura:\nCome si vede, il processo della filtrazione a tamburo avviene in continuo, a differenza di molti altri filtri che operano in batch (quale ad esempio la filtropressa).\nPer evitare che la superficie del tamburo venga ad essere otturata dai solidi pi\u00f9 fini, si pu\u00f2 effettuare un \"precondizionamento\", durante il quale si ricopre la superficie del filtro di un sottile strato di solidi granulari aventi elevata porosit\u00e0 (ad esempio farina fossile).\nFiltri a tamburo tipo Swenson.\nNel \"filtro a tamburo tipo Swenson\" il processo avviene secondo le seguenti fasi:"}
{"id": "2381097", "revid": "712828", "url": "https://it.wikipedia.org/wiki?curid=2381097", "title": "224", "text": ""}
{"id": "2381100", "revid": "767487", "url": "https://it.wikipedia.org/wiki?curid=2381100", "title": "Marabut", "text": "Marabut \u00e8 una municipalit\u00e0 di Quinta classe delle Filippine, situata nella Provincia di Samar, nella regione di Visayas Orientale.\nMarabut \u00e8 formata da 24 baranggay:"}
{"id": "2381112", "revid": "767487", "url": "https://it.wikipedia.org/wiki?curid=2381112", "title": "Matuguinao", "text": "Matuguinao \u00e8 una municipalit\u00e0 di Quinta classe delle Filippine, situata nella Provincia di Samar, nella regione di Visayas Orientale.\nMatuguinao \u00e8 formata da 20 baranggay:"}
{"id": "2381113", "revid": "287204", "url": "https://it.wikipedia.org/wiki?curid=2381113", "title": "Heptranchias perlo", "text": "Lo squalo manzo (Heptranchias perlo ) \u00e8 uno squalo della famiglia Hexanchidae, ed \u00e8 l'unico membro del genere \"Heptranchias\".\nAreale e habitat.\nNon \u00e8 molto comune, ma il suo areale \u00e8 ampio attraverso le zone tropicali e temperate di tutti gli oceani, ad eccezione dell'Oceano Pacifico nordorientale. Nell'Oceano Atlantico Occidentale abita le acque dalla Carolina del Nord negli USA fino alla parte settentrionale del Golfo del Messico, Cuba compresa, e pi\u00f9 a Sud la zona tra il Venezuela e l'Argentina. In quello Orientale, lo si \u00e8 rinvenuto dal Marocco alla Namibia, ed anche nel Mediterraneo. Vive anche nell'Oceano Indiano ad Ovest dell'India, presso Aldabra, a Sud del Mozambico, ed in Sudafrica. Nel Pacifico infine, \u00e8 stato trovato dal Giappone alla Cina, in Indonesia, Australia, Nuova Zelanda a Nord del Cile.\nVive sul fondale e nella zona pelagica. Sono state catturate specie dalla superficie ai 1000 metri di profondit\u00e0, ma in genere abitano tra i 150 ed i 450 metri. Principalmente vivono sulla piattaforma continentale, ma possono radunarsi attorno ai seamount.\nTassonomia.\nIl nome \"Heptranchias\" deriva dal Greco \"heptra\" cio\u00e8 \"sette braccia\", e \"agchein\", cio\u00e8 \"strozzatura\", in riferimento alle sette paia di fessure branchiali. Alcuni autori assegnano alla specie una sua famiglia, quella degli \"Heptranchiidae\".\nAspetto.\nLa caratteristica fondamentale che distingue la specie \u00e8 la presenza di 7 paia di fessure branchiali che si estendono sino alla gola. Di solito grandi tra i 60 ed i 120 cm, questi squali possono raggiungere anche gli 1.40 metri. Il corpo \u00e8 snello e fusiforme, la testa \u00e8 sottile ed appuntita e gli occhi sono relativamente grandi e verdi fluorescenti in alcuni individui. L'unica pinna dorsale nasce al di sopra dei margini interni delle pinne pelviche, \u00e8 dritta sul margine anteriore e concava su quello inferiore, e la sua punta \u00e8 arrotondata. La pinna anale \u00e8 di piccole dimensioni ed i margini sono praticamente diritti. Anche le pinne pettorali sono piccole ed il margine esterno \u00e8 leggermente concavo. La bocca \u00e8 appuntita e molto ricurva, e contiene da 9 ad 11 denti per lato sulla mascella superiore e 5 per lato sulla inferiore. I denti superiori sono appuntiti e presentano piccole cuspidi laterali, quelli inferiori sono bassi, larghi e disposti a pettine. Questi squali sono dotati di un peduncolo caudale allungato. I dentelli dermici sono molto sottili e trasparenti, e presentano una linea mediana e due cuspidi terminali. Il corpo \u00e8 marroncino, e a volte presenta macchie scure indistinte; nei giovani si notano delle macchie bianche in corrispondenza delle punte della pinna dorsale e di quella caudale, mentre negli adulti i margini di tutte le pinne sono pi\u00f9 chiari del resto del corpo.\nAlimentazione.\nA dispetto delle dimensioni relativamente piccole, la specie \u00e8 considerata un \"top predator\" negli ecosistemi che abita. In generale si nutre di piccoli squali e razze, piccoli pesci ossei, gamberi, granchi, aragoste, seppie ed altri cefalopodi.\nPresso il Great Meteor Seamount nell'Atlantico Occidentale si nutre soprattutto di teleostei e cefalopodi, ed in misura minore di piccoli pesci cartilaginei. Al largo della Tunisia invece, oltre ai teleosti predilige i crostacei. In Australia, tra i teleosti pi\u00f9 consumati ci sono il \"Lepidorhynchus denticulatus\" per quanto riguarda gli individui piccoli, \"Gempylus serpens\" e trichiuridi per quanto riguarda gli individui pi\u00f9 grossi. La nuotata \u00e8 molto vigorosa, e l'attivit\u00e0 alimentare aumenta nelle ore notturne. A volte la specie pu\u00f2 diventare preda di altri squali. I parassiti che conosciamo sono i nematodi dei generi \"Anisakis\" e \"Contracaecum\", ed il cestode \"Crossobothrium dohrnii\".\nRiproduzione.\nLa specie \u00e8 ovovivipara, ed apparentemente non esistono stagioni dell'accoppiamento. La madre mette al mondo da 9 a 12 cuccioli per volta, che alla nascita sono lunghi circa 26 cm. Alla maturit\u00e0 i maschi sono lunghi tra i 75 e gli 85 cm e le femmine tra i 90 ed i 100. La maturit\u00e0 sessuale nel maschio \u00e8 inoltre sottolineata dalla formazione di muco sulla punta degli emipeni.\nRapporti con l'uomo.\nLa specie \u00e8 molto attiva e pu\u00f2 essere aggressiva e mordere quando \u00e8 pescata, ma in generale \u00e8 considerata troppo piccola per essere pericolosa per l'uomo. Questi squali sono pescati in numeri non molto grandi in modo accidentale durante la pesca commerciale in acque profonde, dai pescherecci a lunga tratta e durante la pesca a strascico. Sono utilizzati per la produzione di farina di pesce ed olio ricavato dal fegato. La carne \u00e8 di buona qualit\u00e0, ma mediamente velenosa Si crede che questa specie a lenta riproduzione sia in rapido declino in zone interessate dalla pesca di profondit\u00e0, ed essa \u00e8 classificata come \"Near Threatened\" (cio\u00e8 prossima alla minaccia) dalla World Conservation Union. Occasionalmente in Giappone si \u00e8 riusciti a mantenere questi squali in cattivit\u00e0."}
{"id": "2381114", "revid": "767487", "url": "https://it.wikipedia.org/wiki?curid=2381114", "title": "Un apprezzato professionista di sicuro avvenire", "text": "Un apprezzato professionista di sicuro avvenire \u00e8 un film del 1972 diretto da Giuseppe De Santis. Si tratta dell'ultimo lungometraggio diretto da De Santis, che in seguito non riusc\u00ec pi\u00f9 a farsi produrre altri film.\nTrama.\nIl giovane avvocato Arduni si scopre impotente dopo le nozze con Lucietta, figlia del ricco costruttore edile Attilio. Il povero Arduni, sollecitato da questi a mettere al mondo un figlio, dopo due anni di tormenti, si rivolge all'amico d'infanzia, divenuto sacerdote, Marco che, pur riluttante, acconsente a sostituirlo nel letto della moglie consenziente (che comunque non immagina, perch\u00e9 narcotizzata, chi sia il \"partner\"). Il fatto sconvolge Marco, che decide di lasciare la tonaca. Arduni decide allora d'ucciderlo, nel timore che riveli l'accaduto, una volta sciolto dai vincoli religiosi. Viene accusato del delitto Nicola Parella, un poveraccio che per\u00f2 ben presto smaschera il vero autore, costringendo Arduni a un patto: s'addosser\u00e0 la colpa del delitto in cambio di sostanziosi aiuti periodici per la sua disagiata famiglia."}
{"id": "2381118", "revid": "2227466", "url": "https://it.wikipedia.org/wiki?curid=2381118", "title": "Serge Ibaka", "text": "Date le sue origini congolesi e la sua mole \u00e8 soprannominato \"Air Congo\".\nCaratteristiche tecniche.\n\u00c8 un giocatore molto bravo nelle stoppate (2 volte ha guidato la lega per stoppate effettuate) e a rimbalzo. Dalla stagione 2012-2013 ha avuto dei miglioramenti nel gioco offensivo, diventando un buon tiratore da 3 punti.\nDi ruolo ala grande, pu\u00f2 giocare anche da centro.\nCarriera.\nInizi (2007-2008).\nL'Hospitalet (2007-2008).\nA 17 anni si trasfer\u00ec in Francia, giocando in categorie minori. In seguito si trasfer\u00ec in Spagna, dove firm\u00f2 con L'Hospitalet, con cui ebbe una media di 10,8 punti e 8,2 rimbalzi tirando con il 55%.\nNel 2008 si mise in mostra a diversi eventi, come il Reebok Eurocamp, dove venne nominato MVP, attirando le attenzioni di parecchi osservatori NBA. Uno degli osservatori dichiar\u00f2: \"Atleticamente \u00e8 fuori da ogni scala - non si pu\u00f2 dire quanto pu\u00f2 diventare bravo\".\nManresa (2008-2009).\nVenne selezionato con la 24\u00aa scelta al draft NBA del 2008 dai Seattle SuperSonics, diventando il primo giocatore della Repubblica del Congo in assoluto ad approdare nella lega statunitense. Tuttavia gli Oklahoma City Thunder (squadra nella quale si erano trasformati i Sonics dopo il draft) accettarono di non firmarlo. Ibaka firm\u00f2 allora un contratto triennale con il Suzuki Manresa, all'epoca ancora sponsorizzato dalla Ricoh.\nNBA (2009-).\nOklahoma City Thunder (2009-2016).\nNel luglio 2009 i Thunder decisero di pagare la clausola rescissoria con il Manresa, facendogli firmare un contratto biennale con opzione per altri due anni. Nonostante non avesse alcuna esperienza ad alti livelli, venne immediatamente inserito nella rotazione titolare dei Thunder. Il suo punto di forza fu la dominanza nel pitturato, sia in difesa che a rimbalzo. Chiuse la sua prima stagione NBA con una media di 6,3 punti, 5,4 rimbalzi e 1,3 stoppate in 18,1 minuti in 73 partite. La sua media stoppate fu la pi\u00f9 alta tra le matricole della stagione 2009-10 e la 20\u00aa assoluta. Disput\u00f2 inoltre 6 partite al primo turno di play-off, contro i Los Angeles Lakers, con una media di 7,8 punti, 6,5 rimbalzi e 2 stoppate in 25,5 di media. Grazie alle 7 stoppate realizzate in gara-2 diventa il giocatore pi\u00f9 giovane ad aver realizzato 7 stoppate in una gara dei play-off.\nIl 19 febbraio 2011 partecip\u00f2 alla gara della schiacciate indetta dall'NBA, durante la quale realizz\u00f2 uno \"slam dunk\" dalla linea dei tiri liberi che gli valse 45 punti di valutazione.\nDurante il lockout 2011-12 firm\u00f2, insieme al compagno di nazionale Rudy Fern\u00e1ndez, un contratto di 2 mesi con il Real Madrid, con una clausola di rescissione in caso di fine del lockout. In 6 partite di Eurolega tenne una media di 5,5 punti, 4,7 rimbalzi e 2 stoppate in 15 minuti a partita. Il 19 febbraio 2012, contro i Denver Nuggets, segn\u00f2 la sua prima tripla doppia in carriera, con 14 punti, 15 rimbalzi e 11 stoppate. A fine stagione fu il miglior stoppatore dell'NBA, con una media di 3,65 stoppate in 66 partite, la migliore da 11 anni (2000-01). Arriv\u00f2 secondo per il premio di Difensore dell'anno, dietro a Tyson Chandler, ma davanti al 3 volte vincitore Dwight Howard. In gara-4 delle finali della Western Conference, segn\u00f2 26 punti contro i San Antonio Spurs, aiutando i Thunder a vincere la partita per 109-103, mettendo a segno 11 su 11 tiri dal campo. OKC arriv\u00f2 in finale, ma perse in 5 gare contro i Miami Heat. \nNell'agosto 2012 firma un rinnovo quadriennale a 48 milioni di dollari con i Thunder. In stagione venne spostato da ala grande a centro, al posto di Kendrick Perkins. Le sue medie furono di 12,8 punti, 8,4 rimbalzi e 3,0 stoppate (ancora una volta migliore della lega). Alla fine della stagione regolare venne inserito nel primo quintetto difensivo NBA. Si classifica inoltre terzo al premio di Difensore dell'anno, dietro a Marc Gasol e LeBron James. I Thunder chiusero la stagione regolare con il miglior bilancio della Western Conference. Il cammino dei Thunder nei play-off venne per\u00f2 compromesso dall'infortunio di Russell Westbrook in gara-2 contro gli Houston Rockets. Nonostante la vittoria per 4-2 nel primo turno i Thunder uscirono alle semifinali di Western Conference, battuti dai Memphis Grizzlies per 4-1. Ai playoffs Ibaka ebbe una media di 12,8 punti, 8,4 rimbalzi e 3 stoppate a partita, tirando con il 43,7% dal campo, contro il 57,3% di stagione regolare.\nL'anno successivo i playoffs li gioc\u00f2, e sub\u00ec infortunio in gara-6 delle semifinali di conference contro i Los Angeles Clippers. Nonostante fosse stato riportato che lui avesse concluso la sua post-season, torn\u00f2 in gara-3 delle finali di conference contro i San Antonio Spurs, aiutando la squadra a vincere per 106-97. Tuttavia i Thunder vennero eliminati in 6 gare dagli speroni che successivamente vinsero il titolo NBA.\nLa stagione successiva per Ibaka termin\u00f2 a marzo a causa di un infortunio al ginocchio.\nOrlando Magic (2016-2017).\nIl 24 giugno 2016, durante l'NBA Draft 2016, viene scambiato agli Orlando Magic in cambio di Victor Oladipo, Domantas Sabonis (11\u00aa scelta) ed Ersan \u0130lyasova. Ironia della sorte il 14 novembre 2016 segna il proprio \"career-high points\" proprio contro gli Oklahoma City Thunder, sua ex-squadra, mettendo a segno 31 punti e aiutando i Magic a vincere col punteggio di 119-117 la partita giocata in trasferta contro la sua ex-squadra, segnando anche il canestro della vittoria a 1 secondo dalla fine della partita.\nToronto Raptors (2017-).\nIl 14 febbraio 2017 viene ceduto dagli Orlando Magic ai Toronto Raptors in cambio di Terrence Ross e una prima scelta al Draft 2017. Al debutto con i canadesi Ibaka parte titolare e segn\u00f2 15 punti contribuendo alla vittoria in casa per 107-97 contro i Boston Celtics il 25 febbraio 2017. Il 4 novembre 2018 migliora massimo di punti in carriera realizzandone 34 nella vittoria contro i Los Angeles Lakers (121-107). Diventa, inoltre, il primo giocatore dal 2006 a segnare 14 canestri consecutivi in una partita.\nDopo le prime 2 stagioni non molto positive, con l'arrivo di Nick Nurse in panchina al posto di Dwane Casey, il suo rendimento sale notevolmente, tanto da concludere la stagione regolare con 15 punti e 8,1 rimbalzi di media. Dopo dei playoffs altalenanti da parte sua, la squadra arriva alle finali NBA contro i Golden State Warriors; nella serie si rivela importante nei successi del team in gara-3 (123-109) dove segna solo 6 punti ma realizza ben 6 stoppate, e in gara-4 dove oltre a 2 stoppate ha segnato 20 punti decisivi per la rimonta dei canadesi (105-92 per loro il risultato finale). Nonostante 15 punti suoi, i Raptors perdono gara-5 e la serie si protrae a gara-6. In quella gara Ibaka segna altri 15 punti, e con una buona difesa contribuisce alla vittoria del loro primo titolo NBA nella storia dei Raptors.\nNazionale.\nNel settembre 2011 esord\u00ec con la nazionale spagnola agli Europei disputatisi in Lituania e vinti dalla squadra iberica. Nel corso della manifestazione gioc\u00f2 tutti gli incontri, con una media di 7,1 punti, 3,9 rimbalzi e 1,2 stoppate a partita."}
{"id": "2381119", "revid": "767487", "url": "https://it.wikipedia.org/wiki?curid=2381119", "title": "Motiong", "text": "Motiong \u00e8 una municipalit\u00e0 di Quinta classe delle Filippine, situata nella Provincia di Samar, nella regione di Visayas Orientale.\nMotiong \u00e8 formata da 30 baranggay:"}
{"id": "2381129", "revid": "767487", "url": "https://it.wikipedia.org/wiki?curid=2381129", "title": "Buj (Ungheria)", "text": "Buj \u00e8 un comune dell'Ungheria di 183 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381131", "revid": "110157", "url": "https://it.wikipedia.org/wiki?curid=2381131", "title": "C\u00e9g\u00e9nyd\u00e1ny\u00e1d", "text": "C\u00e9g\u00e9nyd\u00e1ny\u00e1d \u00e8 un comune dell'Ungheria di 735 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381133", "revid": "767487", "url": "https://it.wikipedia.org/wiki?curid=2381133", "title": "Pagsanghan", "text": "Pagsanghan \u00e8 una municipalit\u00e0 di Quinta classe delle Filippine, situata nella Provincia di Samar, nella regione di Visayas Orientale.\nPagsanghan \u00e8 formata da 13 baranggay:"}
{"id": "2381134", "revid": "599", "url": "https://it.wikipedia.org/wiki?curid=2381134", "title": "Global Voices", "text": ""}
{"id": "2381135", "revid": "767487", "url": "https://it.wikipedia.org/wiki?curid=2381135", "title": "Csaholc", "text": "Csaholc \u00e8 un comune dell'Ungheria di 527 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381136", "revid": "43530", "url": "https://it.wikipedia.org/wiki?curid=2381136", "title": "Mattoni silico-calcarei", "text": ""}
{"id": "2381142", "revid": "767487", "url": "https://it.wikipedia.org/wiki?curid=2381142", "title": "Csaroda", "text": "Csaroda \u00e8 un comune dell'Ungheria di 654 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381145", "revid": "729019", "url": "https://it.wikipedia.org/wiki?curid=2381145", "title": "Cs\u00e1szl\u00f3", "text": "Cs\u00e1szl\u00f3 \u00e8 un comune dell'Ungheria di 387 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381146", "revid": "729019", "url": "https://it.wikipedia.org/wiki?curid=2381146", "title": "Cseg\u00f6ld", "text": "Cseg\u00f6ld \u00e8 un comune dell'Ungheria di 677 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381149", "revid": "258720", "url": "https://it.wikipedia.org/wiki?curid=2381149", "title": "Heptranchias", "text": ""}
{"id": "2381150", "revid": "767487", "url": "https://it.wikipedia.org/wiki?curid=2381150", "title": "Csengersima", "text": "Csengersima \u00e8 un comune dell'Ungheria di 741 abitanti (dati 2005). \u00c8 situato nella provincia di Szabolcs-Szatm\u00e1r-Bereg."}
{"id": "2381151", "revid": "339392", "url": "https://it.wikipedia.org/wiki?curid=2381151", "title": "Nnoitra Jilga", "text": ""}
{"id": "2381152", "revid": "767487", "url": "https://it.wikipedia.org/wiki?curid=2381152", "title": "Csenger\u00fajfalu", "text": "Csenger\u00fajfalu \u00e8 un comune dell'Ungheria di 892 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381154", "revid": "729019", "url": "https://it.wikipedia.org/wiki?curid=2381154", "title": "Guillaume Soro", "text": ""}
{"id": "2381155", "revid": "767487", "url": "https://it.wikipedia.org/wiki?curid=2381155", "title": "Ron Emory", "text": "Membro fondatore della band, creata nel 1979, Emory lasci\u00f2 nel 1987 prima della pubblicazione di \"Hit and Run\". Dal 1996 fa parte della formazione riunita della band, tuttora attiva.\nEmory ha anche suonato con i Social Distortion durante il tour del 2006 per sostituire l'amico Mike Ness, che si era rotto il polso andando in skateboard."}
{"id": "2381156", "revid": "767487", "url": "https://it.wikipedia.org/wiki?curid=2381156", "title": "Paranas", "text": "Paranas (chiamata Wright durante il periodo del Commonwealth delle Filippine) \u00e8 una municipalit\u00e0 di Terza classe delle Filippine, situata nella Provincia di Samar, nella regione di Visayas Orientale.\nParanas \u00e8 formata da 44 baranggay:"}
{"id": "2381157", "revid": "729019", "url": "https://it.wikipedia.org/wiki?curid=2381157", "title": "Darn\u00f3", "text": "Darn\u00f3 \u00e8 un comune dell'Ungheria di 160 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381161", "revid": "767487", "url": "https://it.wikipedia.org/wiki?curid=2381161", "title": "D\u00f6ge", "text": "D\u00f6ge \u00e8 un comune dell'Ungheria di 2237 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381162", "revid": "729019", "url": "https://it.wikipedia.org/wiki?curid=2381162", "title": "Encsencs", "text": "Encsencs \u00e8 un comune dell'Ungheria di 2061 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381164", "revid": "729019", "url": "https://it.wikipedia.org/wiki?curid=2381164", "title": "Eperjeske", "text": "Eperjeske \u00e8 un comune dell'Ungheria di 1269 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381165", "revid": "767487", "url": "https://it.wikipedia.org/wiki?curid=2381165", "title": "\u00c9rpatak", "text": "\u00c9rpatak \u00e8 un comune dell'Ungheria di 1821 abitanti (dati 2004). \u00c8 situato nella provincia di Szabolcs-Szatm\u00e1r-Bereg."}
{"id": "2381168", "revid": "316995", "url": "https://it.wikipedia.org/wiki?curid=2381168", "title": "United visual artist", "text": ""}
{"id": "2381169", "revid": "767487", "url": "https://it.wikipedia.org/wiki?curid=2381169", "title": "F\u00e1bi\u00e1nh\u00e1za", "text": "F\u00e1bi\u00e1nh\u00e1za \u00e8 un comune dell'Ungheria di 1919 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381172", "revid": "110157", "url": "https://it.wikipedia.org/wiki?curid=2381172", "title": "F\u00e9nyeslitke", "text": "F\u00e9nyeslitke \u00e8 un comune dell'Ungheria di 2468 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381175", "revid": "729019", "url": "https://it.wikipedia.org/wiki?curid=2381175", "title": "F\u00fclesd", "text": "F\u00fclesd \u00e8 un comune dell'Ungheria di 492 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381177", "revid": "767487", "url": "https://it.wikipedia.org/wiki?curid=2381177", "title": "Pinabacdao", "text": "Pinabacdao \u00e8 una municipalit\u00e0 di Quinta classe delle Filippine, situata nella Provincia di Samar, nella regione di Visayas Orientale.\nPinabacdao \u00e8 formata da 24 baranggay:"}
{"id": "2381178", "revid": "767487", "url": "https://it.wikipedia.org/wiki?curid=2381178", "title": "F\u00fclp\u00f6sdar\u00f3c", "text": "F\u00fclp\u00f6sdar\u00f3c \u00e8 un comune dell'Ungheria di 336 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381180", "revid": "290948", "url": "https://it.wikipedia.org/wiki?curid=2381180", "title": "Ione fosfato", "text": ""}
{"id": "2381182", "revid": "729019", "url": "https://it.wikipedia.org/wiki?curid=2381182", "title": "Gacs\u00e1ly", "text": "Gacs\u00e1ly \u00e8 un comune dell'Ungheria di 889 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2381184", "revid": "897219", "url": "https://it.wikipedia.org/wiki?curid=2381184", "title": "Claudio Ottoni", "text": "Carriera.\nGiocatore.\nInizia a giocare nella squadra del paese per poi passare, sempre a livello giovanile, al Cynthia Genzano e quindi alla . Disputa il suo primo campionato professionistico nella stagione 1979-80, in Serie C2, nel .\nL'anno successivo passa al , debuttando in Serie A e totalizzando due presenze complessive nella massima serie prima di essere prestato al in Serie B. Rientra quindi al Perugia dove resta per 3 stagioni, sempre in B.\nNel 1984 passa al dove disputa da titolare il campionato di serie A totalizzando 24 presenze, prima di passare al in Serie B, formazione in cui si ferma per i tre anni successivi, nell'ultimo dei quali la formazione felsinea si aggiudica il campionato e conseguentemente la promozione in Serie A.\nNel 1988 viene acquistato dal . In Veneto Ottoni conclude la propria carriera, disputando sei stagioni, accumulando 182 presenze e diventando una bandiera della societ\u00e0 biancoscudata, concludendo la carriera nella stagione 1993-94 con la promozione del Padova in Serie A, la sua seconda personale.\nIn carriera ha totalizzato complessivamente 26 presenze in Serie A e 380 presenze e 5 reti in Serie B.\nAllenatore.\nAppese le scarpette al chiodo inizia ad allenare le formazioni giovanili del Padova e nel 1998 viene chiamato a guidare la prima squadra per alcune partite in sostituzione dell'esonerato Mario Colautti. Nel 1999 diventa l'allenatore della ma l'esperienza si conclude con un esonero.\nRiparte come allenatore in seconda con esperienze a e nuovamente a Padova per poi assumere nel 2005 la guida tecnica del in Serie D. Dalla stagione 2006-2007 \u00e8 alla , che nel 2007-2008 ha guidato alla promozione tra i professionisti per la prima volta della storia.\nNella stagione 2009-2010 assume l'incarico di allenatore del , ripescata in Lega Pro Seconda Divisione durante l'estate. Il 5 luglio 2010 viene ufficializzato come nuovo tecnico del . Il 14 novembre 2011 viene sollevato dall'incarico e sostituito da Antonio Criniti. Tuttavia nel gennaio 2012 riprende la guida del club.\nIl 23 ottobre 2012 viene chiamato ad allenare il in Serie D. Nell'ottobre del 2013 diventa il nuovo allenatore dell', sempre in Serie D. Con la squadra bresciana ottiene la salvezza, ma non viene confermato in panchina. Nell'agosto del 2014, tuttavia, viene richiamato al posto dell'esonerato Dario H\u00fcbner. Due mesi dopo in ottobre viene esonerato e sostituto da Lamberto Tavelli.\nL'8 ottobre 2015 subentra a stagione in corso a Massimo Susic, tecnico del Treviso in Eccellenza, perdendo la finale play-off con il Sandon\u00e0 1922. Al termine della stagione non viene riconfermato.\nNel luglio del 2016 diventa il nuovo tecnico del , formazione della provincia di Pordenone, militante in Eccellenza.\nIl 7 luglio 2017 torna ad allenare le giovanili del Padova, guidando la formazione \"Under 15\". Al termine del campionato si laurea campione nazionale di categoria. Nella stagione successiva, viene promosso alla guida della formazione \"Under 17\". Successivamente, il 17 marzo 2019, con il passaggio di Matteo Centurioni in prima squadra, viene promosso alla guida della formazione \"Primavera\". La stagione seguente allena l'Under 15, passando all'Under 17 l'anno dopo. Nella stagione 2021-2022 allena la Primavera 3."}
{"id": "2381186", "revid": "357738", "url": "https://it.wikipedia.org/wiki?curid=2381186", "title": "Biosensori", "text": ""}
{"id": "2381187", "revid": "14691", "url": "https://it.wikipedia.org/wiki?curid=2381187", "title": "Vegan", "text": ""}
{"id": "2381189", "revid": "86587", "url": "https://it.wikipedia.org/wiki?curid=2381189", "title": "Camere del lavoro", "text": ""}
{"id": "2381195", "revid": "125840793", "url": "https://it.wikipedia.org/wiki?curid=2381195", "title": "Guglielmo Federico di Hannover", "text": "Infanzia e giovent\u00f9.\nIl principe Guglielmo Federico nacque a Roma, in Italia, il 15 gennaio 1776. Suo padre era il principe Guglielmo Enrico, duca di Gloucester, terzo figlio di Federico, principe di Galles; sua madre era la duchessa Maria di Gloucester ed Edimburgo figlia illegittima di Edward Walpole e nipote di Sir Robert Walpole. In quanto bisnipote di Giorgio II, fin dalla nascita egli ebbe titolo di Principe di Gran Bretagna e trattamento di \"Altezza\".\nNel 1787 venne ammesso al Trinity College di Cambridge e consegu\u00ec il diploma nel 1790. Il 25 agosto 1805 mor\u00ec suo padre, cos\u00ec Guglielmo Federico eredit\u00f2 i titoli di Duca di Gloucester ed Edimburgo e Conte di Connaught. Dal 1811 fino alla sua morte, fu cancelliere dell'Universit\u00e0 di Cambridge.\nMatrimonio.\nIl 22 luglio 1816 spos\u00f2 la principessa Maria, sua prima cugina, e quarta figlia di re Giorgio III; il matrimonio venne celebrato a St. James's Palace, a Londra. Quel giorno il Principe Reggente gli garant\u00ec il trattamento di \"Altezza Reale\", mediante un \"Order-in-Council\".\nGuglielmo Federico e la moglie andarono a vivere a \"Bagshot Park\", nel Surrey; la coppia non ebbe figli.\nUltimi anni.\nDurante la sua vita fu molto attivo ed il 27 aprile 1822 presiedette il primo Convegno Annuale Generale del nuovo club londinese delle universit\u00e0 unite.\nIl Duca di Gloucester ed Edimburgo mor\u00ec il 30 novembre 1834 e venne sepolto nella cappella di San Giorgio, nel castello di Windsor.\nTitoli nobiliari, onorificenze e stemma.\nStemma.\nGuglielmo Federico utilizz\u00f2 lo stemma di suo padre (cio\u00e8 quello del regno, differenziato da un nastro d'argento a cinque punte, la centrale con un fiordaliso azzurro e le altre con un croce rossa), il tutto differenziato con un nastro argento."}
{"id": "2381197", "revid": "1872303", "url": "https://it.wikipedia.org/wiki?curid=2381197", "title": "Germania", "text": "La Germania (), ufficialmente Repubblica Federale di Germania (in tedesco: \"Bundesrepublik Deutschland\" , e nel linguaggio comune pi\u00f9 semplicemente \"Deutschland\"), \u00e8 uno Stato membro dell'Unione europea situato nell'Europa centro-occidentale, repubblica federale parlamentare di sedici stati (\"Bundesl\u00e4nder\") con capitale, nonch\u00e9 maggiore citt\u00e0 per numero di abitanti, Berlino. Bagnata a nord dal mare del Nord e dal mar Baltico, confina a nord con la Danimarca, ad est con la Polonia e la Repubblica Ceca, a sud con Austria e Svizzera, e a ovest con Francia, Lussemburgo, Belgio e Paesi Bassi. Il territorio della Germania copre una superficie di km\u00b2 ed \u00e8 caratterizzato da un clima atlantico nella parte nord-occidentale e continentale nella parte sud-orientale. Con quasi 84 milioni di abitanti, \u00e8 lo Stato pi\u00f9 popoloso dell'Unione europea, il secondo Stato d'Europa dopo la Russia e il 19\u00ba del mondo per popolazione. \u00c8 anche il secondo paese del mondo per numero di immigrati dopo gli Stati Uniti d'America.\nLa regione denominata oggi Germania fu abitata da diversi popoli germanici, conosciuti e documentati gi\u00e0 dal 100 a.C. A partire dal X secolo questi territori tedeschi hanno dato contributo alla parte centrale del Sacro Romano Impero che si protrasse sotto varie forme fino al 1806. Nel corso del XVI secolo, il nord della Germania divenne il centro della Riforma protestante. Come moderno Stato nazionale, il Paese venne unificato nel 1871 dopo la Guerra franco-prussiana. Responsabile principale dello scoppio della Seconda guerra mondiale, durante la quale perpetr\u00f2 i crimini dell'Olocausto a danno di ebrei e minoranze oggetto di discriminazione da parte dell'allora dominante nazismo, nel 1949 a conflitto concluso la Germania venne divisa in due Stati separati \u2013 la Repubblica Federale di Germania (Germania Occidentale o BRD) e la Repubblica Democratica Tedesca (Germania Orientale o DDR) \u2013 lungo i confini d'occupazione degli alleati occidentali e sovietici. I due Stati si riunificarono solo nel 1990. La Germania Occidentale fu un membro fondatore della Comunit\u00e0 economica europea (CEE) nel 1957 (che divenne Unione europea nel 1993). Partecipa dal 1995 agli accordi di Schengen e ha adottato la moneta unica europea, l'euro, nel 2002 in sostituzione del marco tedesco.\nLa Germania \u00e8 altres\u00ec un membro dell'ONU, della NATO, come sopraddetto dell'Unione europea, poi del G7, del G4 e firmatario del protocollo di Kyoto. La Germania \u00e8 la quarta potenza economica mondiale dopo Stati Uniti, Cina e Giappone; \u00e8 la quarta pi\u00f9 grande economia in termini di PIL nominale e la quinta in termini di parit\u00e0 di potere d'acquisto. \u00c8 il secondo pi\u00f9 grande paese esportatore dopo la Cina e il secondo importatore di merci. In termini assoluti, la Germania assegna il secondo pi\u00f9 grande bilancio annuale in aiuti allo sviluppo internazionale, mentre le sue spese militari la classificano come sesta. Il Paese ha sviluppato un elevato standard di vita e detiene una posizione chiave negli affari europei oltre ad una moltitudine di strette partnership a livello globale. La Germania \u00e8 riconosciuta come capolista in vari settori scientifici e tecnologici.\nEtimologia del nome.\nIl nome in lingua italiana dello stato deriva dal latino \"Germania\", probabilmente di origine gallica, gi\u00e0 presente in fonti romane del III secolo a.C. riguardanti le popolazioni del Nord della Repubblica.\nGiulio Cesare us\u00f2 la parola \"Germani\" per indicare le popolazioni al confine del Reno nel \"Commentarii de bello Gallico\" (58 - 49 a.C.). Oltre che nella lingua italiana, il termine viene usato anche nella lingua inglese (esonimo \"Germany\" ed etnico \"german\").\nL'endonimo (\"Deutschland\") deriva dall'alto tedesco antico \"diutisc\", derivato a sua volta dal proto-germanico \"*\u00deiudiskaz\" (\"della gente\"), nome composto da \"*\u00feeud\u014d\" (\"popolo\") + suffisso \" *-iskaz\". Probabilmente deriva dal proto-indoeuropeo \"*teuta\" (\"popolo\"). Da questo gruppo etimologico derivano \"deutsch\" e \"Theodiscus\" (termine del latino medievale usato per indicare i popoli parlanti lingue germaniche durante l'Alto Medioevo), da cui deriva l'etnico in lingua italiana \"tedesco\".\nStoria.\nPopolazioni tedesche.\nLa Germania era abitata prima dell'arrivo dei Germani prevalentemente da trib\u00f9 celtiche in particolare nelle regioni meridionali.\nProvenienti dalla Scandinavia meridionale e dalla Germania settentrionale, alcune trib\u00f9 germaniche iniziarono l'espansione verso sud, est e ovest intorno al V secolo a.C., entrando in contatto con le trib\u00f9 celtiche della Gallia e con popolazioni baltiche e slave dell'Europa orientale. Poco si conosce delle fasi iniziali e pi\u00f9 antiche della storia germanica, se non per mezzo degli interscambi e interazioni con l'Impero romano, ricerche etimologiche o ritrovamenti di reperti archeologici.\nSotto l'Impero di Augusto (27 a.C. - 14 d.C.), il generale romano Nerone Claudio Druso, suo figlio adottivo, invase e conquist\u00f2 la Germania (termine usato dai Romani per definire il vasto territorio compreso tra il Reno e l'Elba mentre pi\u00f9 ad est era la Sarmazia). Fu in questo periodo che le trib\u00f9 germaniche entrarono maggiormente in contatto con la cultura, le conoscenze e le tattiche militari romane, pur mantenendo la loro identit\u00e0 tribale. Anche se non avvenne mai l'effettiva romanizzazione della maggior parte delle trib\u00f9 germaniche, tra il 12 a.C. e il 9 d.C. il paese si trov\u00f2 sotto il dominio delle legioni e diverse trasformazioni culturali avvennero tra i suoi abitanti, che iniziarono a diventare sedentari e adottarono diverse innovazioni tecnologiche, civili e militari, portate dagli invasori. Nel 9 d.C. tre legioni romane guidate dal Governatore Quintilio Varo vennero annientate da un esercito formato dalla coalizione di diverse trib\u00f9 germaniche guidate da Arminio, principe dei Cherusci, nell'imboscata della foresta di Teutoburgo.\nSuccessivamente il generale Germanico, figlio di Druso, invase nuovamente il paese con un numeroso esercito, realizzando operazioni per via terrestre, fluviale e marittima. Dopo una serie di massacri e anche affrontando situazioni molto rischiose, i romani riuscirono a schiacciare la lega ribelle guidata da Arminio in due battaglie presso il corso del fiume Visurgis (Weser). In seguito ai danni provocati da una tempesta quando l'esercito tornava in Gallia attraverso il Mare del Nord, Germanico venne richiamato dall'allora imperatore Tiberio, e inviato in missione verso l'Armenia, quando era vicino a riconquistare i territori precedentemente occupati fino all'Elba. In questo modo, il territorio oltre il corso del Reno e del Danubio rimase al di fuori del mondo romano, eccettuando un tratto della striscia littorale e la regione degli \"Agri Decumates\" (conquistata effettivamente alcuni decenni pi\u00f9 tardi, odierno Baden-W\u00fcrttemberg).\nAi tempi di Tacito, verso il 100 d.C., alcune trib\u00f9 germaniche abitavano stabilmente lungo la riva destra del Reno e a nord del Danubio (il \"limes\" renano), occupando la maggior parte delle regioni dell'odierna Germania. Molte di queste popolazioni si trovavano, in un modo o nell'altro, sotto l'influenza romana.\nIl III secolo vide l'emergere di un gran numero di confederazioni di trib\u00f9 germaniche: Alemanni, Franchi, Sassoni e Turingi. A partire dal 260, le popolazioni germaniche ruppero il \"limes\" attraversando i fiumi e compiendo devastazioni, ma furono respinte e massacrate dai Romani ripetutamente. Soltanto tra la fine del IV secolo d.C. e l'inizio del secolo seguente diverse trib\u00f9 riuscirono, in ondate successive, a oltrepassare le frontiere, diffondendosi e stabilendosi nelle terre sotto il controllo romano.\nSacro Romano Impero (962-1806).\nQuesta regione dell'Europa fu dominata da un impero medievale risultante dalla divisione dell'Impero carolingio nell'843 (precedentemente fondato da Carlo Magno il 25 dicembre 800), ed esistito sotto varie forme fino al 1806, con un territorio che si estendeva dal fiume Oder nel nord fino alla costa mediterranea a sud. Spesso denominato come Sacro Romano Impero (o l'Antico Impero), venne ufficialmente chiamato Sacro Romano Impero Germanico (\"Imperium Romanum Sacrum Nationis Germanic\u00e6\") a partire dal 1448, per adeguare il titolo ad un territorio pi\u00f9 ridotto.\nSotto il regno della Dinastia ottoniana (919-1024), i ducati di Lorena, Sassonia, Franconia, Svevia, Turingia e Baviera vennero consolidati, e i re germanici vennero incoronati come imperatori di queste regioni dal 962. Sotto il regno degli imperatori della dinastia salica (1024-1125), il Sacro Romano Impero assorb\u00ec il nord Italia e la Borgogna. Sotto gli imperatori Hohenstaufen (1138-1254), i principi tedeschi aumentarono la loro influenza pi\u00f9 a sud e ad est in territori abitati da popolazioni slave. Le citt\u00e0 del nord prosperarono sotto la Lega anseatica.\nCon la Bolla d'oro del 1356 si gettarono le basi di una definitiva forma istituzionale che dur\u00f2 fino allo scioglimento dell'Impero. A partire dal XV secolo, gli imperatori vennero eletti quasi esclusivamente dalla dinastia degli Asburgo d'Austria.\nIl monaco Martin Lutero pubblic\u00f2 le sue 95 tesi nel 1517 sulla porta del monastero di Wittemberg, in cui lui era monaco, sfidando le pratiche della Chiesa cattolica romana, e avviando la riforma protestante. Una distinta chiesa luterana divenne la religione ufficiale in numerosi stati dopo il 1530. Conflitti religiosi portarono alla Guerra dei trent'anni (1618-1648), che devast\u00f2 le terre tedesche. La popolazione degli stati tedeschi si ridusse di circa il 30%. La Pace di Vestfalia (1648) concluse la guerra religiosa, ma l'Impero era di fatto diviso in numerosi principati indipendenti (circa 350 stati sovrani). Dal 1740 in poi, il dualismo tra la monarchia asburgica austriaca e il Regno di Prussia dominarono la storia tedesca. Nel 1806 l'Impero venne sciolto come conseguenza delle guerre napoleoniche.\nRestaurazione e Rivoluzione (1814-1871).\nDopo la caduta di Napoleone Bonaparte, il Congresso di Vienna convocato nel 1814 fond\u00f2 la Confederazione germanica (\"Deutscher Bund\"), formata da 39 stati sovrani. Disaccordi con la politica di restauro portarono all'aumento dei movimenti liberali. Questi, tuttavia, vennero seguiti da nuove misure di repressione da parte dello statista austriaco Metternich. La \"Zollverein\", un'unione tariffaria, promosse profondamente l'unit\u00e0 economica degli stati tedeschi con a capo la Prussia. Durante questo periodo molti tedeschi erano stati influenzati dagli ideali della Rivoluzione francese, e il nazionalismo prese maggior vigore, soprattutto tra i giovani intellettuali. Per la prima volta, i colori del nero, rosso e oro sono stati scelti per rappresentare il movimento, che pi\u00f9 tardi divennero i colori nazionali.\nAlla luce di una serie di movimenti rivoluzionari in Europa, che con successo avevano istituito una repubblica in Francia, inizi\u00f2 la rivoluzione del 1848. Il re inizialmente assecond\u00f2 le richieste liberali. Re Federico Guglielmo IV di Prussia al quale era stato offerto il titolo di imperatore, ma con una perdita di potere, respinse la corona e la proposta di costituzione, portando ad una temporanea battuta d'arresto per i movimenti liberali. Il conflitto tra re Guglielmo I di Germania e l'ala pi\u00f9 liberale del parlamento scoppi\u00f2 nel corso delle riforme militari nel 1862, e il re nomin\u00f2 Otto von Bismarck come nuovo Primo Ministro della Prussia. Bismarck condusse con successo la guerra in Danimarca nel 1864, e la vittoria prussiana nella guerra austro-prussiana del 1866 permise un'espansione territoriale e la creazione della Confederazione Tedesca del Nord (\"Norddeutscher Bund\"), escludendo di fatto l'Austria, un tempo guida del mondo germanico, dagli affari dei restanti stati tedeschi.\nImpero tedesco (1871-1918).\nL'unificazione della Germania come moderno Stato nazionale risale al 1871. Grazie a vittoriose politiche militari contro Austria e Francia (guerra franco-prussiana), il 18 gennaio 1871 venne proclamata l'unione federale (Secondo Reich) degli Stati tedeschi a Versailles, in piena capitale francese; Guglielmo I venne proclamato da \"Re di Prussia\" ad \"imperatore di Germania\". La nuova entit\u00e0 politica rappresentava l'unificazione di tutte le regioni a lingua tedesca, ad eccezione dell'Austria (soprannominata \"Kleindeutschland\", \"Piccola Germania\") e della Svizzera.\nNel periodo seguente all'unificazione del 1871 (denominato \"Gr\u00fcnderzeit\"), la Germania divent\u00f2 la principale potenza economica del continente, e l'imperatore Guglielmo I uno degli uomini potenti del mondo. Il successore, Guglielmo II, nel 1884 avvi\u00f2 un'attiva politica imperialista entrando in attrito con i paesi limitrofi: i tradizionali paesi amici della Germania non rinnovarono l'alleanza, mentre la Francia istitu\u00ec nuove relazioni con gli imperi britannico e russo. La Germania divenne sempre pi\u00f9 isolata, eccetto i suoi contatti con l'Impero austro-ungarico e il regno d'Italia.\nL'imperialismo tedesco rivendic\u00f2 un proprio dominio coloniale. In conseguenza dell'atmosfera politica creatasi con la Conferenza di Berlino alla Germania furono assegnati diversi possedimenti, tra cui Togo, Camerun, Tanzania, Namibia e Papua Nuova Guinea. La spartizione dell'Africa caus\u00f2 tensioni con la Germania tra le grandi potenze, come nel caso del Marocco (1912).\nL'assassinio dell'erede al trono Austro-Ungarico Francesco Ferdinando il 28 giugno 1914 scaten\u00f2 la Grande Guerra, dalla quale la Germania usc\u00ec sconfitta e \nvenne ritenuta la principale responsabile del conflitto. La sconfitta port\u00f2 ad una grave crisi economica nel 1918, e a novembre l'imperatore Guglielmo II fu costretto ad abdicare a favore di una repubblica. Nel giugno 1919 il neo governo fu costretto a firmare il trattato di Versailles, percepito dalla popolazione come un'umiliante guerra economica e psicologica, che foraggi\u00f2 la nascita di movimenti comunisti (\"spartachismo\") e nazisti, responsabili di diversi tentativi di colpo di stato.\nRepubblica di Weimar (1919-1933).\nDopo il successo della rivoluzione tedesca del novembre 1918, venne proclamata la repubblica in tutti gli stati e a livello federale. La nuova costituzione del Reich entr\u00f2 in vigore con la firma da parte del Presidente della Repubblica di Weimar Friedrich Ebert l'11 agosto 1919. Il periodo che va dal 1919 al 1933 \u00e8 conosciuto come Repubblica di Weimar. Il Partito Comunista Tedesco, istituito da Rosa Luxemburg e Karl Liebknecht nel 1918, tent\u00f2 di rovesciare con un'insurrezione armata il nuovo governo socialista, ma senza successo. Nel gennaio 1919 fu poi fondato il Partito Tedesco dei Lavoratori, conosciuto in seguito come Partito Nazionalsocialista Tedesco dei Lavoratori (o Partito Nazista).\nLa Germania soffr\u00ec pesantemente degli effetti della Grande depressione, delle dure condizioni dettate dal trattato di Versailles, e della lunga instabilit\u00e0 politica. Nell'estate del 1931 collass\u00f2 la Danat-Bank, la seconda banca tedesca, evento che segn\u00f2 l'inizio della crisi in Germania. Vennero istituite truppe paramilitari da parte di pi\u00f9 partiti e vi furono migliaia di omicidi a sfondo politico. I paramilitari intimidivano gli elettori e seminavano violenza e rabbia tra gente che soffriva di un elevato tasso di disoccupazione e povert\u00e0. Furono queste le condizioni che portarono alla nomina, da parte del presidente del Reich Paul von Hindenburg, di Adolf Hitler come Cancelliere del Reich il 30 gennaio 1933.\nTerzo Reich (1933-1945).\nIl 27 febbraio 1933 il Reichstag venne dato alle fiamme, e di tale atto terroristico si ritennero responsabili i comunisti. Ci\u00f2 spinse all'approvazione di un decreto di emergenza con il quale vennero aboliti i diritti democratici di base. L'attivazione di una legge diede ad Adolf Hitler pieno governo e potere legislativo, acquisendo il totale controllo della Germania. Solo il Partito socialdemocratico della Germania vot\u00f2 contro; i comunisti non erano in grado di presentare opposizione, in quanto i loro 81 seggi in parlamento erano stati annullati sulla base del decreto conseguente all'incendio del Reichstag.\nSi cre\u00f2 uno Stato centralizzato totalitario con un unico partito. L'industria venne strettamente regolamentata con quote ed esigenze, spostando l'economia verso una produzione di guerra.\nNel 1935, in seguito ad un referendum di autodeterminazione, la Saar si riunisce alla Germania nazista.\nNel 1936 le truppe tedesche rioccupano la Renania smilitarizzata fin dal Trattato di Versailles del 1919. Incoraggiato, Hitler persegu\u00ec dal 1938 una politica di espansionismo per la fondazione di una \"Grande Germania\" (dal tedesco \"Gro\u00dfdeutschland\"). \nNel marzo 1938, con l'Anschluss, la Germania nazista annette l'Austria.\nPer evitare l'apertura di due fronti di guerra, Hitler sigl\u00f2 il patto Molotov-Ribbentrop con l\u2019Unione Sovietica, patto che venne poi infranto dalla stessa Germania.\nNel 1939 le crescenti tensioni provenienti da nazionalismo, militarismo ed esigenze di annessioni territoriali portarono alla \"guerra lampo\" (\"Blitzkrieg\") del 1\u00ba settembre contro la Polonia, congiuntamente all'Unione Sovietica, a cui segu\u00ec due giorni dopo la dichiarazione di guerra da parte di Regno Unito e Francia, che segnarono l'inizio della seconda guerra mondiale. La Germania, dopo l'Invasione della Polonia, in seguito ad un periodo di stallo politico e militare meglio noto come la Strana guerra, fra il 1939 e il 1940, diede inizio, nel 1940, ad una serie di campagne militari definite Blitzkrieg, che portarono all'invasione di numerosi stati dell'Europa, come la Danimarca e la Norvegia, aprendo la Battaglia dell'Atlantico, e successivamente alla Campagna di Francia, che fra il 10 maggio e il 22 giugno 1940, port\u00f2 alla conquista di Belgio, Paesi Bassi e Lussemburgo, e infine, alla capitolazione della Francia, che ebbero come conseguenza l'occupazione militare di tali paesi da parte delle truppe tedesche, l'annessione di alcuni territori al Terzo Reich, e che segnarono anche l'inizio della Battaglia d'Inghilterra, il primo fallimento strategico-militare tedesco nel corso del conflitto, che spinse Adolf Hitler a seguire una linea politica di espansione dell'influenza politico-militare tedesca verso est.\nInfatti, nella prima met\u00e0 del 1941, con l'invasione di molti stati della Penisola Balcanica, fra cui la Jugoslavia e la Grecia, insieme all'Italia fascista di Benito Mussolini, e la stipula di alleanze con Ungheria, Romania e Bulgaria, il Terzo Reich diresse la sua attenzione nei confronti dell'Unione Sovietica di Iosif Stalin, ideologicamente opposta alla Germania nazista.\nIl 22 giugno 1941, la Germania viol\u00f2 il Patto Molotov-Ribbentrop, aprendo il fronte orientale e dando avvio all'invasione dell'URSS (Operazione Barbarossa). Pochi mesi dopo, il 7 dicembre, il Giappone attacc\u00f2 la base statunitense a Pearl Harbor, e la Germania dichiar\u00f2 guerra agli Stati Uniti due giorni dopo. L'avanzata della Wehrmacht nei territori occidentali dell'URSS, nelle sue prime fasi, ottenne numerosi successi militari contro l'Armata Rossa di Stalin, fra cui numerose vittorie, dovute anche alla disorganizzazione e all'effetto sorpresa avuto sulla macchina militare e bellica sovietica, ancora impreparata ad un conflitto su larga scala, come la Battaglia di Smolensk, la battaglia di Uman' e la Battaglia di Kiev, e l'ultima costitu\u00ec la pi\u00f9 grande vittoria riportata sul fronte orientale nel corso del conflitto, che portarono alla conquista e alla conseguente occupazione militare tedesca di numerose ed estese regioni dell'URSS, come la Bielorussia, con Minsk, i Paesi Baltici, e l'Ucraina con Kiev, quest'ultima ricca di approvvigionamenti cerealicoli e di grano, indispensabili per la condotta della guerra, e di molte altre risorse naturali, petrolifere ed industriali destinati alla produzione bellica del Reich.\nNella seconda met\u00e0 del 1941, la Battaglia di Mosca segn\u00f2 una dura battuta d'arresto per la fulminea avanzata della Wehrmacht, e l'inizio delle complicazioni dovute al rigido inverno russo bloccarono definitivamente l'avanzata tedesca. Questa riprese soltanto nella primavera del 1942 con l'Operazione Blu, e che aveva l'obiettivo di impadronirsi delle risorse industriali e petrolifere sovietiche situate in Russia meridionale e nel Caucaso. Dopo una serie iniziale di successi, la Germania sub\u00ec una durissima sconfitta subita da parte dell'Armata Rossa nella Battaglia di Stalingrado, terminata nel 1943. Le numerose perdite subite compromisero in modo definitivo le sorti della guerra per le Potenze dell'Asse e la dura ritirata della Wehrmacht, dopo la definitiva sconfitta nella Battaglia di Kursk, lasci\u00f2 definitivamente l'iniziativa alla controffensiva sovietica, anche a causa dell'apertura di un secondo fronte, con l'inizio della Campagna d'Italia contro le Potenze Alleate occidentali, che dopo lo Sbarco in Sicilia misero a dura prova la resistenza della macchina bellica germanica.\nIl 6 giugno 1944, con il D-Day, gli Alleati avviarono lo Sbarco in Normandia, riaprendo il Fronte Occidentale chiuso dal 1940, fortemente voluto da Stalin, al fine di aprire un terzo fronte per alleggerire la pressione tedesca sul fronte orientale contro l'URSS, e che port\u00f2, nel giro di pochi mesi, alla riconquista della Francia, e all'invasione della Germania da ovest.\nNel 1945, dopo il fallimento dell'Offensiva delle Ardenne, gli Alleati erano penetrati nel Terzo Reich da ovest, paralizzando la regione della Ruhr, il cuore dell'industria e della produzione bellica tedesca, mentre l'Armata Rossa, dopo aver condotto, nel 1944, numerose operazioni militari che portarono alla riconquista dei territori occidentali dell'URSS, alla rottura dell'Assedio di Leningrado iniziato nel 1941, dopo l'Operazione Bagration e l'Operazione Vistola-Oder, giunse sulla sponda orientale dell'Oder minacciando Berlino. La Germania nazista si ritrov\u00f2 in crisi su tutti i fronti, e dopo il collasso della Linea Gotica e la Guerra di liberazione italiana dall'occupazione nazi-fascista nell'aprile 1945, caddero prima Vienna, poi Berlino, il 2 maggio, e infine Praga, nelle mani dell'Armata Rossa, con gli Alleati ormai giunti sulla sponda occidentale dell'Elba. Adolf Hitler si suicid\u00f2 il 30 aprile 1945 a Berlino, insieme ad altri esponenti del suo governo e delle alte sfere dell'esercito, affidando a Karl D\u00f6nitz della Kriegsmarine il potere, con il compito di arrendersi; il Terzo Reich fu costretto a negoziare e a firmare una resa incondizionata con le Potenze Alleate, l'8 maggio 1945, ponendo fine alla Seconda Guerra Mondiale in Europa, e alla Germania nazionalsocialista.\nIn quello che pi\u00f9 tardi divenne noto come l'Olocausto, il regime del Terzo Reich stermin\u00f2 alcuni milioni di persone, in primo luogo ebrei, ma anche comunisti, zingari, omosessuali, massoni, dissidenti politici, sacerdoti, predicatori, religiosi, testimoni di Geova, disabili nei lager. Durante l'Olocausto fino a 17 milioni di persone vennero assassinate, tra cui sei milioni di ebrei e tre milioni di polacchi. La seconda guerra mondiale ed il genocidio nazista furono responsabili di circa 35 milioni di morti in Europa, dal 1933 al 1945.\nDivisione e riunificazione (1945-1990).\nLa guerra caus\u00f2 la morte di quasi dieci milioni di soldati e civili tedeschi, grandi perdite territoriali, l'espulsione di circa 15 milioni di tedeschi dagli ex territori orientali e dagli altri paesi e la distruzione delle pi\u00f9 grandi citt\u00e0. Il territorio rimasto venne spartito tra gli alleati in quattro zone di occupazione militare; il territorio di Berlino in quattro settori.\nLe perdite territoriali in favore di Polonia e URSS riguardarono regioni storiche della Germania, come la Pomerania Occidentale con la citt\u00e0 di Stettino, una porzione del Brandeburgo, corrispondente oggi al Voivodato di Lubusz in Polonia; e quasi tutta la Slesia con citt\u00e0 importanti come Breslavia.\nDiversa fu la sorte della regione storica dell'ex-Prussia Orientale, che venne spartita tra Polonia e URSS: la parte meridionale con la regione della Masuria and\u00f2 alla Polonia, mentre la parte restante fu ceduta all'URSS, con la citt\u00e0 di K\u00f6nigsberg, oggi Kaliningrad, nella Oblast' omonima in Russia.\nLe zone occidentali, controllate da Francia, Regno Unito e Stati Uniti, vennero unite il 23 maggio 1949, dando vita alla Repubblica Federale di Germania (\"Bundesrepublik Deutschland\" o BRD); il 7 ottobre 1949 la zona d'occupazione sovietica divenne la Repubblica Democratica Tedesca (\"Deutsche Demokratische Republik\" o DDR). Informalmente questi due stati divennero noti come \"Germania Ovest\" e \"Germania Est\", e le due parti di Berlino come Berlino Ovest e Berlino Est. La parte orientale aveva come capitale Berlino Est, mentre la Germania Ovest scelse Bonn come capitale provvisoria.\nLa Germania Ovest divenne un'economia di mercato con una stretta alleanza con Stati Uniti e paesi dell'Europa occidentale, e godette di una prolungata crescita economica iniziata nei primi anni cinquanta (\"Wirtschaftswunder\"). La Germania Ovest ader\u00ec alla NATO nel 1955 e fu membro fondatore della Comunit\u00e0 economica europea nel 1958.\nLa Germania Est rientr\u00f2 nel blocco orientale sotto il controllo politico e militare dell'URSS, e facente parte del patto di Varsavia. Nonostante si fregiasse del termine di democrazia, il potere politico fu in mano esclusivamente dei principali membri (Politb\u00fcro) del partito comunista (SED - Partito socialista della Germania). Il loro potere era assicurato dalla Stasi, un servizio segreto di immense dimensioni, e una serie di suborganizzazioni in grado di controllare ogni aspetto della societ\u00e0. A loro volta le esigenze fondamentali della popolazione erano soddisfatte a basso costo da parte dello Stato. La DDR divenne membro del Comecon. Mentre la propaganda si basava sui vantaggi dei programmi sociali della DDR e la presunta costante possibilit\u00e0 di un'invasione, molti dei suoi cittadini guardavano verso l'Occidente per le libert\u00e0 politiche e la prosperit\u00e0 economica.\nIl muro di Berlino, costruito nel 1961 per fermare la fuga dei tedeschi dell'est verso la Germania Ovest, divenne un simbolo della Guerra Fredda.\nLe tensioni tra Germania Est e Germania Ovest erano gi\u00e0 state ridotte negli anni settanta dal cancelliere occidentale Willy Brandt e dalla sua \"Ostpolitik\". Poi, alla fine degli anni ottanta, in una situazione di crescente migrazione dei tedeschi dell'Est verso la Germania Ovest attraverso l'Ungheria e di manifestazioni di massa durante l'estate del 1989, le autorit\u00e0 della Germania Est indebolirono inaspettatamente le restrizioni di confine nel novembre 1989, consentendo ai propri cittadini di viaggiare verso l'Occidente.\nTra le conseguenze della riunificazione e dell'impoverimento dell'Est vanno ricordati i moti neonazisti, in particolare a Rostock e Solingen.\nBerlino capitale (1990).\nL'apertura delle frontiere port\u00f2 ad un'accelerazione del processo di riforma nella Germania Est, e poi al crollo del regime comunista, che si concluse con la riunificazione tedesca del 3 ottobre 1990, quando i territori della Germania Est vennero annessi come nuovi Stati della Repubblica Federale. Berlino venne scelta per essere la capitale dello Stato unificato, mentre Bonn conserv\u00f2 alcuni ministeri federali. La delocalizzazione del governo fu completata nel 1999.\nIl federalismo \u00e8 rafforzato sul piano economico-finanziario da un sistema di casse di risparmio e cooperative locali che al 2018 raccolgono il 15% degli attivi nazionali e nelle quali una quota fra l'82 e l'84 dei presidenti dei consigli di amministrazione sono anche sindaci o presidenti di provincia. Secondo uno studio di Reuters pubblicato nel sito della BCE, le Sparkassen variano la percentuali di titoli di debito pubblico regionali o provinciali rispetto ai bond tedeschi in portafoglio, utilizzando tale conflitto di interessi come strumento di lobbying politico sui governi locali e sullo Stato centrale.\nDopo la riunificazione, la Germania assunse un ruolo attivo nell'Unione europea e nella NATO. La Germania invi\u00f2 una forza di pace per garantire la stabilit\u00e0 nei Balcani e truppe in Afghanistan come parte dello sforzo della NATO per assicurare la sicurezza in questo paese.\nGeografia fisica.\nMorfologia.\nIl territorio della Germania copre una superficie di , costituito di di terre e di di superfici d'acqua. \u00c8 il settimo paese pi\u00f9 grande dell'Europa. Di forma simile ad un quadrilatero, si estende dalle alte montagne delle Alpi (punto pi\u00f9 alto: lo Zugspitze a ) a sud, fino alle coste del Mare del Nord e del Mar Baltico a nord, a est \u00e8 delimitata dalla confluenza dei fiumi Oder e Neisse mentre a ovest la delimitano il bacino e la valle del Reno.\nLe coste del mare del Nord sono pianeggianti con dune sabbiose (sandig) e fronteggiate da arcipelaghi come le Frisone Orientali e Frisone Settentrionali mentre le coste del mar Baltico hanno un profilo pi\u00f9 irregolare con numerose lagune (dette \"Bodden\") che si insinuano in profondit\u00e0 nell'entroterra. Fronteggiano la costa le due isole di R\u00fcgen e Usedom.\nDa un punto di vista geografico il territorio tedesco pu\u00f2 essere suddiviso in quattro zone ben distinte:\nIdrografia.\nI fiumi principali nel territorio tedesco sono il Danubio, l'Elba, il Reno, il Meno, l'Oder, il Weser e l'Ems. La Germania \u00e8 ricca di canali artificiali che permettono il trasporto delle merci attraverso tutto il paese. In particolare il Canale Reno-Meno-Danubio (Rhein-Main-Donau-Kanal), inaugurato nel 1992, superando lo spartiacque tra il bacino idrografico renano e il bacino idrografico danubiano, mette in collegamento il Mare del Nord con il Mar Nero.\nClima.\nQuasi tutto il territorio della Germania subisce l'influsso dei venti atlantici provenienti da ovest; ci\u00f2 fa s\u00ec che il clima sia pi\u00f9 umido mano a mano che ci si spinge da sud verso nord. Le zone dal clima pi\u00f9 umido sono le pianure a ridosso dei Paesi Bassi e le regioni affacciate sul Mare del Nord, tra cui la penisola dello Jutland, che hanno un clima oceanico. Nel nord-ovest e nel nord, quindi, le precipitazioni si susseguono durante tutto l'arco dell'anno con un massimo durante l'estate. Gli inverni sono caratterizzati da venti freddo-umidi occidentali, la neve cade frequentemente ma gli accumuli sono per lo pi\u00f9 irrisori, le gelate sono frequenti e le estati tendono ad essere fresche, ventilate, spesso temporalesche. Verso oriente il clima \u00e8 pi\u00f9 continentale; gli inverni sono spesso lunghi e molto rigidi e le estati generalmente piuttosto calde. La Germania centrale \u00e8 una regione di transizione tra clima oceanico e continentale. Il clima della Germania meridionale \u00e8 il pi\u00f9 continentale di tutta la nazione con forti escursioni termiche annue; gli inverni sono generalmente rigidi e nevosi, con lunghi periodi di gelo; il caldo estivo \u00e8 spesso rotto da intensi temporali che si formano generalmente sulle Alpi per poi discendere verso le pianure.\nSociet\u00e0.\nAll'inizio dell'epoca storica le popolazioni insediate sul territorio della Germania attuale erano di tre stirpi: i Celti, insediati nella parte pi\u00f9 occidentale del Paese e nel sud; le popolazioni germaniche, originarie della Scandinavia, che si erano espanse verso sud e giungendo nel tempo fino ai confini dell'Impero romano; gli Slavi, in lenta espansione dall'area baltica verso occidente.\nCon l'espansione verso nord dell'Impero romano la parte renana e meridionale dell'attuale Germania furono incluse in esso: le citt\u00e0 pi\u00f9 antiche della Germania sono proprio di origine romana. A partire dal V secolo iniziarono le invasioni germaniche nei territori dell'Impero romano: Franchi e Alemanni si insediarono nella regione del Reno. Nel nord dell'attuale Germania la compagine sassone inizi\u00f2 a espandersi in Britannia.\nNell'Alto Medioevo inizi\u00f2 l'espansione dei popoli tedeschi verso est (la \"Ostsiedlung\"): i territori baltici e slavi furono progressivamente invasi, conquistati e convertiti al Cristianesimo. Le popolazioni baltiche e slave, i Balti Prussiani e gli Slavi Venedi, furono in gran parte germanizzate e assorbite dai Sassoni, con l'eccezione di gruppi di Sorbi che ancora oggi mantengono distinzione culturale. In alcune aree (Pomerania, Slesia) l'invasione fu pacifica e incentivata dai principi slavi. In alcuni territori slavi, come ad esempio in Polonia, rimasero popolazioni tedesche con privilegi particolari fino a prima della seconda guerra mondiale. Coloni tedeschi si trasferirono anche in Slovacchia e Transilvania. Il movimento di espansione sub\u00ec un arresto con la guerra dei trent'anni e successivamente si assistette ad un processo di riflusso dei tedeschi dalle sedi occupate precedentemente da parte delle popolazioni slave. Gran parte dei tedeschi della Germania orientale discende dai Balto-Slavi germanizzati, come dimostra la forte presenza dell'aplogruppo R1a nella genetica della popolazione della regione.\nNel XIX secolo le migliorate condizioni economiche favorirono un progressivo aumento della popolazione, dal 1871 al 1939 si pass\u00f2 da 41 a 69 milioni di abitanti. In particolare l'incremento interess\u00f2 la valle del Reno, l'area del medio corso dell'Elba, le grandi aree rurali non videro invece sostanziali cambiamenti della popolazione. Si afferm\u00f2 anche il movimento per i diritti alle donne con personalit\u00e0 di spicco come Clara Zetkin e Emma Ihrer. Dopo la seconda guerra mondiale vi fu una ripresa demografica in parte provocata dal grande numero di profughi proveniente dall'est.\nEvoluzione demografica.\nCon circa 84 milioni di abitanti, la Germania \u00e8 il Paese pi\u00f9 popoloso dell'Unione europea ed il secondo Paese pi\u00f9 popoloso dell'Europa dopo la Russia, nonch\u00e9 il 19\u00b0 pi\u00f9 popoloso della Terra. Tuttavia, il suo tasso di fecondit\u00e0 di 1,41 figli per donna (2011) \u00e8 uno dei pi\u00f9 bassi del mondo, anche se in crescita negli ultimi anni (da 1,36 a 1,41 tra il 2011 ed il 2013). Sin dagli anni 1970, il tasso di mortalit\u00e0 in Germania supera il tasso di natalit\u00e0. Tra il 1989 e il 2009, circa 2.000 scuole vennero chiuse nella ex-Germania est per la scarsit\u00e0 di bambini. La popolazione tedesca \u00e8 la terza pi\u00f9 anziana del mondo con un'et\u00e0 media di 47,4 anni.\nAl 2011, il 92,3% della popolazione \u00e8 di nazionalit\u00e0 tedesca mentre i cittadini stranieri residenti sono 6 milioni (7,7% della popolazione). Per quanto riguarda la matrice etnica, al 2010 il 20% della popolazione (16 milioni di persone) \u00e8 di parziale o totale ascendenza straniera (questo dato include i rimpatriati di etnia tedesca [\"Deutschst\u00e4mmige\"] che prima della seconda guerra mondiale abitavano in territori al di fuori dei confini dello Stato tedesco [gli \"Aussiedler\" e \"Sp\u00e4taussiedler\"], soprattutto in Europa orientale). Il 96% di questa fetta della popolazione vive negli Stati della ex-Germania Ovest o nella citt\u00e0-stato di Berlino.\nLe comunit\u00e0 straniere pi\u00f9 numerose al 2010 sono quella turca (3,2 milioni), quella di provenienti da altri paesi dell'Europa occidentale (3 milioni), della ex-Jugoslavia (2,8 milioni), quella polacca (1,6 milioni), quella asiatica (1,6 milioni) e quella russa (1,3 milioni); seguono altre comunit\u00e0 straniere, come quella italiana, che provengono soprattutto dall'Italia meridionale\nLo \"United Nations Population Fund\" rileva come la Germania ospiti il terzo pi\u00f9 alto numero di migranti internazionali fra tutti i Paesi del mondo, circa il 5% (10 milioni di abitanti) dei 191 milioni di migranti, che corrisponde a circa il 12% della popolazione della Germania.\nCome conseguenza alle restrizioni poste in Germania alle disposizioni in materia di asilo e immigrazione, il numero di immigrati \u00e8 in calo costante dal 2000. La maggior parte degli immigrati non-tedeschi risiede nelle grandi metropoli, mentre nelle aree rurali, nelle piccole citt\u00e0, e negli Stati della ex-Germania Est l'immigrazione \u00e8 un fenomeno pressoch\u00e9 inesistente.\nCitt\u00e0 principali.\nLa Germania possiede un gran numero di grandi citt\u00e0; Berlino e Amburgo sono le pi\u00f9 popolose. Il maggior agglomerato urbano \u00e8 la zona della Reno-Ruhr, che comprende la citt\u00e0 di D\u00fcsseldorf (la capitale della Renania Settentrionale-Vestfalia), Colonia, Essen, Dortmund, Duisburg, e Bochum.\nLe prime quindici citt\u00e0 tedesche per numero di abitanti (2018) sono:\nReligione.\nIl cristianesimo \u00e8 la principale fede religiosa dei tedeschi, con circa 45,8 milioni di credenti (55,1%), al 2019 divisi in parti quasi uguali tra protestanti (24,9% della popolazione) \u2013 con una predominanza storica nelle terre sassoni (tutto il nord) e una forte presenza in Franconia-Renania \u2013 e cattolici (27,2% della popolazione), concentrati nel sud e nell'ovest, vale a dire la Baviera e le aree alemanniche e francone-renane. La Germania settentrionale (Sassonia), storicamente epicentro del Luteranesimo, la prima religione protestante, \u00e8 oggi la zona pi\u00f9 scristianizzata della Germania, anche per effetto del periodo sovietico: in Sassonia-Anhalt terra nativa di Martin Lutero, l'80,4% della popolazione non \u00e8 religiosa, mentre i protestanti sono il 14,1%.\nCirca l'1,9% della popolazione \u00e8 cristiana ortodossa, con serbi e greci i pi\u00f9 numerosi.\nIn Germania, pi\u00f9 di 4,3 milioni di abitanti sono musulmani (5,2%), rendendo l'Islam la seconda religione del Paese, di cui in maggioranza (74%) di fede sunnita, ma \u00e8 presente una piccola comunit\u00e0 di sciiti. Nel territorio tedesco si trovano circa 2.500 moschee e oltre 300\u00a0000 associazioni islamiche.\nLa terza religione pi\u00f9 diffusa \u00e8 il buddismo, con circa aderenti (0,31%), di cui circa la met\u00e0 di origine asiatica. In Germania si contano circa 620 organizzazioni buddiste.\nLa Germania ha, nell'Europa occidentale, la terza pi\u00f9 grande popolazione ebraica, preceduta da Francia e Regno Unito: nel 2007, in seguito all'emigrazione di ebrei dalle ex-repubbliche sovietiche, si contavano circa ebrei, rispetto ai prima della riunificazione. Citt\u00e0 con rilevanti minoranze ebraiche sono Berlino, Francoforte e Monaco di Baviera. Altre minoranze religiose includono circa induisti (0,1%) prevalentemente tamil.\nCirca 32,3 milioni di tedeschi (38,8%) si dichiarano non credenti. Secondo il sondaggio stilato dall'Eurobarometro del 2005, il 47% dei cittadini tedeschi concordava con l'affermazione \"Credo che vi \u00e8 un Dio\", mentre il 25% concordava con \"Credo che vi sia una sorta di spirito o forza vitale\" e il 25% ha dichiarato: \"Non credo vi sia alcun tipo di spirito, dio, o forza vitale\".\nLingue.\nIl tedesco \u00e8 la lingua ufficiale, la pi\u00f9 parlata in Germania.\n\u00c8 una delle 23 lingue ufficiali dell'Unione europea e una delle tre lingue di lavoro della Commissione europea, insieme con l'inglese ed il francese. Minoranze linguistiche riconosciute in Germania sono danese, sorabo, rom e frisone, ufficialmente protetti dalla Carta europea per le lingue regionali e minoritarie. La maggior parte degli immigrati utilizzano lingue quali turco, polacco, lingue dei Balcani e della Russia.\nIl tedesco \u00e8 una lingua germanica occidentale, strettamente legato a inglese, olandese e frisone. La maggior parte del vocabolario tedesco deriva dal ramo germanico del ramo della famiglia linguistica indo-europea.\nAlcune parole derivano dal latino, dal greco, in misura minore dal francese, e recentemente dall'inglese (noto come \"Denglisch\"). Il tedesco \u00e8 scritto usando l'alfabeto latino. In aggiunta alle 26 lettere standard, il tedesco ha tre vocali con l'umlaut, vale a dire \u00e4, \u00f6 e \u00fc, cos\u00ec come l'eszett o \"scharfes S\" (S forte), che \u00e8 scritta \"\u00df\" o, in alternativa, \"ss\".\nI dialetti della lingua tedesca sono varianti del continuum linguistico germanico distinte dal tedesco standard. Molti di essi non sono facilmente comprensibili a chi conosce solo il tedesco standard, dal momento che spesso differiscono nel lessico, sintassi e fonologia. I gruppi principali sono il tedesco superiore, il tedesco centrale occidentale, il tedesco centrale orientale e la lingua basso-tedesca.\nIn tutto il mondo, il tedesco \u00e8 parlato da circa 100 milioni di persone come madre lingua e da circa 80 milioni non-madrelingua.\nIl tedesco \u00e8 la lingua principale per circa 90 milioni di persone (18%) nell'Unione europea. Il 67% dei cittadini tedeschi affermano di essere in grado di comunicare in almeno una lingua straniera, il 27% in almeno due lingue diverse dalla propria.\nUna minoranza di danesi di circa persone vive nello Schleswig, la maggior parte vicino al confine con la Danimarca, a nord; un piccolo numero di genti slave, note come Sorbi, vive negli Stati della Sassonia (circa ) e del Brandeburgo (circa ). La lingua frisona, considerata quella tra le lingue vive pi\u00f9 vicina all'inglese, \u00e8 lingua madre per circa persone in Germania, le altre vivono nei Paesi Bassi. Nelle aree rurali della Germania settentrionale viene ampiamente usato il Basso Sassone. Esiste anche una minoranza francofona che ha anche una propria rivista in francese.\nL'immigrazione ha creato una considerevole minoranza turca (pi\u00f9 di due milioni tra Curdi e Turchi) ed altre comunit\u00e0 pi\u00f9 piccole tra cui italiani (), serbi (), greci (), polacchi (), albanesi () e croati () (dati del 2002).\nEsistono anche un grosso numero di tedeschi immigrati e/o fuggiti dall'ex-Unione Sovietica (1,7 milioni), dalla Polonia () e dalla Romania () (totale del periodo 1980\u20131999), cui viene automaticamente concessa la cittadinanza tedesca e che, quindi, non compaiono nelle statistiche dei residenti stranieri; contrariamente agli stranieri questi sono stati insediati dal governo in modo uniforme su tutto il territorio tedesco. Molti di loro parlano la lingua della loro ex-nazione di appartenenza.\nCostituzione e ordinamento dello Stato.\nLa Costituzione tedesca (\"Grundgesetz\") risale all'8 maggio 1949 ed \u00e8 caratterizzata dal principio di democrazia e dal federalismo. Essa prevede un sistema bicamerale caratterizzato dal federalismo e dall'assenza di elementi di democrazia diretta a livello nazionale. La carica rappresentativa \u00e8 affidata al presidente federale.\nI principali organi sono i seguenti:\nSuddivisioni amministrative.\nLa Germania \u00e8 divisa in sedici stati federati (in tedesco \"L\u00e4nder\", sing. \"Land\"):\nAlcuni dei \"L\u00e4nder\" sono suddivisi in distretti governativi.\nI \"L\u00e4nder\" sono amministrativamente suddivisi in \"Kreise\" (circondari), nel numero complessivo di 438.\nA causa delle difficolt\u00e0 economiche dei \"L\u00e4nder\" orientali \u00e8 attualmente in avanzata discussione la riunione di alcuni di essi in entit\u00e0 pi\u00f9 grandi. Si prevede l'unificazione di Berlino con il Brandeburgo e quella di Amburgo con il Meclemburgo-Pomerania Occidentale e lo Schleswig-Holstein.\nLa Repubblica Federale di Germania non ha alcuna rivendicazione territoriale nei confronti degli Stati confinanti, memore degli esiti catastrofici, per l'Europa e per la Germania stessa, della politica imperialistica perseguita tra la seconda met\u00e0 del XIX secolo e la prima met\u00e0 del XX secolo.\nL'unica exclave della Germania \u00e8 la localit\u00e0 di B\u00fcsingen am Hochrhein situata sull'Alto Reno e che appartiene al circondario di Costanza nel Baden-W\u00fcrttemberg. La superficie \u00e8 di , \u00e8 inserita all'interno del territorio svizzero, confinando con i cantoni svizzeri di Sciaffusa, Turgovia e Zurigo. Per la peculiare posizione della localit\u00e0, esistono particolari decisioni amministrative concordate tra la Germania e la Svizzera, i servizi postale e telefonico sono duplicati, ed \u00e8 possibile richiedere l'intervento di ambedue i servizi di Polizia e di soccorso civile tedesco oppure svizzero; per puri motivi di vicinanza il servizio svizzero \u00e8 spesso preferito (il territorio \u00e8 completamente circondato dalla Svizzera), appartiene comunque, concordatamente, al regime doganale svizzero.\nEsiste inoltre una cosiddetta enclave \"funzionale\", il Kleinwalsertal (piccola valle dei walser), una vallata appartenente all'Austria ma raggiungibile, sia per via stradale che per vie d'acqua, solo attraversando il territorio tedesco. Anche per tale territorio sono in funzione particolari condizioni concordate tra Austria e Germania: esistono doppi sistemi postali, ed \u00e8 costituita come zona extradoganale appartenente al regime doganale tedesco; in epoca precedente l'adozione dell'Euro vi era in vigore come moneta il Marco tedesco.\nIstituzioni, enti e associazioni.\nIl Parlamento (\"Bundestag\" in lingua tedesca) \u00e8 composto da un numero variabile di deputati (circa 700), eletti con un sistema misto: per met\u00e0 in collegi uninominali con il sistema maggioritario plurality e per l'altra met\u00e0 con il sistema proporzionale del quoziente.\nIl periodo di legislatura del Bundestag dura quattro anni. Il Bundestag tedesco tiene le sue sedute dal 1999 nel Palazzo del Reichstag. I deputati portano il titolo di membri del Bundestag (MdB).\nIl presidente del Bundestag viene eletto di regola nella seduta costituente del parlamento, \u00e8 espressione del gruppo parlamentare pi\u00f9 numeroso. Il presidente del Bundestag attuale \u00e8 B\u00e4rbel Bas (SPD).\nIl sistema legislativo tedesco prevede la presenza, oltre al Bundestag, anche del Bundesrat, il Consiglio federale.\nSistema scolastico e Universit\u00e0.\nNel 1386 venne fondata da Roberto I del Palatinato la pi\u00f9 antica universit\u00e0 tedesca: l'Universit\u00e0 Ruprecht Karl di Heidelberg (o solo Universit\u00e0 di Heidelberg): si tratta di un'universit\u00e0 pubblica che si trova a Heidelberg, nel Baden-Wurttemberg. Venne istituita e prese il nome dal Conte palatino del Reno Roberto I del Palatinato. \u00c8 la quarta Universit\u00e0 fondata nel Sacro Romano Impero.\nForze armate.\nNel 1949, al momento della sua istituzione, la Repubblica Federale di Germania non aveva proprie forze armate; queste vennero istituite solo a partire dal 1955 quando, in seguito alla Guerra di Corea e alla crescente influenza dell'Unione Sovietica nel blocco orientale, il paese entr\u00f2 a far parte della NATO. Dopo il 1991 parte delle forze armate della DDR (costituenti la Nationale Volksarmee) sono state integrate nella Bundeswehr.\nLa \"Bundeswehr\" (che tradotto letteralmente significa \"difesa federale\") \u00e8 costituita dalle forze armate e dall'apparato logistico-amministrativo. Le forze armate sono divise in Esercito (\"Deutsches Heer\"), Aeronautica militare (\"Luftwaffe\") e Marina militare (\"Deutsche Marine\"); si occupano invece delle attivit\u00e0 logistiche e di servizi la \"Streitkr\u00e4ftebasis\" e il servizio sanitario centrale (\"Zentraler Sanit\u00e4tsdienst\").\nIn tempo di pace, la Bundeswehr \u00e8 comandata dal Ministro della Difesa con la consulenza tecnica dell'Ispettore generale della Bundeswehr che \u00e8 l'ufficiale superiore pi\u00f9 alto in grado delle forze armate. In caso di guerra, che secondo la Costituzione \u00e8 consentita solo per scopi difensivi, il Cancelliere diviene comandante in capo della Bundeswehr.\nLa Germania aderisce al programma di \"condivisione nucleare\" della NATO, e ospita quindi nelle sue basi armi nucleari statunitensi ricevendo addestramento al loro impiego\nAl dicembre 2013, le forze armate tedesche risultavano costituite da 184.000 militari professionisti e volontari in ferma prefissata, cos\u00ec suddivise: \"Heer\", ; \"Marine\", ; \"Luftwaffe\", ; \"Streitkr\u00e4ftebasis\", ; \"Zentraler Sanit\u00e4tsdienst\", . Le donne hanno accesso alla carriera militare, costituendo circa il 10% del personale effettivo: approssimativamente su . I militari tedeschi dispiegati nelle varie missioni all'estero sono circa : dei quali in Afghanistan per l'ISAF e 700 in Kosovo per la KFOR. Nel 2012 la spesa complessiva dedicata alle forze armate \u00e8 stata di 33,1 miliardi di euro pari a circa l'1,4% del PIL, una percentuale nettamente inferiore rispetto alla media dei membri della NATO (2,5% del PIL).\nIl servizio militare \u00e8 stato obbligatorio per gli uomini dal 1956 al 2011 e durava sei mesi. In alternativa era possibile prestare servizio civile in patria (nove mesi) o all'estero (durata minima 11 mesi) oppure intraprendere una collaborazione di almeno 6 anni con la Protezione civile o i vigili del fuoco. Dal 1\u00ba luglio 2011 quest'obbligo \u00e8 stato sospeso, sebbene sia costituzionalmente ancora riattivabile in futuro.\nForze di polizia.\nIn Germania la responsabilit\u00e0 di far rispettare la legge \u00e8 unicamente dei vari \"L\u00e4nder\" e non del governo centrale. Non esiste quindi un corpo di polizia paragonabile alla Polizia di Stato o ai Carabinieri o alla Police Nationale. Fra i pochi corpi di polizia di competenza esclusivamente federale, ci sono i servizi di polizia federale (Bundespolizei), di controllo dei confini e delle dogane. Le agenzie di polizia di ciascun \"land\" si chiamano \"Landespolizei\", ciascuna indipendente dalle altre sebbene abbiano in comune equipaggiamenti e veicoli.\nPolitica.\nPolitica interna.\nIl sistema dei partiti nella Repubblica Federale si \u00e8 sviluppato in tre fasi successive. Nella prima fase, dal 1949 al 1961, si \u00e8 assistito ad una contrazione del numero di partiti, dovuta anche all'introduzione della soglia di sbarramento al 5%. Dal 1961 al 1980 si \u00e8 avuto un sistema di tre partiti stabili e dal 1983 il numero dei partiti \u00e8 di nuovo in espansione.\nOggi i principali partiti sono:\nPolitica estera.\nSin dai tempi del primo cancelliere Konrad Adenauer, la politica estera tedesca si \u00e8 sempre basata su due colonne portanti: l'amicizia transatlantica con gli Stati Uniti, consolidata con l'appartenenza alla NATO dal 1955, e la partnership con la Francia sviluppata nell'ambito dell'Unione europea. A questi due pilastri irrinunciabili si \u00e8 affiancato, rafforzandosi con il tempo, il dialogo con la Russia.\nLa Germania ha svolto un ruolo di primo piano nell'integrazione europea sin dal suo inizio, privilegiando soprattutto la riconciliazione con la Francia dopo la fine della seconda guerra mondiale. Questa alleanza, definita anche \"asse franco-tedesco\" oppure \"asse Bonn\u2013Parigi\", \u00e8 stata particolarmente stretta alla fine degli anni ottanta e all'inizio degli anni novanta sotto la guida del cristianodemocratico Helmut Kohl e del socialista francese Fran\u00e7ois Mitterrand. La Germania \u00e8 in prima linea tra gli Stati europei che cercano di far progredire la creazione di una politica comune pi\u00f9 unita ed efficace.\nFin dalla sua istituzione, il 23 maggio 1949, la Repubblica federale di Germania ha mantenuto un profilo basso, in particolare nelle relazioni internazionali, sia a causa della storia recente, che a causa dell'occupazione da parte delle potenze straniere.\nDurante la Guerra Fredda, la Germania divisa dalla cortina di ferro \u00e8 divenuta un simbolo delle tensioni Est-Ovest e un campo di battaglia politico in Europa. Tuttavia, la politica di Willy Brandt e della \"Ostpolitik\" \u00e8 divenuta un fattore chiave per la distensione durante gli anni settanta. Nel 1999, il governo del cancelliere Gerhard Schr\u00f6der apr\u00ec una nuova fase per la politica estera tedesca, prendendo parte a pieno titolo alle decisioni riguardo all'intervento della NATO contro la ex Jugoslavia e all'invio di truppe tedesche per la prima volta dalla fine della seconda guerra mondiale.\nLa Germania e gli Stati Uniti sono stretti alleati.\nIl Piano Marshall del 1948, con il sostegno degli Stati Uniti (\"JCS 1067\") durante il processo di ricostruzione (\"Piani industriali per la Germania\") dopo la seconda guerra mondiale, come pure politiche volte alla fraternit\u00e0, al sostegno alimentare, e i forti legami culturali hanno creato un saldo legame tra i due paesi, anche se la politica di Gerhard Schr\u00f6der di opposizione alla guerra in Iraq ha suggerito la fine dell'atlantismo e un raffreddamento delle relazioni tedesco-americane.\nI due paesi sono anche economicamente interdipendenti: l'8,8% delle esportazioni tedesche sono verso gli USA e il 6,6% delle importazioni tedesche provengono dagli Stati Uniti.\nAltro segno dello stretto legame politico \u00e8 la base americana di Ramstein (\"Ramstein Air Base\", vicino a Kaiserslautern), che rappresenta la pi\u00f9 grande comunit\u00e0 militare statunitense al di fuori dell'America.\nL'aiuto allo sviluppo internazionale.\nLa politica per lo sviluppo portata avanti della Repubblica federale di Germania \u00e8 uno spazio indipendente della politica estera tedesca. \u00c8 formulata dal ministero federale per la cooperazione economica e lo sviluppo (BMZ). Il governo tedesco ritiene che la politica di sviluppo sia una responsabilit\u00e0 congiunta della comunit\u00e0 internazionale.\nGli aiuti ufficiali allo sviluppo e gli aiuti umanitari tedeschi nel 2007 ammontavano a 8,96 miliardi di euro (12,26 miliardi di dollari americani), con un aumento del 5,9 per cento sul 2006, divenendo il secondo pi\u00f9 grande paese donatore dopo gli Stati Uniti.\nGermania spende lo 0,37 per cento del proprio prodotto interno lordo (PIL) per favorire lo sviluppo internazionale, comunque al di sotto degli obiettivi del governo di aumentare gli aiuti al 0,51 per cento del PIL entro il 2010. L'obiettivo internazionale dello 0,7% del PIL non viene raggiunto da nessun paese.\nEconomia.\nLa Germania ha la pi\u00f9 grande economia nazionale in Europa, la quarta pi\u00f9 grande in termini di PIL nominale del mondo, e la quinta in termini di PIL a parit\u00e0 di potere d'acquisto (PPP).\nDopo la crisi economica del 2008, che ha visto una contrazione del Pil tedesco del 5,1%, l'economia ha ricominciato a crescere, facendo registrare un incremento del 4,2% nel 2010 e del 3% nel 2011. Fin dalla rivoluzione industriale il paese \u00e8 stato motore economico, innovatore e beneficiario della crescente globalizzazione, risollevandosi pienamente dalle due guerre mondiali perse.\nLa Germania \u00e8 fra i maggiori paesi in termini di esportazioni con 1.133 miliardi di dollari statunitensi esportati nel 2006, generando un avanzo commerciale di 165 miliardi di euro.\nCome nella maggior parte dei Paesi industrializzati, anche in Germania il settore economico prevalente \u00e8 quello dei servizi (terziario), comprendente turismo, commercio, banche, assicurazioni, media, che contribuisce a circa il 72% del PIL.\nAnche l'industria mantiene comunque un peso rilevante, producendo il 27,1% del prodotto interno lordo. Le principali industrie sono quelle automobilistiche, siderurgiche, chimiche, elettroniche e dei macchinari. Inoltre il Paese \u00e8 anche un buon produttore di carbone e gas naturale. All'interno delle 500 imprese con maggior fatturato a livello globale, 37 sono imprese con sede in Germania. Le dieci pi\u00f9 grandi sono Daimler, Volkswagen, Allianz, Siemens, Deutsche Bank, E.ON, Deutsche Post, Deutsche Telekom, Metro AG e BASF.\nTra le imprese con pi\u00f9 forza lavoro vi sono Deutsche Post, Robert Bosch GmbH ed Edeka. Marchi noti a livello mondiale sono Mercedes-Benz, SAP AG, BMW, Adidas, Puma, Audi, Porsche, Volkswagen, Infineon, Henkel e Nivea.\nIl settore agricolo ha invece un'influenza molto pi\u00f9 limitata, tranne che in comparti come la zootecnica e la produzione di patate e cereali, e costituisce solo lo 0,9% del PIL.\nLa Germania \u00e8 una forte sostenitrice di una pi\u00f9 stretta integrazione economica e politica a livello europeo, e le sue politiche commerciali sono determinate da accordi tra Unione europea e stati membri, e dalla legislazione sul mercato unico. La Germania utilizza la moneta comune europea, l'euro, e la sua politica monetaria \u00e8 fissata dalla Banca centrale europea con sede a Francoforte. Dopo la riunificazione tedesca nel 1990, lo standard di vita e il reddito annuo continuano a rimanere significativamente pi\u00f9 elevati nella ex Germania occidentale.\nLa modernizzazione e l'integrazione della parte orientale continua ad essere un processo a lungo termine, con trasferimenti annuali da ovest a est, pari a circa 80 miliardi di $. Il tasso di disoccupazione \u00e8 costantemente diminuito dal 2005 e ha raggiunto il livello pi\u00f9 basso degli ultimi 15 anni nel giugno 2008 con il 7,5%.\nLa percentuale varia dal 6,2% nella ex Germania occidentale al 12,7% nella ex Germania orientale.\nInfrastrutture.\nCon la sua posizione centrale in seno all'Europa, la Germania \u00e8 un importante nodo nel settore dei trasporti. Ricordiamo l'aeroporto di Francoforte sul Meno che ha il secondo hub in Europa. Ci\u00f2 si riflette nella sua densa e moderna rete di trasporto. Importante \u00e8 l'ampia rete autostradale (\"Autobahn\"), classificata come la terza pi\u00f9 estesa del mondo e caratterizzata dalla gratuit\u00e0 e dalla mancanza di limiti di velocit\u00e0 sulla maggior parte del tracciato.\nLa Germania ha istituito una rete policentrica di treni ad alta velocit\u00e0. L'InterCityExpress o \"ICE\" serve prevalentemente le grandi citt\u00e0 tedesche e le destinazioni nei paesi vicini. La velocit\u00e0 del treno varia dai 160\u00a0km/h ai 300\u00a0km/h ed \u00e8 il pi\u00f9 avanzato servizio nella Deutsche Bahn. I collegamenti sono offerti ad intervalli che possono variare dai 30 minuti, all'ora o ogni due ore.\nLa Germania \u00e8 il quinto pi\u00f9 grande consumatore di energia, mentre i due terzi della propria energia primaria sono stati importati nel 2002. Nello stesso anno il consumo di energia elettrica ammontava a 512,9 miliardi di chilowattora. La politica del governo sottolinea la conservazione e lo sviluppo delle fonti di energia rinnovabili, come solare, eolica, da biomassa, idroelettrica, geotermica. Come risultato delle misure volte al risparmio energetico, l'efficienza energetica \u00e8 migliorata dall'inizio degli anni settanta. Il governo ha fissato l'obiettivo di soddisfare la met\u00e0 delle richieste energetiche del paese attraverso fonti rinnovabili entro il 2050.\nNel 2000 il governo tedesco ha convenuto una dismissione graduale dalle centrali nucleari entro il 2021.\nTuttavia le energie rinnovabili stanno giocando un ruolo modesto della produzione di energia. Nel 2006 la produzione di energia \u00e8 venuta dalle seguenti fonti: petrolio (35,7%), carbone e lignite (23,9%), gas naturale (22,8%), energia nucleare (12,6%), energia idroelettrica ed energia eolica (1,3%), ed altre fonti (3,7%).\nCultura.\nArte.\nPittura e scultura.\nLa Germania divenne, a partire dalla caduta dell'Impero romano d'Occidente, centrale nella scena storica, politica e culturale dell'Europa.\nNell'Alto Medioevo citt\u00e0 come Spira, Magonza e Bamberga videro la costruzione di superbe cattedrali romaniche mentre il gotico tard\u00f2 ad affermarsi in Germania. Durante il Rinascimento e nel contesto si pu\u00f2 parlare di rinascimento tedesco, artisti come Albrecht D\u00fcrer, spesso considerato \u00abil pi\u00f9 grande artista tedesco dell'epoca rinascimentale\u00bb e Gr\u00fcnewald, tra i pittori tedeschi del rinascimento, si fecero notare nella scena europea anche se l'epicentro culturale in quel periodo rimaneva l'Italia. Altri esponenti illustri del cinquecento furono Lucas Cranach il Vecchio, esponente del luteranesimo nell'arte e della cosiddetta Scuola danubiana, il figlio Lucas Cranach il Giovane e ancora Hans Holbein il Vecchio, Hans Holbein il Giovane, il figlio, definito spesso \"maestro del ritratto\", e Albrecht Altdorfer, esponente della Scuola danubiana e del rinascimento tedesco.\nMa fu in particolar modo nei secoli XVIII e XIX che la Germania divenne un polo culturale senza eguali vedendo la nascita di diverse correnti artistiche e letterarie come il romanticismo e lo \"Sturm und Drang\" ma anche il periodo dell'attivit\u00e0 di filosofi come per esempio Immanuel Kant, e di pittori come Georg Friedrich Grebner.\nUn momento artistico, in particolare pittorico, rilevante fu l'espressionismo tedesco, con esponenti importanti tra cui Ernst Ludwig Kirchner. I due nuclei fondamentali dell'espressionismo tedesco furono Die Br\u00fccke e Der Blaue Reiter Nel XX secolo si afferma anche la cosiddetta Nuova oggettivit\u00e0 con esponenti quali Otto Dix e George Grosz. Esponente del surrealismo fu invece Max Ernst che utilizz\u00f2 la tecnica pittorica del frottage e del grattage.\nPer quanto concerne la scultura nel XX secolo si afferma Ernst Barlach, esponente dell'espressionismo.\nArchitettura.\nPer quanto riguarda l'architettura nel 1841 venne eretto il Semperoper, il Teatro dell'Opera di Dresda, progettato dall'architetto tedesco Gottfried Semper.\nUn altro periodo artistico di notevole importanza del XX secolo \u00e8 rappresentato dall'istituzione il 12 aprile 1919 del Bauhaus (1919-1933), una scuola di architettura e design, ideata da Walter Gropius.\nE nel XX secolo, tra le due Guerre, si afferma in campo architettonico il Movimento Moderno, con maestri quali Walter Gropius e Ludwig Mies van der Rohe. Altro architetto noto fu Peter Behrens.\nGli anni delle due guerre mondiali furono gli anni della perdita di capolavori artistici come la citt\u00e0 di Dresda, \"Florenz an der Elbe\" cio\u00e8 la Firenze sull'Elba, che venne parzialmente distrutta dalla RAF. Tuttavia dopo la fine della seconda guerra mondiale, la Germania si riprese con grande sforzo economico e sacrificio della popolazione, diventando nuovamente un polo di attrazione culturale di primo piano e all'avanguardia.\nPatrimoni dell'umanit\u00e0.\nSono ben 51 i siti della Germania iscritti nella Lista dei patrimoni dell'umanit\u00e0 dell' UNESCO.\nArcheologia.\nAnche nel campo dell'archeologia la Germania vanta illustri personalit\u00e0 e importanti contributi artistici e archeologici:\nScienza.\nLa Germania \u00e8 la patria di numerosi scienziati e matematici tra cui si ricordano Giovanni Keplero, Bernhard Riemann, Karl Weierstrass, Christian Goldbach, Friedrich Wilhelm Bessel, Peter Gustav Lejeune Dirichlet, Georg Cantor, Carl Jacobi, Pascual Jordan, Felix Klein, Richard Dedekind, Hermann Minkowski, Edmund Landau, David Hilbert, Emmy Noether, Ernst Zermelo, Gotthold Eisenstein, Rudolf Clausius, Nikolaus August Otto, Georg Ohm, Gustav Robert Kirchhoff, Franz Ernst Neumann, Heinrich Rudolf Hertz, Robert Koch, Albert Einstein, Max Planck, Werner Heisenberg, Arnold Sommerfeld, Max Born, Karl Schwarzschild, Hans Bethe ecc...\nLetteratura.\nLa letteratura tedesca raccoglie l'insieme delle opere letterarie scritte in tedesco, per cui vengono incluse la letteratura austriaca, quella della Svizzera tedesca e quella delle altre isole linguistiche tedesche come l'isola di Rugen. Si inscrivono nel campo della letteratura anche le opere che non perseguono in maniera diretta un progetto estetico, ma comunque frutto di particolare rigore compositivo, come gli scritti storiografici, delle scienze sociali, di filosofia, di storia della letteratura, inoltre diari ed epistolari. Le periodizzazioni letterarie sono sempre difficili da delineare. I periodi sono qui ordinati (fin dove sar\u00e0 possibile) a seconda del loro inizio. In tal modo le interdipendenze tra le varie fasi potranno essere meglio ravvisate.\nFilosofia.\nNotevole \u00e8 anche la tradizione filosofica con importanti pensatori: nel XIII secolo si distinse Alberto Magno, che diede un importante contributo allo sviluppo della filosofia scolastica. Tra il XIII e il XIV secolo spicca la figura del filosofo e teologo Meister Eckhart esponente della cosiddetta mistica renana. Nel XV secolo si afferma la figura di Nicola Cusano, esponente dell'accademia neoplatonica. Tra la met\u00e0 del XV e il XVI secolo spicca la figura dell'umanista Johannes Reuchlin, rappresentante del rinascimento e del platonismo. Nel XVI secolo importante la figura di Martin Lutero, che pubblic\u00f2 le celebri 95 tesi il 31 ottobre 1517 dando inizio alla Riforma protestante e dalla cui confessione religiosa si svilupp\u00f2 il luteranesimo. Importanti esponenti della Riforma protestante furono anche Thomas M\u00fcntzer e Filippo Melantone, autore della Confessione augustana (1530) . Tra il XVII e il XVIII secolo Gottfried Leibniz, esponente del razionalismo. Nel XVIII secolo si afferma l'illuminismo tedesco con Christian Wolff, considerato spesso l'esponente pi\u00f9 significato dell'illuminismo tedesco, Immanuel Kant, esponente del criticismo e autore della Critica della ragion pura (1781). Tra il XVIII secolo e il XIX secolo si afferma la corrente dell'idealismo tedesco con Johann Gottlieb Fichte, Friedrich Schelling e Georg Wilhelm Friedrich Hegel, autore della Fenomenologia dello spirito (1807); nel XIX secolo si impongono Arthur Schopenhauer, autore de Il mondo come volont\u00e0 e rappresentazione (1819), (la cui filosofia \u00e8 spesso caratterizzata da un marcato pessimismo), Friedrich Nietzsche (la filosofia della vita e l'irrazionalismo) e autore di Cos\u00ec parl\u00f2 Zarathustra (1883-1885), Ludwig Feuerbach, esponente della sinistra hegeliana e fra i pi\u00f9 importanti critici della religione, Karl Marx (autore de Il Capitale) (1867-1885-1894) e assieme a Friedrich Engels del Manifesto del Partito Comunista (1848), e la corrente del marxismo. Engels, assieme a Marx, fu il fondatore del socialismo scientifico e fu anche teorico del materialismo dialettico. Tra il XIX e il XX secolo si distinsero Franz Brentano (importante la cosiddetta scuola di Brentano), Edmund Husserl, fondatore della fenomenologia, Max Weber, autore de L'etica protestante e lo spirito del capitalismo (1904-1905) e de La politica come professione (1919), fu uno dei padri della sociologia moderna, Gottlob Frege, esponente della filosofia analitica e della logica matematica e Wilhelm Dilthey, importante rappresentante dello storicismo contemporaneo. Nel XX secolo spiccano Karl Jaspers, esponente dell'esistenzialismo, Martin Heidegger, autore de Essere e tempo (1927) e importante figura dell'esistenzialismo ontologico e fenomenologico, Hannah Arendt, studiosa di teoria della politica e autrice del saggio La banalit\u00e0 del male (1963), Rudolf Carnap importante esponente del positivismo logico, Erich Fromm, noto psicologo e sociologo e Theodor W. Adorno esponenti della scuola di Francoforte, Hans-Georg Gadamer, esponente dell'ermeneutica ecc...\nDiritto.\nAnche in campo giuridico la Germania ha dato importanti personalit\u00e0: nel XVII secolo si afferma il giusnaturalismo, in particolare con Johannes Althusius e Samuel von Pufendorf.\nMusica.\nIn campo musicale la Germania ha dato i natali a molti famosi compositori classici: i pi\u00f9 noti sono Johann Sebastian Bach, importante esponente della musica barocca, Ludwig van Beethoven, noto rappresentante della cosiddetta Prima scuola di Vienna, Richard Wagner e Richard Strauss; ma tedeschi erano anche Carl Maria von Weber, Felix Mendelssohn, Georg Friedrich H\u00e4ndel, Christoph Willibald Gluck, Clara e Robert Schumann, Johannes Brahms, Georg Philipp Telemann, Max Reger, Carl Orff, Paul Hindemith, Hans Werner Henze.\nTra i pi\u00f9 celebri artisti pop e rock vi sono Alphaville, Udo Lindenberg, Herbert Gr\u00f6nemeyer, Cinema Bizarre, Nena, Dieter Bohlen, Xavier Naidoo, Guano Apes, Tokio Hotel e ancora per il genere pop Daniel K\u00fcblb\u00f6ck. Nel campo del jazz vi sono artisti noti internazionalmente come Peter Br\u00f6tzmann e Theo J\u00f6rgensmann.\nLa canzone tedesca pi\u00f9 cliccata nel web \u00e8 Disco Pogo del gruppo hip-hop Die Atzen che conta oltre 50 milioni di visualizzazioni. Pi\u00f9 recente \u00e8 lo sviluppo dell'hip hop tedesco, dove i maggior rappresentati sono il gruppo Die Atzen (Frauenarzt &amp; Manny Marc), Bushido, Sido e Cro seguiti da Die Fantastischen Vier, Fettes Brot, Samy Deluxe, Kool Savas, Raptile, Prinz Pi, Marteria.\nNell'evoluzione della musica elettronica hanno avuto un ruolo importante alcuni gruppi tedeschi come i Kraftwerk, i Tangerine Dream e Klaus Schulze. La Germania \u00e8 anche il luogo natio della trance e uno fra quelli di sviluppo della techno. DJ di spicco sono Sven V\u00e4th, Paul van Dyk, ATB e il duo Cosmic Gate.\nTra i gruppi metal di maggiore notoriet\u00e0 internazionale vi sono i Blind Guardian, gli Scorpions, gli Helloween, gli Accept e i Rammstein: questi ultimi sono, al momento, la band metal tedesca pi\u00f9 famosa al mondo, con testi in lingua tedesca e stabilmente presente nelle classifiche internazionali.\nDurante gli anni settanta la Germania era teatro di numerose formazioni hard rock come gli Scorpions, ma anche di artisti d'avanguardia elettronica e del cosiddetto krautrock (fra i vari nomi Neu!, Kraan, Klaus Schulze). Durante gli anni ottanta sono venute a costituirsi molte realt\u00e0, come la techno tedesca, thrash metal (Sodom, Kreator, Destruction, Tankard, Assassin, Holy Moses), il power metal (molto famosi sono i Blind Guardian, gli Helloween, i Gamma Ray, gli Avantasia e gli Edguy) e l'industrial elettronico (dove il nome pi\u00f9 famoso sono gli Einst\u00fcrzende Neubauten). Questi generi ebbero notevoli sviluppi negli anni novanta, in cui fecero la loro comparsa altri gruppi pi\u00f9 mainstream che seppero ottenere ampi consensi in tutto il mondo, anche pi\u00f9 di molte altre band del decennio precedente: sono noti per esempio i Rammstein. Sono presenti anche scene pi\u00f9 ristrette di dark rock, folk acustico, elettronica sperimentale e hardcore (molto noti sono gli Atari Teenage Riot che riuscivano a combinare l'hardcore punk con l'hardcore elettronico, generi di cui spesso si dice che siano totalmente distanti nonostante il nome). Celebri sono anche i Toten Hosen, che combinano sonorit\u00e0 punk rock e metal e godono di una certa popolarit\u00e0 soprattutto nell'Europa orientale. In ambito nu metal e rapcore si fanno notare i Panik, mentre in ambito eurodance ha riscosso successo il gruppo musicale La Bouche, formatosi nel 1994.\nUn gruppo curioso sono gli Haggard, che uniscono un metal rude e potente ad ampie orchestrazioni di strumenti classici, con anche duetti fra voci maschili e femminili in rigorose tonalit\u00e0 liriche (ma anche ruggite, retaggio ereditato dal folk metal nordico). Altri gruppi noti sono gli Scorpions e i Die Apokalyptischen Reiter.\nA Wacken si svolge un famoso festival Metal, il Wacken Open Air.\nL'inno nazionale \u00e8 la terza strofa di Das Lied der Deutschen.\nCoreografia.\nNel XX secolo, in campo coreografico, si afferma l'importante figura di Oskar Schlemmer (1888-1943), noto per il Triadisches Ballett (1922), opera notevole della danza moderna del XX secolo.\nDesign e moda.\nDesigner tedeschi hanno aperto la strada al moderno disegno industriale, come i designer Bauhaus e Dieter Rams della Braun.\nLa Germania \u00e8 stata anche influente nella moda occidentale nel corso della storia. Oggi \u00e8 un paese leader nel settore della moda. Con circa aziende che impiegano pi\u00f9 di dipendenti, il settore tessile tedesco genera un fatturato di 28 miliardi di euro. Quasi il 44 per cento dei prodotti \u00e8 destinato all'esportazione. Il ramo tessile \u00e8 cos\u00ec il secondo pi\u00f9 grande produttore di beni di consumo dopo la produzione alimentare.\nLa Moda tedesca \u00e8 famosa per le sue linee eleganti, cos\u00ec come il design giovane e non convenzionale e la sua grande variet\u00e0 di stili. Berlino \u00e8 il centro della moda giovane e creativa in Germania, ben visibile a \"Berlin Fashion Week\" (due volte l'anno). Ospita anche la pi\u00f9 grande fiera della moda in Europa chiamato \"Bread &amp; Butter Berlin\". Altri centri importanti della scena sono Monaco, D\u00fcsseldorf, Amburgo e Colonia. Anche luoghi pi\u00f9 piccoli sono importanti centri di progettazione e di produzione dell'industria della moda tedesca, come ad esempio Herford, Metzingen, Herzogenaurach, Schorndorf, Albstadt, Chemnitz e Detmold.\nI fashion designer pi\u00f9 famosi della Germania sono Karl Lagerfeld, Hugo Boss, Jil Sander, Tomas Maier, Damir Doma, Fritz August Breuhaus, Wolfgang Joop, Torsten Amft, Rudolph Moshammer, Etienne Aigner, Willy Bogner, Harald Gl\u00f6\u00f6ckler, Heidi Klum, Boris Bidjan Saberi, Michael Michalsky e Adi Dassler. Famosi marchi di fascia alta sono ad esempio BOSS e Escada. Mainstream, all'aperto, sport e strada marchi di moda provenienti dalla Germania sono globalmente popolari, come ad esempio Adidas, Puma, P&amp;C, Reusch, Uhlsport e Jack Wolfskin.\nLa moda tedesca \u00e8 popolare nel mondo delle celebrit\u00e0, con modelli di alta moda. Tra modelle e modelli di successo di nazionalit\u00e0 tedesca si trovano Claudia Schiffer, Heidi Klum, Diane Kruger, Eva Padberg, Julia Stegner, Toni Garrn, Julia Stegner, Kirsten Dunst, Tatjana Patitz, Nico, Bettina Zimmermann, Lena Gercke, Sara Nuru, Barbara Meier, Andrea Meyer, Nadja Auermann, Claudia Ciesla, Shermine Shahrivar, Jana Beller, Carlotta Cornehl, Erol Sander e Lars Burmeister.\nGastronomia.\nLa cucina tedesca, oltre a basarsi sul consumo della birra, del maiale, ecc. possiede una gastronomia di tipo locale diversa in ogni regione tedesca e piuttosto innovativa e rinomata: esiste quindi un rilevante numero di piatti regionali.\nSport.\nLa pratica sportiva \u00e8 ampiamente diffusa fra la popolazione tedesca, nel 2006 circa 27 milioni di persone facevano parte di associazioni sportive. L'ampia base trova riscontro nella classifica dei paesi con il maggior numero di medaglie olimpiche nella quale la Germania occupa la seconda posizione se si sommano quelle ottenute nel periodo della separazione in Germania Ovest e Germania Est.\nCalcio.\nLo sport pi\u00f9 diffuso \u00e8 il calcio, la federazione calcistica tedesca (\"Deutscher Fu\u00dfball-Bund\") ha circa 6 milioni di tesserati e oltre squadre iscritte; il maggior campionato professionistico \u00e8 la Bundesliga.\nLa Germania ha ospitato i campionati mondiali del 1974 e quelli del 2006. La nazionale tedesca \u00e8 una delle pi\u00f9 titolate al mondo; nel suo palmar\u00e8s figurano, fra gli altri, 4 titoli mondiali e 3 titoli europei. In essa hanno militato campioni come Franz Beckenbauer, Gerd M\u00fcller, Lothar Matth\u00e4us, Uwe Seeler, Karl-Heinz Rummenigge, Matthias Sammer, Rudi Voeller, J\u00fcrgen Klinsmann e Miroslav Klose, capocannoniere della Nazionale tedesca con ben 71 reti.\nPallamano.\nDiffusi sono anche la pallamano il cui campionato nazionale \u00e8 considerato uno dei migliori al mondo, nel 2007 la nazionale maschile \u00e8 divenuta campione mondiale per la terza volta.\nHockey su prato.\nImportante affermazione tedesca anche nell'hockey su prato di cui la nazionale maschile ha vinto i mondiali nel 2002 e quella femminile il titolo olimpico nel 2004.\nHockey su ghiaccio.\nIl campionato nazionale di hockey su ghiaccio, la Deutsche Eishockey Liga (DEL), che nel 1995 ha sostituito la precedente Eishockey-Bundesliga, \u00e8 tra i pi\u00f9 seguiti d'Europa. La nazionale tedesca di hockey su ghiaccio, al 2021, ha partecipato a 66 mondiali e 20 edizioni dei giochi olimpici invernali, ottenendo inoltre una medaglia d'argento al torneo del 2018. Alcuni tra i giocatori tedeschi pi\u00f9 rappresentativi sono Olaf K\u00f6lzig, Uwe Krupp, Dennis Seidenberg e Leon Draisaitl.\nAutomobilismo.\nRivestendo un ruolo di prim'ordine nell'industria e nel mercato dell'automobile, la Germania possiede una radicata e nobile tradizione motoristica agonistica. Marchi come Mercedes-Benz e BMW, fra gli altri, hanno fatto la storia dell'automobilismo sportivo e il Paese ha dato i natali ad alcuni fra i pi\u00f9 grandi campioni della storia in tutte le maggiori categorie motoristiche internazionali (basti citare i plurititolati piloti di Formula 1 Michael Schumacher e Sebastian Vettel, ma anche leggendari piloti come Stefan Bellof); la Germania ospita quasi ogni anno il Gran Premio di Germania di Formula 1, che solitamente si svolge all'Hockenheimring, e sul territorio nazionale si trovano circuiti automobilistici conosciuti in tutto il mondo (primo fra tutti il N\u00fcrburgring, definito dal appassionati \"l'Inferno Verde\" per via della sua difficolt\u00e0 contrapposta alla bellezza del paesaggio circostante).\nCiclismo.\nSeguito anche il ciclismo con campioni del passato come Rudi Altig, Jens Voigt, Erik Zabel e Jan Ullrich.\nGiochi olimpici.\nIl primo vincitore olimpico tedesco fu Carl Schuhmann, nella lotta greco-romana, nella trave a squadre, ecc.., ai Giochi della I Olimpiade (Atene 1896).\nL'atleta tedesca pi\u00f9 titolata dei Giochi olimpici \u00e8 Birgit Fischer, vincitrice di otto medaglie d'oro e quattro d'argento nella canoa/kayak, con le rappresentative olimpiche di Germania Est e Germania unificata, vincitrice, tra l'altro, di ben 16 medaglie d'oro mondiali con la Germania Est e 9 ori mondiali con la Germania unificata.\nAltri sport.\nAmpia diffusione ha il tiro a volo, la federazione nazionale ha circa 1,5 milioni di iscritti.\nIn anni recenti ha avuto una rapida diffusione il baseball (il massimo campionato \u00e8 chiamato Bundesliga) e la pallacanestro, mentre \u00e8 leggermente calata la popolarit\u00e0 del tennis, che godeva di forte seguito negli anni ottanta e novanta sulla scorta dei successi di alcuni giocatori tedeschi come Boris Becker, Michael Stich, Steffi Graf, Anke Huber e Tommy Haas."}
{"id": "2381203", "revid": "125629104", "url": "https://it.wikipedia.org/wiki?curid=2381203", "title": "Harry Potter e i Doni della Morte - Parte 1", "text": "Harry Potter e i Doni della Morte - Parte 1 (\"Harry Potter and the Deathly Hallows - Part 1\") \u00e8 un film del 2010 diretto da David Yates.\nBasato sulla prima parte dell'omonimo romanzo di J. K. Rowling, diviso in due pellicole, la pellicola vede Harry Potter abbandonare Hogwarts per cercare e distruggere gli horcrux, oggetti in cui Lord Voldemort ha imprigionato una parte della propria anima. Daniel Radcliffe riprende il ruolo di Harry, affiancato da Emma Watson (Hermione), Rupert Grint (Ron) e Ralph Fiennes (Voldemort).\nLe riprese del film si svolsero nel corso del 2009 in concomitanza con quelle dell'ottavo e ultimo capitolo. Alla regia del film venne confermato David Yates, gi\u00e0 autore dei precedenti episodi \"L'ordine della fenice\" (2007) e \"Il principe mezzosangue\" (2009), con lo sceneggiatore Steve Kloves, presente in tutti i film tranne \"L'Ordine della Fenice\", mentre nelle vesti di produttori figurano David Heyman, David Barron e, per la prima volta, la stessa Rowling.\nTrama.\nHarry Potter \u00e8 ormai il simbolo della speranza del mondo magico di fronte all'avanzata di Lord Voldemort e dei suoi Mangiamorte. Voldemort e i suoi accoliti si trovano a Villa Malfoy: qui il Signore Oscuro informa i presenti di avere bisogno di una bacchetta diversa dalla sua per poter uccidere Harry, questo perch\u00e9 le bacchette del ragazzo e di Voldemort condividono lo stesso nucleo e per questo motivo, essendo bacchette legate, non possono colpire mortalmente i proprietari della bacchetta gemella. Voldemort decide dunque di prendere la bacchetta di Lucius Malfoy e, davanti agli occhi di tutti, uccide Charity Burbage, l'ex insegnante di babbanologia a Hogwarts, la quale predicava tolleranza verso i babbani.\nI membri dell'Ordine della Fenice organizzano il trasporto di Harry dalla casa degli zii Dursley verso un luogo sicuro, La Tana, ma il gruppo viene attaccato con la perdita di Edvige, uccisa facendo da scudo a Harry, e di Malocchio Moody, il quale cade dalla scopa dopo l'attacco di Voldemort. Durante l'inseguimento Voldemort raggiunge Harry, ma anche la bacchetta di Lucius Malfoy non funziona correttamente, venendo distrutta dal controincantesimo che Harry, guidato dalla bacchetta che avendo riconosciuto il proprietario della propria gemella, esegue inconsciamente. Giorni dopo, il nuovo Ministro della Magia, Rufus Scrimgeour, giunge alla Tana e rivela a Harry, Ron ed Hermione l'eredit\u00e0 di Albus Silente: a Harry lascia il boccino d'oro (quello che Harry aveva quasi inghiottito nella sua prima partita di quidditch) e la spada di Grifondoro, al momento per\u00f2 scomparsa, a Ron il deluminatore inventato da Silente stesso e a Hermione il libro \"Le fiabe di Beda il Bardo\".\nDurante le nozze di Bill Weasley, fratello di Ron, con Fleur Delacour, Harry nota al collo di Xenophilius Lovegood, il padre dell'amica Luna, uno strano simbolo triangolare simile ad un occhio. Quella sera stessa Kingsley Shacklebolt riesce con il suo Patronus ad avvertire gli invitati appena in tempo, spiegando che il Ministero della Magia \u00e8 caduto nelle mani di Voldemort, che Scrimgeour \u00e8 morto e che i seguaci del Signore Oscuro arriveranno alla Tana da un momento all'altro. I Mangiamorte attaccano la casa ed Harry, Ron ed Hermione si smaterializzano a Londra, iniziando le ricerche degli Horcrux, oggetti nei quali il Signore Oscuro ha racchiuso pezzi della sua stessa anima per rendersi immortale.\nA Grimmauld Place, casa ereditata da Harry tramite Sirius, i tre apprendono dall'elfo domestico Kreacher che il vero medaglione/Horcrux \u00e8 stato sottratto a Voldemort da Regulus Black, ex Mangiamorte poi defunto e fratello di Sirius, ovvero il misterioso R.A.B. che aveva lasciato il messaggio all'interno del falso Horcrux. Scoprono poi da Mundungus Fletcher (membro dell'Ordine della Fenice e colui che ha abbandonato Malocchio dopo la comparsa di Voldemort) che lui l'aveva trafugato tempo prima, ma che Dolores Umbridge glielo aveva sottratto come contropartita per non arrestarlo, a causa del suo commercio senza licenza. La Umbridge adesso lavora al Ministero della Magia assieme al mangiamorte Pius O'Tusoe, nuovo Ministro della Magia che perseguita i maghi filobabbani.\nTravestiti da impiegati ministeriali, Harry, Ron ed Hermione penetrano all'interno del Ministero della Magia riuscendo a rubare il medaglione a Dolores Umbridge, ma sono costretti a una fuga precipitosa durante la quale Yaxley, un Mangiamorte, riesce a seguirli e a smaterializzarsi con loro dal camino. Hermione, per evitare di tornare a Grimmauld Place, poich\u00e9 non sarebbe pi\u00f9 stato un luogo sicuro se i Mangiamorte avessero scoperto il loro nascondiglio, conduce il trio nella foresta dove \u00e8 avvenuta la recente finale di coppa del Quidditch. Qui si trovano davanti ad un nuovo problema: ogni maledizione o incantesimo eseguito sull'Horcrux non sortisce alcun effetto, e per questo i ragazzi decidono di indossarlo a turno fino al momento in cui avranno trovato il modo di distruggerlo. L'oggetto corrode l'animo di chi lo indossa, e provoca un litigio tra i tre; Ron decide di abbandonare il gruppo, geloso del presunto rapporto tra Harry ed Hermione, sentimento provocato dall'influenza del medaglione. Harry risolve una parte del mistero relativo al boccino donatogli da Silente: l'oggetto ha una memoria tattile, ovvero ricorda chi per primo lo ha catturato. Durante la sua prima partita come cercatore, Harry non aveva afferrato il boccino con le mani ma lo aveva quasi ingoiato: infatti, subito dopo averlo portato alle labbra, appaiono incise sul metallo le parole \"Mi apro alla chiusura\".\nA Natale, Harry e Hermione proseguono le ricerche a Godric's Hollow, luogo di nascita di Harry e dimora di Bathilda Bath e della famiglia Silente. Harry e Hermione si recano alle tombe dei Potter. Nel cimitero Hermione trova sulla lapide di un certo Ignotus Peverell lo stesso simbolo triangolare inciso ne \"Le Fiabe di Beda il Bardo\", che Silente le aveva lasciato, e che Xenophilius Lovegood portava al collo. Bathilda Bath raggiunge poi i due ragazzi: essi presumono che sia a conoscenza di informazioni sugli Horcrux grazie all'amicizia avuta con Silente e la seguono in casa sua; la donna per\u00f2 si rivela essere Nagini, fidato serpente di Voldemort, che tenta di ucciderli; i due si salvano, smaterializzandosi appena in tempo. Nella furia della lotta con Nagini, per\u00f2, la bacchetta di Harry rimane distrutta, eliminando cos\u00ec la protezione che gli garantiva la bacchetta gemella a quella di Voldemort.\nNel frattempo Hermione identifica alcune delle visioni di Harry: Voldemort \u00e8 alla ricerca disperata di un oggetto rubato dal mago oscuro Gellert Grindelwald (ora rinchiuso alla prigione dei maghi di Nurmengard) al fabbricante di bacchette Gregorovitch. Inoltre, ricordando che Harry durante il secondo anno a Hogwarts ha distrutto il diario di Tom Riddle grazie ad una zanna di basilisco e che lo stesso basilisco era stato ucciso poi dalla spada di Godric Grifondoro, spiega che la spada assorbe solo ci\u00f2 che la fortifica: la spada \u00e8 dunque impregnata di veleno di basilisco, dettaglio che la rende un'arma in grado di distruggere gli Horcrux.\nUna notte Harry si imbatte in un Patronus a forma di cerva (Lily?) che lo guida al ritrovamento della spada di Grifondoro sul fondo di un laghetto ghiacciato. Tentando di recuperarla, durante l'immersione, viene quasi strangolato dal medaglione che, riconoscendo l'arma che l'avrebbe distrutto, lotta per impedirne il ritrovamento. In quel momento giunge Ron, appena in tempo per salvare l'amico e recuperare la spada. Harry ordina al medaglione di aprirsi in serpentese, e l'Horcrux cerca di difendersi mostrando a Ron le sue paure pi\u00f9 recondite, ovvero il presunto amore tra Hermione e Harry. Accecato dalla rabbia, Ron trafigge il medaglione con la spada, distruggendolo definitivamente. Ron spiega di essere riuscito a trovare i due amici grazie al deluminatore di Silente, che era stato incantato affinch\u00e9 il ragazzo evocasse una sfera di luce che, una volta smaterializzato, l'avrebbe condotto esattamente al punto in cui loro si erano rifugiati.\nRiappacificati, i tre si recano da Xenophilius Lovegood per avere informazioni sul misterioso simbolo triangolare presente sulla tomba di Godric's Hollow. Il signor Lovegood rivela ai tre ragazzi la storia dei Doni della Morte, ossia della pi\u00f9 potente bacchetta mai creata, la Bacchetta di Sambuco, della Pietra della Resurrezione e del Mantello dell'Invisibilit\u00e0, i cui primi possessori sono stati proprio i tre fratelli Peverell. I ragazzi per\u00f2 si rendono ben presto conto che Xenophlius sta tendendo loro una trappola, trattenendoli fino all'arrivo dei Mangiamorte, nella speranza che gli restituiscano la figlia Luna, rapita dai seguaci di Voldemort a causa delle sue pubblicazioni in favore di Harry sulla rivista \"Il Cavillo\". In quel momento i Mangiamorte attaccano casa Lovegood, ma i tre riescono nuovamente a scappare smaterializzandosi. Vengono per\u00f2 catturati dai Ghermidori, banda di scagnozzi al soldo del Ministero, che danno la caccia ai nati babbani, conducendoli a Villa Malfoy. Qui, nei sotterranei, ritrovano Luna, il fabbricante di bacchette Olivander e il folletto della Gringott, Unci-Unci (lo stesso che accompagn\u00f2 Harry alla sua camera blindata e Hagrid alla camera della Pietra Filosofale). Intanto Voldemort si reca nella cella di Grindewald, il quale gli rivela che la Bacchetta di Sambuco \u00e8 sepolta insieme al suo ultimo proprietario: Albus Silente. Per questa ragione Voldemort corre ad Hogwarts.\nA Villa Malfoy, Bellatrix Lestrange inizia a torturare Hermione per sapere come siano entrati in possesso della spada di Grifondoro, poich\u00e9 l'arma doveva trovarsi nella sua camera blindata alla Gringott. Mentre Bellatrix chiede infuriata cos'altro i ragazzi abbiano rubato dalla camera, interviene in aiuto dei prigionieri l'elfo domestico Dobby, inviato da uno straniero con cui Harry comunica tramite una scheggia di specchio ereditato da Sirius. Ne nasce una dura lotta, durante la quale Codaliscia rimane (apparentemente) ucciso, e Dobby riesce a far smaterializzare il gruppo e a portare al sicuro tutti i prigionieri a Villa Conchiglia (casa del fratello di Ron, Bill). Durante la fuga l'elfo viene ferito a morte da un pugnale lanciato da Bellatrix, che lo colpisce trafiggendogli il petto. Mentre Harry, Ron ed Hermione seppelliscono l'amico elfo defunto a Villa Conchiglia, Voldemort profana la tomba di Silente ad Hogwarts, entrando finalmente in possesso della Bacchetta di Sambuco.\nProduzione.\nNel marzo 2008 \u00e8 stato annunciato dalla Warner Bros. che il romanzo \"Harry Potter e i Doni della Morte\" sarebbe stato trasposto in due film anzich\u00e9 in un unico episodio. Questa scelta ha avuto come conseguenza la ricerca di un cliffhanger, un espediente narrativo che faccia da ponte ideale per entrambi i film. Yates, ha dichiarato che la decisione \u00e8 pervenuta dopo aver vagliato quattro diverse proposte, tutte d'accordo nel terminare dopo aver raccontato la cattura del trio protagonista nei boschi. Nell'agosto 2010 \u00e8 stato rivelato che il primo film sarebbe terminato con Voldemort che recupera la bacchetta dalla tomba di Silente (capitolo 24 del romanzo), e il produttore David Heyman ha cos\u00ec commentato:\nLa spesa per la produzione \u00e8 stata stimata attorno ai 150 milioni di sterline (pari a circa 175 milioni di euro).\nDopo il successo ricavato dai film in tridimensionale e dalle proiezioni nei cinema IMAX, nel febbraio 2010, Dan Fellman, capo della distribuzione cinematografica statunitense per la Warner Bros., conferm\u00f2 in un comunicato che entrambi \"I doni della morte\" sarebbero stati riconvertiti in tridimensionale, ma visibili al pubblico anche in formato tradizionale. Stando alle dichiarazioni di Jeff Robinov, la possibilit\u00e0 di dare un aspetto tridimensionale al film avrebbe potuto aiutare sia l'esperienza visiva del pubblico, sia la notoriet\u00e0 del film a livello globale. Prima della conferma della conversione, nell'ottobre dell'anno precedente si era gi\u00e0 parlato di trasferire in formato digitale tanto \"I doni della morte\" quanto \"Shrek e vissero felici e contenti\" per aiutare le economie della Imax Corporation, la societ\u00e0 che gestisce questo sistema di proiezione tridimensionale.\nRegia.\nAlla ricerca di un regista di grande calibro, i produttori contattarono diversi autori e furono in molti ad interessarsi alla regia di questo film.. Alfonso Cuar\u00f3n, gi\u00e0 regista del terzo capitolo \"Harry Potter e il prigioniero di Azkaban\", si propose dopo la lettura dell'ultimo romanzo della serie. Guillermo del Toro, gi\u00e0 presentatosi ai colloqui per il terzo capitolo, manifest\u00f2 interesse soprattutto per i risvolti dark assunti dalla saga, ma declin\u00f2 per i troppi impegni lavorativi. Chris Columbus, produttore esecutivo dei primi tre episodi e regista dei primi due, si interess\u00f2 ma declin\u00f2 dopo la forte presa di posizione di Yates nel proseguire la regia. M. Night Shyamalan, sebbene interessato, afferm\u00f2 che trattare materiale di una serie cinematografica pienamente evoluta e sviluppata sul suo percorso avrebbe fuorviato dal suo campo.\nLa regia di entrambi i film \u00e8 stata affidata a David Yates nel marzo 2008 contemporaneamente all'annuncio della divisione in due parti della trasposizione, gi\u00e0 regista dei precedenti \"Harry Potter e l'Ordine della Fenice\" (2007) e \"Harry Potter e il principe mezzosangue\" (2009); Yates li ha preferiti all'adattamento cinematografico di \"The Giver\", un libro per bambini di Lois Lowry (le cui riprese sarebbero iniziate nel febbraio 2009) decidendo comunque che se ne sarebbe occupato nel tardo futuro, una volta libero da impegni.\nYates ha dichiarato d'aver avuto molta scelta creativa nelle riprese e di non aver ricevuto nessuna chiamata di critica dagli studios per il lavoro svolto, ma solo aggiornamenti sul corso delle riprese tramite e-mail o contatti telefonici. Commentando le scelte creative fatte, il regista ha dichiarato che il film bipartito pi\u00f9 che gli altri film si distacca dal mondo magico per venire incontro alla realt\u00e0.\nSceneggiatura.\nAlla sceneggiatura \u00e8 stato confermato Steve Kloves, gi\u00e0 autore di tutte le sceneggiature della saga, ad eccezione de \"L'ordine della fenice\". Lo scripting \u00e8 iniziato subito dopo il termine dello sciopero degli sceneggiatori, poich\u00e9 Kloves non \u00e8 riuscito a lavorare prima; la sceneggiatura del primo film \u00e8 stata ultimata a met\u00e0 settembre 2008 mentre la stesura della seconda \u00e8 iniziata durante aprile 2009.\nKloves ha deciso di narrare la storia attraverso il punto di vista di Harry Potter, e rappresentare l'intero film come un road movie con i protagonisti continuamente obbligati a spostarsi da un luogo all'altro e con una Hogwarts mai menzionata, contrariamente a quanto successo per tutti i restanti film. La scelta di vedere le cose attraverso gli occhi di Potter ha precluso nel corso della serie l'esclusione di alcuni elementi narrati nei libri, come il \"C.R.E.P.A.\", argomento riguardante Hermione, mentre il settimo libro \u00e8 lungo, ma non c'\u00e8 quasi niente da tagliare perch\u00e9 \u00e8 tutto legato a Harry . Yates e Heyman hanno fatto notare come alcuni eventi presentati nel primo film abbiano influenzato la scrittura della sceneggiatura di \"Harry Potter e il principe mezzosangue\". Le sceneggiature sono state lavorate in modo che ognuno dei due film risulti indipendente l'uno dall'altro, con una trama autosufficiente e con il pubblico che non pensi si tratti di un film diviso, ma due opere diverse tra loro.\nIl 7 marzo Rupert Grint ha dichiarato di aver ricevuto e letto unicamente la sceneggiatura del primo film, facendo presumere che quella del secondo, in tale data, non era stata ultimata. In un'intervista a Tom Felton \u00e8 stato poi confermato che \u00e8 stata scritta una sceneggiatura valida per entrambi i film, e che per questo motivo i produttori non hanno saputo decidere in fretta in quale punto terminare la prima parte, ma in un'intervista del 16 luglio David Heyman ha confermato l'esistenza di due sceneggiature, entrambe della lunghezza di oltre 120 pagine. Il primo film copre gli eventi dei primi 23 capitoli, dando risalto allo sviluppo dell'ultimo episodio.\nHeyman ha dichiarato che prima dello sciopero degli sceneggiatori vigeva l'intenzione tradizionale di ricavare una trasposizione dal libro, come successo per tutti i film della saga. Solamente dopo aver iniziato ad analizzare la situazione ci si \u00e8 accorti che sarebbe stato opportuno dividere in pi\u00f9 parti il film. Tra le sequenze narrative che avrebbero risentito del taglio obbligatorio di un film: esclusione di Bill e Fleur, dettagli riguardo alle linee di parentela tra Harry Potter e Voldemort, battaglia di Hogwarts, ricerca degli horcrux da parte dei Mangiamorte. Le prime idee riguardanti un adattamento bipartito emersero gi\u00e0 ai tempi de \"Il calice di fuoco\", all'epoca il libro pi\u00f9 sostanzioso. Una volta iniziata la lettura dell'ultimo romanzo il produttore ha ricominciato a riprendere in considerazione una divisione, annunciando la possibilit\u00e0 di inserire e prolungare le storie di personaggi minori, dare pi\u00f9 emotivit\u00e0 all'intera trama e preservare l'integrit\u00e0 strutturale e la fedelt\u00e0 come fatto per i precedenti episodi. L'idea si concretizz\u00f2 nell'estate del 2007, dopo un colloquio tra Heyman, Kloves e J. K. Rowling.\nTutti gli attori hanno dovuto firmare un contratto di riservatezza per ottenere il permesso di tenere la sceneggiatura in casa. A causa del valore intrinseco dello script, inoltre, diversi attori hanno subito tentativi di furto e irruzione nelle proprie case.\nCast.\nIl cast artistico \u00e8 in gran parte lo stesso dei precedenti episodi, poich\u00e9 gli attori principali hanno riconfermato la loro presenza, con nuovi figuranti integrati nell'ultimo romanzo cui si basa il film:\nRuoli minori.\nNon tornano gli attori Jamie Waylett, che vestiva i panni di Tiger, a causa di un episodio delittuoso di cui era stato protagonista e per il quale era stato condannato a svolgere lavori socialmente utili; la Warner Bros. ha rivisto i piani per il suo personaggio decidendo di eliminarlo dal copione e di incentrarsi sul loro compagno di studi Blaise Zabini al fine di colmare il vuoto, Ralph Ineson, che aveva interpretato Amycus Carrow, e Ben Taverner, un attore quattordicenne di Winterbourne, sotto contratto per un ruolo nei due film ma a causa di un improvviso malessere per cui la madre \u00e8 stata ricoverata in ospedale non ha potuto partecipare alle riprese, abbandonando di conseguenza l'impiego. Qualche tempo dopo la rinuncia alla parte, la Warner Bros. gli ha inviato una lettera d'augurio per la carriera con accanto una foto autografata dei protagonisti.\nSviluppo.\nPreparativi.\nI preparativi della lavorazione (arredamento e ultimazione set, prove costume e trucco, test shooting) sono stati avviati il 26 gennaio 2009, contemporaneamente all'annuncio di riprese consequenziali di entrambi gli episodi in febbraio per una durata complessiva di 54 settimane, ovvero fino ad aprile 2010 onde evitare disguidi con il cast.\nPrima dell'inizio lavorazione fu annunciata la partecipazione di Eduardo Serra come direttore della fotografia di entrambi gli episodi, che decise di mantenere la stessa tecnica di fotografia \u00abfredda e fumosa che caratterizzava \"Il principe mezzosangue\"\u00bb.\nRiprese.\nDavid Heyman \u00e8 stato meno presente sul set in confronto agli altri film poich\u00e9 gli attori, diventati ormai adulti, anzich\u00e9 necessitare di tre ore giornaliere di prove di recitazione e pause per lo stress, potevano affrontare ritmi di lavoro anche superiori alle nove ore.. J. K. Rowling, dopo essersi liberata dagli impegni lavorativi editoriali/letterari, ha seguito le riprese. Yates ha pranzato con Radcliffe una volta a settimana per tutto l'arco delle riprese cos\u00ec da discutere del lavoro da fare e consigliarlo, sostenendo che il miglior modo per ottenere un buon risultato \u00e8 relazionarsi con il cast. Matthew Lewis ha dichiarato che durante le riprese sul set si respirava una \"atmosfera elettrica\" causata dalla tensione nel cast nel riprendere gli ultimi due film.\nAl fine di ottenere una miglior visuale e pi\u00f9 immagini da angolazioni diverse, il regista David Yates ha voluto l'utilizzo di molte telecamere a mano per \u00abagitare ogni cosa che si muove a questo mondo\u00bb. I due film presentano lievi differenze riguardanti tecnica di ripresa, fotografia e illuminazione perch\u00e9 l'intenzione dei produttori \u00e8 stata quella di mirare a un'estetica non troppo diversa.\nEmma Watson ha iniziato le riprese il 19 febbraio e ha deciso, insieme a Yates, di riprendere gran parte delle scene che la coinvolgono nei film prima della fine dell'estate, in modo da occorrere all'inizio della stagione universitaria in settembre alla Brown University. Radcliffe \u00e8 giunto sul set dopo aver terminato i suoi impegni lavorativi nell'opera teatrale \"Equus (Shaffer).\"\nRiguardo alla scena del bacio che ha visto coinvolti Rupert Grint e la Watson, quest'ultima ha dichiarato un certo nervosismo scaturito dal momento che poteva rischiare di rovinare tutto e di averne parlato con l'amico prima di girare; della stessa opinione anche Grint, che ha parlato di come gli sia piaciuto molto l'ultimo romanzo a parte le atmosfere passionali che lo vedono partecipe alla Watson. I due attori avevano previsto di girare il bacio alla prima prova, ma poich\u00e9 non ci sono riusciti per l'imbarazzo generale la scena si \u00e8 dovuta girare sei volte da diverse angolazioni prima della riuscita.\nHelena Bonham Carter ha iniziato ai primi di giugno le riprese che la vedono coinvolta, come lei anche Tom Felton che \u00e8 stato impegnato nei mesi di giugno e luglio. Il 10 giugno sono iniziate le riprese in esterni nella foresta di Swinley per un periodo di lavoro approssimativo di due mesi, per un'incidenza sulla durata del film di 5-6 minuti. La location \u00e8 stata usata per riprendere la cattura del trio da parte dei Ghermidori e l'accampamento di loro in varie foreste alla ricerca degli horcrux.\nNei giorni del 27 e 28 giugno, una parte del cast \u00e8 stata occupata a Londra per riprese in esterni presso il \"Dipartimento dell'Energia e dei cambiamenti climatici\", usato come locazione dell'immaginario Ministero della magia. I dirigenti dell'edificio hanno avvisato il personale del temporaneo uso cinematografico del palazzo; per l'evenienza sono state chiuse per ragioni di pubblica sicurezza: Place Scotland e la sede di Great Scotland Yard.\nDopo una sospensione dovuta agli impegni di promozione de \"Il principe mezzosangue\", dal 22 al 24 luglio, nei pressi del Dartford Tunnel (Dartford, contea del Kent) si \u00e8 girata la scena iniziale dei \"sette Potter\" con l'utilizzo di alcune controfigure mascherate con pesante trucco per assomigliare a Radcliffe e un'altra per Hagrid, poich\u00e9 la presenza dei due attori non era prevista;\nA fine della prima settimana di settembre, alla maggior parte del cast principale \u00e8 stata concessa una pausa dalle riprese per la durata di un mese circa, tornando a riprendere la lavorazione i primi di ottobre..\nIl 19 settembre sono state effettuate delle riprese aeree sopra la stazione di Rannoch (Scozia), posto nel quale era stato posizionato il treno per Hogwarts in attesa di \"partire\". Qualche giorno dopo alla stazione di Tulloch, a est di Roy Bridge, il cast ha accolto i 100 studenti dalla Lochaber High School (Fort William) per figurare come alunni di Hogwarts. Il percorso del treno \u00e8 stato deviato, scegliendo di non passare per il viadotto di Glenfinnan in precedenza sempre usato, percorrendo l'asse ferroviario che va da Tulloch a Rannoch.\nDopo un mese di pausa, la lavorazione \u00e8 proseguita fino al 12 giugno 2010, giorno in si sono concluse definitivamente le riprese del film. Gli ultimi mesi della lavorazione sono stati giudicati i pi\u00f9 frenetici da parte del cast artistico, perch\u00e9 la paura di sbagliare nella recitazione addizionata alle riscritture di copione annunciate poco tempo prima dell'inizio riprese hanno contribuito a creare un'atmosfera terrorizzante e caotica sul set.\nSet e location.\nIl giorno che sarebbe dovuto uscire il sesto episodio (poi rimandato), la Warner Bros. ha avviato i preparativi per l'inizio della lavorazione del film biparte, inviando dei location manager esperti in effetti visivi nelle localit\u00e0 britanniche di Glenfinnan, Glen Etive, Glencoe, Glen Nevis e Lochaber per ovviarne la possibilit\u00e0 di svolgerne riprese.\nLe riprese di prima unit\u00e0 sono iniziate il 16 febbraio ai Pinewood Studios. Nel corso della lavorazione non si \u00e8 seguito un ordine cronologico per le riprese, ma le sequenze girate hanno riguardato pezzi del primo e secondo episodio in modo alternato a causa degli impegni esterni degli attori. Ai Leavesden Studios gli attori hanno lavorato completamente con i due ampi green screen costruiti in due lati opposti del set. Durante le riprese sono stati impiegati materiali costruiti per il sesto film ma rimasti inutilizzati, come ad esempio la salma del cadavere di Silente. La Tana dei Weasley \u00e8 stata ricostruita, dopo che gli autori hanno deciso di ambientarne la lettura del testamento di Silente da parte di Scrimgeour.\nA inizio aprile ci sono stati dei location scouting in alcune parti delle Midlands e la visita in una zona innominata ad un faro di un'isola.\nDal 26 maggio al 3 giugno, il cast \u00e8 stato occupato a Burnham Beeches, zona locata tra Burham e Beaconsfield, nello Buckinghamshire, per delle riprese notte-giorno.\nAl termine della lavorazione, nello smantellamento dei set decennali che hanno ospitato gran parte delle ambientazioni (Hogwarts, Casa Potter, altri), agli attori e al cast tecnico \u00e8 stato permesso di scegliere quale \"souvenir\" della produzione tenere per conto personale. Lo scenografo Stuart Craig ha dichiarato che le parti pi\u00f9 contese hanno riguardato la \"Sala grande\", identificata in una sorta di \"muro di Berlino\" dove le persone fanno la coda per averne un pezzo. Daniel Radcliffe ha puntualizzato invece sul fatto di voler tenersi gli occhiali che ha dovuto portare nei nove anni di riprese per il suo personaggio.\nCostumi.\nDopo che l'azienda rifornitrice dei costumi per gli attori non ha saputo soddisfare le richieste del dipartimento costume del film, i produttori della Warner Bros. si sono messi in contatto nel settembre 2009 con Michael Hopkins della Laurie Hopkins Menswear, un'azienda di Huddersfield, per ordinare un catalogo di 125 camicette \"grigio grafite\", necessarie ed urgenti per alcune scene con personaggi in stile militare, e un ulteriore ordine successivo di 80 cravatte nere. La merce \u00e8 stata presa in consegna i primi giorni di novembre.\nRadcliffe si \u00e8 detto contento di non aver dovuto indossare ulteriormente la divisa scolastica, da lui detestata credendo che gli desse un'aria da bambino. Gli abiti della scuola infatti sono stati archiviati al termine delle riprese de \"Il principe mezzosangue\".\nTrucco.\nRupert Grint si \u00e8 dovuto sottoporre a un lungo processo di trattamento per il viso con trucco prostetico necessario alla sua metamorfosi con trucco in Reg Cattermole senza l'impiego degli effetti speciali. Il mascheramento \u00e8 stato cos\u00ec realistico che terminata l'ultima fase di trucco l'attore \u00e8 completamente irriconoscibile.\nPer la scena dei \"sette Potter\" nella quale non era prevista la comparsa di Radcliffe e Coltrane, sono state impiegate varie controfigure per sostituire i due. Per assomigliare il pi\u00f9 possibile agli attori assenti, i figuranti si sono sottoposti a pesanti sedute di trucco per la modifica del volto.\nA causa dell'eccessivo dimagrimento di Harry Melling dovuto al carico di lavoro, prima di ogni ripresa l'attore si \u00e8 dovuto far applicare delle protesi al viso dai truccatori cos\u00ec da dare un effetto di naturale formosit\u00e0.\nSono stati riprodotti in scala alcuni modellini del volto di Radcliffe basandosi su foto dell'attore per la creazione del volto deformato da usare nella sequenza in cui il personaggio cerca di non farsi riconoscere dai Ghermidori.\nEffetti speciali.\nCome successo per i precedenti episodi di Harry Potter, la societ\u00e0 \"Moving Picture Company\" (MPC) ha siglato accordi di intesa con la Warner Bros. per incaricarsi della produzione degli effetti speciali in post-produzione. Ad affiancare la MPC nel processo ci sono \"Cinesite\" e \"Double Negative\".\nLa \"Plowman Craven &amp; Associates\" doveva occuparsi di curare il processo di scansione per lo sviluppo delle scene in tecnologia 3D tramite tecnica \"Lidar\", tuttavia la WB ha dato la notizia della cancellazione della conversione in 3D per questa prima parte, a causa delle strette tempistiche che non avrebbero permesso una conversione in grado di soddisfare gli standard qualitativi dello studio e del regista.\nL'Industrial Light &amp; Magic \u00e8 stata incaricata della realizzazione del personaggio dell'elfo Dobby; il doppiatore originale inglese Toby Jones ha chiesto ed ottenuto di potergli nuovamente dare la voce. Alla scena del funerale dell'elfo ha partecipato anche Vern Troyer per collaborare con Jones; sul set all'uomo \u00e8 stato chiesto di indossare degli speciali pantaloni bianchi puntinati che aiuteranno a formare la creatura nel processo di creazione.\nDurante le riprese in esterni alla foresta di Swinley il tempo \u00e8 stato estremamente soleggiato al contrario di quanto richiesto per le scena (che nel libro si svolge in pieno inverno), per questo motivo durante la post-produzione \u00e8 stato utilizzato un procedimento abbastanza difficoltoso per trasformare l'intero pezzo di girato della durata di 5-6 minuti dal clima estivo a quello invernale, aggiungendo tratti temporali e ambientali mancanti (neve, foschia, nebbia).\nOliver Phelps si \u00e8 sottoposto a una scansione facciale con tecnologia VFX MOVA per catturare la forma del viso da riformare in post-produzione quando viene sfigurato e di conseguenza \"bucato\" in pi\u00f9 parti. La stessa tecnica \u00e8 stata adottata su tutti gli attori per avere stampini della loro faccia per rendere realistiche scene come le trasformazioni con la Polisucco, sosia di Radcliffe nella scena dei Sette Potter e molte altre. Anche per la scena che vede Bathilda Bath trasformarsi nel serpente Nagini \u00e8 stato necessario prendere un calco del corpo dell'attrice da utilizzare successivamente come base per la metamorfosi. Per movimentare la testa di maiale posta all'entrata della locanda \"Testa di Porco\", invece, si \u00e8 scelto di non realizzare il tutto con effetti digitali, riproducendo la testa con un corpo animatronico.\nColonna sonora.\nLa colonna sonora del film \u00e8 stata composta da Alexandre Desplat, che firmer\u00e0 anche la colonna sonora della seconda parte.\nPromozione.\nA met\u00e0 marzo 2010, entrambi \"I doni della morte\" furono presentati allo ShoWest di Las Vegas a scopo promozionale insieme ad altri progetti della Warner Bros. Tra il materiale mostrato alla fiera: scene tratte da ambedue i film appena girate e non ancora montate e altre gi\u00e0 ritoccate nella post-produzione, foto e notizie sulla produzione.\nAnticipazioni.\nSi era parlato di anticipare in parte l'opera utilizzando il primissimo materiale girato dalla lavorazione per inserirlo sotto forma di trailer tra i contenuti speciali dell'edizione DVD de \"Il principe mezzosangue\". Le difficolt\u00e0 nella realizzazione di un trailer ricavato dalle prime immagini di girato hanno portato all'inserimento di un video del \"dietro le quinte\" del set, mescolato nel frattanto con parte delle prime scene girate per intero.\nIl 4 dicembre \u00e8 stato invece mostrato dalla ABC Family il primo video ufficiale de \"I doni della morte\", contemporaneamente a una parte delle prime anticipazioni contenute nell'edizione a due dischi de \"Il principe mezzosangue\" pubblicata su YouTube via \"Okrim\". Un altro video della durata di 5 secondi contenente le prime immagini tratte dalle riprese (Bill e Fleur che danzano, il trio nei dintorni della Tana e in una cittadina nebbiosa) era stato pubblicato su YouTube il 4 dicembre, ma rimosso poche ore dopo a causa di un reclamo presentato dalla Warner Bros. per violazione di copyright.\nUn video d'anticipazione contenente invece le prime immagini estrapolate dal film \u00e8 stato inserito e reso visualizzabile il 7 dicembre 2009 nell'edizione Blu-Ray Disc de \"Il principe mezzosangue\" tramite la funzionalit\u00e0 \"BD Live\", la quale agli iscritti della comunit\u00e0 virtuale ha consentito la visualizzazione del video in anteprima.\nConcorsi.\nAl fine di promuovere il pi\u00f9 possibile la pellicola, alcune aziende hanno lanciato diversi concorsi aperti ai singoli cittadini che possono vincere una comparsa in uno dei due film o semplici soggiorni per visitare i set cinematografici e aiutare nella lavorazione:\nFoto e immagini.\nIl 2 febbraio 2009, in piena preproduzione, furono pubblicate in rete le prime immagini del film ritraenti la capanna di Hagrid negli studi Leavesden danneggiata dall'attacco dei Mangiamorte avvenuto nel sesto episodio.\nLa prima foto ufficiale ritraente Harry, Ron ed Hermione in una strada di Londra, \u00e8 stata pubblicata in rete da varie testate il primo dicembre 2009, ed \u00e8 stata seguita da altre immagini nei giorni subito successivi.\nLocandine.\nPer lo sviluppo delle locandine cinematografiche era stata proposta da Daniel Radcliffe l'ipotesi di elaborare alcuni \"wanted poster\" ritraenti Harry Potter. L'idea veniva dal fatto che una delle caratteristiche principali del film fosse la fuga del protagonista dai seguaci di Voldemort, e in questo contesto sarebbe stato ritratto come una sorta di fuggitivo. I manifesti indicati da Radcliffe sono apparsi in seguito nell'anteprima ufficiale del film mostrata i primi di dicembre 2009, nella quale tappezzano alcune strade con la scritta \u00abUndesiderable N\u00ba1: Harry Potter\u00bb.\nDurante le festivit\u00e0 natalizie, viene annunciato tramite la pagina del film presente sul portale sociale \"Twitter\", che le prime informazioni inerenti alle locandine promozionali sarebbero state pubblicate nel gennaio 2010.\nIl primo teaser poster delle due parti del film viene pubblicato sabato 3 luglio e mostra Hogwarts in fiamme: http://www.mugglenet.com/viewer/?image_location=/movie7/dhonesheet.jpg\nTrailer.\nInizialmente si era parlato di inserire un trailer con le prime scene girate del film tra i contenuti speciali dell'edizione DVD de \"Il principe mezzosangue\", ma la notizia era stata in seguito smentita.\nColloquiando con Sue Krawl (direttrice delle scelte di marketing per la Warner Bros.), David Heyman aveva discusso dell'inserimento di un trailer nei titoli di coda de \"I Doni della Morte - Parte 1\" per dare un preludio a quel che sar\u00e0 l'ultimo film, ma ha poi dichiarato di non essere arrivati a prendere alcuna decisione in merito anche perch\u00e9 bisogna saper gestire la spesa di un pesante marketing per due film in uscita a pochi mesi di distanza l'uno dall'altro. Marted\u00ec 29 giugno intorno all'una italiana viene pubblicato il primo trailer delle due parti dei Doni della Morte di 2 minuti e 30 secondi. Qualche settimana dopo esce il trailer ufficiale americano, mentre poco dopo esce anche quello italiano.\nDistribuzione.\nIl film usc\u00ec, distribuito dalla Warner Bros., il 19 novembre 2010 in Italia, Stati Uniti d'America e Regno Unito.\nDivieti.\nIl film ha ottenuto negli Stati Uniti d'America un visto censura VM 13. In precedenza alla conferma del divieto cinematografico, il produttore David Heyman aveva dichiarato che si era messo al lavoro con il resto del cast per assicurare al film biparte una censura adeguata, che secondo lui rientrava proprio nel VM 13, perch\u00e9 in caso di non sensibilizzazione di alcune scene i comitati cinematografici avrebbero potuto puntare su un \"Restricted\" (vietato ai minori), cosa che - prosegue Heyman, per il bene del lavoro svolto per la saga e per la distribuzione avrebbe dovuto evitarsi assolutamente.\nIn Italia non vi \u00e8 stata alcuna censura o divieto.\nHome video e televisione.\nDVD.\nNella versione DVD del film, che \u00e8 stato commercializzato il 15 aprile 2011, \u00e8 presente un'intervista fatta a Evanna Lynch da una corrispondente del sito \"The Leaky Cauldron\", e che \u00e8 inserita in un documentario sul \"dietro le quinte\" delle riprese. Sono state inserite anche circa un quarto d'ora di scene tagliate dalla versione finale del film.\nTelevisione.\nIl 19 marzo 2009 a Berlino, Warner Bros. Television e RTL Television hanno stipulato un contratto per il quale entrambi i \"Doni della morte\" e circa altri 200 titoli tra film e serie televisive verranno trasmessi dall'emittente tedesca durante la stagione 2010-11 in Germania per un costo annuo che potrebbe rendere alla WB un reddito di 100\u00a0ml $ in caso di criteri contrattuali rispettati.\nUn simile accordo \u00e8 stato siglato tra la \"major\" e il canale tv spagnolo La Sexta che potr\u00e0 cos\u00ec diffondere in futuro il film biparte e altre opere della Warner.\nAccoglienza.\nIncassi.\nNegli Stati Uniti, al primo giorno di programmazione venerd\u00ec 19 novembre 2010, il film \u00e8 stato distribuito in sale, con un incasso di circa 61 milioni di dollari e ha totalizzato un incasso pari a \u00a0$ nel primo fine settimana\nIn Italia il film ha incassato \u00a0\u20ac nel primo fine settimana.\nIl 4 gennaio 2011 il film taglia il traguardo dei 900 milioni. Negli Stati Uniti il film ha incassato \u00a0$, mentre nel resto del mondo ha raggiunto \u00a0$, per un totale di \u00a0$, divenendo il terzo film della saga di Harry Potter per incasso.\nCritica.\nIl film viene accolto con recensioni positive. Sul sito Rotten Tomatoes ottiene il 77% delle recensioni professionali positive e su Metacritic raggiunge un punteggio di 65/100.\nDifferenze rispetto al romanzo.\nNella trasposizione cinematografica, molte scene e situazioni presenti del romanzo sono state eliminate, modificate, o rappresentate in maniera pi\u00f9 sintetica. Il regista David Yates ha inoltre inserito alcuni particolari non presenti nel volume, come un campeggio babbano distrutto dai Mangiamorte, con l'intento di mostrare che nel mondo magico c'\u00e8 una guerra in corso sebbene non venga mostrata, e una scena in cui Harry ed Hermione ballano insieme nella tenda, sequenza definita \u00abimpagabile\u00bb e \u00abtenera\u00bb da David Yates.\nAltre differenze tra il romanzo e la versione cinematografica sono:\nNella pellicola inoltre vengono omesse le apparizioni dei personaggi di Viktor Krum (durante il matrimonio alla Tana), di Vincent Tiger (eliminato dalla sceneggiatura dopo alcune vicende giudiziarie che hanno coinvolto l'attore Jamie Waylett) e di Charlie Weasley (che tra l'altro annuncia che il drago Norberto di Hagrid sia femmina). Non sono inoltre presenti le sequenze del ghoul travestito da Ron Weasley alla Tana, della conversazione tra Arthur Weasley e suo figlio Ron travestito al Ministero, del litigio a Grimmauld Place tra Harry e Lupin non molto entusiasta del fatto di diventare padre, della lettera di Lily Evans ritrovata successivamente da suo figlio Harry all'interno della camera da letto di Sirius, delle discussioni tra Harry, Ron ed Hermione riguardo all'incertezze di Harry nel ricercare i Doni della Morte oppure gli Horcrux.\nNell'ottobre 2009 \u00e8 stato organizzato un convegno a Manila, \"The Seventh Potter: Adapting Harry Potter and the Deathly Hallows\", dedicato a discutere sulle differenze nella trasposizione del film.\nAltri media.\nDopo che l'azienda \"Tomy\" \u00e8 stata confermata nuova licenzataria per l'Europa con l'impegno contrattuale di un periodo triennale per i media derivati da \"I doni della morte\", la Tomy ha annunciato la produzione futura di action figures, giocattoli normali ed elettronici e giochi di ruolo tratti dai due film. Il contratto della Tomy ha valenza per i territori di Regno Unito ed EMEA, e concede all'azienda l'usufruizione dell'intero catalogo sull'universo di Harry Potter, compreso il precedente materiale tratto dai sette film:\nVideogioco.\nIl videogioco verr\u00e0 anch'esso diviso in due parti per le stesse ragioni dell'adattamento cinematografico.\nSviluppato fin dall'inizio del 2009 da Electronic Arts, nel giugno 2010 viene annunciata l'uscita dell'adattamento videoludico, \"Harry Potter e i Doni della Morte - Parte 1\", in uscita per il 9 novembre negli Stati Uniti, mentre per quanto riguarda l'Europa il videogioco per pc e per le altre console sar\u00e0 disponibile a partire dal 19 novembre, data di uscita del film nelle sale cinematografiche.\nMerchandising.\nIn autunno si terr\u00e0 al museo della scienza e dell'industria di Chicago una mostra a scopo commerciale \"Harry Potter: The Exhibition\", che conterr\u00e0 costumi, oggetti e pezzi di set usati nel corso della produzione dei film di Harry Potter. A produzione degli ultimi due film completata, la Warner Bros. Consumer Products in collaborazione con Exhibitgroup/Giltspur, azienda peraltro organizzatrice dell'evento, aiuter\u00e0 il merchandising del film biparte aggiornando i contenuti della mostra con oggetti legati alla produzione."}
{"id": "2381207", "revid": "599013", "url": "https://it.wikipedia.org/wiki?curid=2381207", "title": "Bengt Fj\u00e4llberg", "text": "Biografia.\nNatio a T\u00e4rnaby, paese di provenienza di campioni dello sci alpino quali Ingemar Stenmark e Stig Strand in seguito accorpato al comune di Storuman, lo slalomista puro Bengt Fj\u00e4llberg ottenne i suoi primi risultati di rilievo in Coppa Europa vincendo la classifica di specialit\u00e0 nel 1980.\nIn Coppa del Mondo ottenne il primo risultato di rilievo il 18 gennaio 1981, giungendo 13\u00ba a Kitzb\u00fchel in Austria, e conquist\u00f2 il suo primo podio sulle nevi norvegesi di Oslo l'8 febbraio 1981, piazzandosi alle spalle di Stenmark. Convocato per i Mondiali del 1982 che si tennero a Schladming, in Austria, si aggiudic\u00f2 la medaglia di bronzo nella gara vinta da Stenmark davanti allo jugoslavo Bojan Kri\u017eaj. Il 12 febbraio 1983 a Markstein, in Francia, sal\u00ec per la seconda e ultima volta sul podio in Coppa del Mondo, con un altro secondo posto ancora dietro a Kri\u017eaj.\nPrese parte a un'edizione dei Giochi olimpici invernali, , senza concludere la prova. Il 23 febbraio 1986 ottenne l'ultimo piazzamento della sua attivit\u00e0 agonistica: il 10\u00ba posto nella prova di Coppa del Mondo disputata sul tracciato di casa di \u00c5re."}
{"id": "2381209", "revid": "1494380", "url": "https://it.wikipedia.org/wiki?curid=2381209", "title": "Sangue blu (espressione)", "text": "L'espressione sangue blu \u00e8 comunemente utilizzata per definire la condizione di nobilt\u00e0 di discendenza di una persona.\nOrigine dell'espressione.\nTale definizione deriva dal Medioevo, quando erano riconosciute classi sociali come nobilt\u00e0, clero, popolo di citt\u00e0 grasso e magro e servi della gleba: quest'ultimo, trovandosi per esempio a lavorare la terra o ad allevare bestiame all'aria aperta, era soggetto ad abbronzatura contrariamente ai nobili i quali, avendo la pelle molto chiara, avevano le vene dei polsi ben visibili. Ci\u00f2 ha determinato la creazione di questo modo di dire proprio perch\u00e9 alla vista le vene dei polsi hanno un aspetto bluastro-violaceo.\nSecondo Robert Lacey, il termine deriverebbe dalla Spagna, dove i nobili si distinguevano per il sangue che appariva blu (\"sangre azul\" in spagnolo) nelle vene sotto la pelle chiara, a differenza dei mori dalla pelle scura che occupavano la Spagna.\nSecondo alcuni, invece, il termine \"sangue blu\" deriva dalla colorazione bluastra che assumevano gli aristocratici affetti da argiria a causa della contaminazione del cibo da parte dell'argento delle posate; un'altra teoria vorrebbe l'espressione derivata dal gran numero di lividi e gonfiori bluastri diffusi sul corpo dei nobili affetti da emofilia, particolarmente diffusa nei secoli precedenti a causa dell'endogamia, usanza in voga tra i nobili e i reali."}
{"id": "2381213", "revid": "729019", "url": "https://it.wikipedia.org/wiki?curid=2381213", "title": "Milizia popolare libica", "text": "La Milizia Popolare della Libia (quwwat al-muqawama al-sha'biya) \u00e8 una formazione ausiliaria militare a servizio occasionale, in pratica una riserva su base coscrizionale regionale, sempre disponibile per impieghi eventuali in compiti di difesa del territorio e degli edifici pubblici.\nFu costituita negli anni Settanta da riservisti con il nome di \"Forza Popolare di Resistenza\". Attualmente la sua capacit\u00e0 operativa \u00e8 stimata (al 2004) in circa 40.000 unit\u00e0, i cui compiti sono secondo alcune fonti non solo la difesa delle frontiere (ed il pattugliamento di zone desertiche e rurali) ma in realt\u00e0 anche l'integrazione nella \"nazione armata\" (\"al-sha'b al-musallah\") delle trib\u00f9 di stirpe araba.\nNell'organizzazione militare libica, che \u00e8 ripartita per regioni ai sensi del 3\u00b0 Statuto del 1984, i coscritti (uomini e donne fra i 17 ed i 35 anni di et\u00e0) prestano il servizio militare obbligatorio, al termine del quale restano tutti tenuti (se in condizioni di idoneit\u00e0 fisica) ad obbedire ad eventuali richiami. In base al detto statuto, tutti i cittadini di entrambi i sessi ricevono costantemente sin dalla scuola un'istruzione militare, particolarmente presente nei corsi di studi secondari superiori, le cui scuole sono ciascuna \"assegnate\" ad un reparto militare. L'assegnazione si traduce anche nella presenza dell'alunno, due giorni alla settimana pi\u00f9 un mese all'anno, presso l'unit\u00e0 militare di riferimento. Anche per i lavoratori (in particolare artigiani, professionisti ed agricoltori) \u00e8 previsto lo stesso obbligo di \"frequenza\" presso le unit\u00e0 militari, con adattamenti speciali dei turni per alcune categorie come gli operai di talune industrie.\nLa militarizzazione della societ\u00e0 \u00e8 stata operata per gradi e selettivamente per fasce d'et\u00e0. Cos\u00ec, se l'istruzione militare inizia ai 13 anni presso le scuole, prosegue in et\u00e0 professionale presso scuole ed aziende con la specializzazione militare, i cittadini fra i 45 ed i 55 anni costituiscono la Milizia Popolare vera e propria, mentre quelli al di sopra dei 55 anni sono inquadrati nelle \"Brigate Mujahidin\".\nIl colonnello Gheddafi ha affermato pubblicamente che fu la Milizia Popolare ad arrestare le truppe egiziane nella crisi del 1977, ma dal Cairo si ribatte che lo scontro avvenne invece con truppe regolari.\nDopo la guerra civile libica \u00e8 incerto il ruolo che verr\u00e0 attribuito a questa formazione, e la sua stessa esistenza, a causa dei radicali mutamenti della forma di governo."}
{"id": "2381220", "revid": "124680036", "url": "https://it.wikipedia.org/wiki?curid=2381220", "title": "Guglielmo (vescovo di Savona)", "text": "Fu vescovo di Savona per meno di due anni, dal 1177 al 1119. Non si hanno notizie riguardo alla sua attivit\u00e0 nella diocesi, n\u00e9 della sua data di nascita o della sua zona di origine."}
{"id": "2381221", "revid": "709565", "url": "https://it.wikipedia.org/wiki?curid=2381221", "title": "B\u00fclowstra\u00dfe", "text": "B\u00fclowstra\u00dfe \u00e8 una strada di Berlino, nel quartiere di Sch\u00f6neberg. \u00c8 parte dell'asse rappresentativo detto \"Generalszug\"; congiunge le piazze Nollendorfplatz e Dennewitzplatz.\nLa strada \u00e8 dedicata al generale prussiano Friedrich Wilhelm von B\u00fclow. La denominazione fu data nel 1864.\nOriginariamente le due carreggiate erano divise da uno spazio verde utilizzato come passeggiata pedonale; il \"parterre\" fu eliminato nel 1902, con la costruzione del viadotto della \"Hochbahn\" (la ferrovia sopraelevata), percorso oggi dalla linea U2 della \"U-Bahn\". La stazione \"B\u00fclowstra\u00dfe\", posta all'angolo con Potsdamer Stra\u00dfe, fu progettata in stile floreale dall'arch. Bruno M\u00f6hring.\nLa via \u00e8 anche citata nel libro \"Noi i ragazzi dello zoo di Berlino\", in cui l'autrice Christiane F. racconta di essersi iniettata la prima dose di eroina nei bagni pubblici di questa strada."}
{"id": "2381222", "revid": "1305772", "url": "https://it.wikipedia.org/wiki?curid=2381222", "title": "Fatti di Genova", "text": "Con la locuzione Fatti di Genova ci si pu\u00f2 riferire ai:"}
{"id": "2381223", "revid": "599", "url": "https://it.wikipedia.org/wiki?curid=2381223", "title": "Giambattista Donati", "text": ""}
{"id": "2381225", "revid": "247672", "url": "https://it.wikipedia.org/wiki?curid=2381225", "title": "Grossolano", "text": ""}
{"id": "2381227", "revid": "133248", "url": "https://it.wikipedia.org/wiki?curid=2381227", "title": "Roma, Napoli, Firenze", "text": ""}
{"id": "2381231", "revid": "1305772", "url": "https://it.wikipedia.org/wiki?curid=2381231", "title": "The Time", "text": "The Time (\"il tempo\" in lingua inglese) pu\u00f2 riferirsi a:"}
{"id": "2381232", "revid": "762947", "url": "https://it.wikipedia.org/wiki?curid=2381232", "title": "Andrew Davis (direttore d'orchestra)", "text": "Biografia.\nDavis nacque nell'Hertfordshire, in Gran Bretagna, e studi\u00f2 al Royal College of Music, King's College nella classe di organo, ed a Roma con Franco Ferrara. Precedentemente aveva studiato alla \"Watford Grammar School for Boys\".\nIl suo primo incarico importante fu con la BBC Scottish Symphony Orchestra, nel 1970.\nPer il Glyndebourne Festival Opera nel 1973 dirige Capriccio (Strauss) con la London Philharmonic Orchestra, Elisabeth S\u00f6derstr\u00f6m ed Eugenia Ratti, nel 1975 Evgenij Onegin, nel 1977 Die schweigsame Frau, nel 1978 Die Zauberfl\u00f6te, nel 1980 Falstaff (Verdi) con Renato Capecchi e Lucia Aliberti, nel 1985 Arabella (opera) con Felicity Lott, nel 1986 Don Giovanni (opera) con Carol Vaness, nel 1988 K\u00e1t'a Kabanov\u00e1, nel 1989 Jenufa di Leo\u0161 Jan\u00e1\u010dek con Anja Silja, nel 1990 New Year di Michael Tippett, nel 1991 Le nozze di Figaro con l'Orchestra of the Age of Enlightenment ed Ugo Benelli e La clemenza di Tito, nel 1992 Peter Grimes (Britten) e La dama di picche (opera), nel 1993 Beatrice Et Benedict di Hector Berlioz con Dawn Upshaw, Anne Sofie von Otter e Jerry Hadley nella Royal Festival Hall di Londra, nel 1994 The Rake's Progress, nel 1995 Ermione (opera) con Anna Caterina Antonacci e Bruce Ford e The Makropulos Case, nel 1996 Lulu (opera), nel 1997 Le Comte Ory, nel 1998 Cos\u00ec fan tutte con Natale De Carolis e Barbara Frittoli e nel 1999 Pell\u00e9as et M\u00e9lisande (opera).\nNel 1975, divenne poi direttore principale della Toronto Symphony Orchestra. \nIl 17 luglio 1975 dirige la prima assoluta di \"La tourangelle\" di Istv\u00e1n Anhalt nella Massey Hall ed il 5 febbraio 1980 i \"Cinque sonetti del Michelangelo Buonarroti\" di Kaikhosru Shapurji Sorabji.\nLasci\u00f2 l'incarico nel 1988, pur rimanendo legato all'orchestra come direttore ospite.\nNello stesso anno assunse l'incarico di direttore fino al 2000 del Glyndebourne Festival Opera, dove incontr\u00f2 il soprano Gianna Rolandi, che spos\u00f2 dopo qualche tempo. \nDavis torn\u00f2 alla BBC nel 1989 per assume l'incarico di primo direttore della BBC Symphony Orchestra, che tenne poi fino al 2000.\nPer il Teatro alla Scala di Milano nel 1976 dirige tre concerti con Janet Baker e James King (tenore), nel 1982 Le rossignol e Le sacre du printemps, nel 2003 P\u0159\u00edhody li\u0161ky Bystrou\u0161ky (La piccola volpe astuta) di Leo\u0161 Jan\u00e1\u010dek con L\u00e1szl\u00f3 Polg\u00e1r (basso) al Teatro degli Arcimboldi e nel 2009 Sogno di una notte di mezza estate (opera).\nAll'Op\u00e9ra National de Paris nel 1981 dirige Der Rosenkavalier con Kiri Te Kanawa, Kurt Moll, Frederica von Stade e Jane Berbi\u00e9.\nPer il Metropolitan Opera House di New York debutta nel 1981 dirigendo Salom\u00e8 (opera) con Gwyneth Jones e Bernd Weikl, nel 1982 Il barbiere di Siviglia (Rossini) con Marilyn Horne, Rockwell Blake ed Enzo Dara, nel 1984 Ariadne auf Naxos con Jessye Norman e Gianna Rolandi, nel 1996 H\u00e4nsel e Gretel (opera) con Jennifer Larmore e la Upshaw, nel 1998 Capriccio (Strauss) con la Te Kanawa e Simon Keenlyside, nel 2000 Die lustige witwe con la von Stade e Pl\u00e1cido Domingo, nel 2001 \"Der Rosenkavalier\" con Susan Graham, Ren\u00e9e Fleming e Ram\u00f3n Vargas nella trasferta all'Aichi Arts Center di Nagoya, al Kanagawa Kenmin Hall di Yokohama ed al NHK Hall di Tokyo, nel 2004 Don Giovanni con Michele Pertusi e Rusalka (Dvo\u0159\u00e1k) con la Fleming e Dolora Zajick, nel 2006 un concerto e Die Walk\u00fcre con Domingo nel Suntory Hall di Tokyo e nel 2012 il National Council Grand Finals Concert e nel 2014 H\u00e4nsel e Gretel (opera) con Aleksandra Kurzak e Die lustige Witwe con la Fleming, Kelli O'Hara e Thomas Allen.\nAl Royal Opera House, Covent Garden di Londra nel 1983 dirige \"Der Rosenkavalier\", nel 1986 Salome con Jos\u00e9 van Dam e Helga Dernesch, nel 2007 Tha\u00efs (opera) con Robert Lloyd, Joseph Calleja e la Fleming e nel 2011 Peter Grimes (Britten).\nPer l'Opera di Scozia nel 1986 dirige Oedipus rex (Stravinskij) con la Toronto Symphony all'Usher Hall di Edimburgo per l'Edinburgh International Festival, nel 2011 Tha\u00efs con Stefano Palatchi, nel 2013 Elia (oratorio) per la Royal Scottish National Orchestra anche al Royal Concert Hall di Glasgow e nel 2015 \"The Rake's Progress\" in Edimburgo per l'Edinburgh International Festival.\nAll'Opera di Chicago nel 1987 dirige \"Le nozze di Figaro\" con Samuel Ramey, la von Stade, Ruggero Raimondi, Benelli e la Lott, nel 1990 \"Cos\u00ec fan tutte\" con Claudio Desderi, la Vaness e Gianna Rolandi, nel 1994 Capriccio (Strauss) con la Lott, nel 1998 un concerto con Ramey, nel 2001 Otello (Verdi) con Jonas Kaufmann, Lucio Gallo e la Fleming e Billy Budd (opera) con Ramey, nel 2002 Parsifal (opera) con Matti Salminen e Catherine Malfitano e \"Die Zauberfl\u00f6te\" con Salminen, nel 2004 \"Don Giovanni\" con Ildebrando D'Arcangelo, Karita Mattila, Bryn Terfel e la Graham, Das Rheingold ed Aida con Andrea Gruber, nel 2005 \"The Cunning Little Vixen\" (La piccola volpe astuta), Il crepuscolo degli dei, Der Ring des Nibelungen e Carmen (opera) con Andrea Rost, Neil Shicoff, Denyce Graves e D'Arcangelo, nel 2006 \"Der Rosenkavalier\" con la Graham, nel 2007 La boh\u00e8me e Die Frau ohne Schatten, nel 2008 La traviata con la Fleming e Thomas Hampson (cantante), \"Falstaff\" ed Eugenio Onegin (opera) con Dmitri Hvorostovsky e Nino Surguladze, nel 2009 Tosca (opera) e Faust con Piotr Becza\u0142a ed Ana Mar\u00eda Mart\u00ednez, nel 2010 La damnation de Faust con la Graham, The Mikado ed un concerto con la Fleming, nel 2011 La fanciulla del West con Marcello Giordani, Lohengrin (opera), Boris Godunov (opera) con Ferruccio Furlanetto ed \"Ariadne auf Naxos\", nel 2012 un concerto con la Fleming e Hvorostovsky, Elettra (Strauss), Simon Boccanegra con Hampson e Furlanetto e Werther (opera), nel 2013 Die Meistersinger von N\u00fcrnberg con Bo Skovhus e nel 2015 Tannh\u00e4user (opera), \"The Passenger\" di Mieczys\u0142aw Weinberg, La Cenerentola con Alessandro Corbelli, Wozzeck, \"Die lustige Witwe\" con la Fleming e Hampson e la prima assoluta di \"Bel Canto\" di Jimmy L\u00f3pez con Danielle de Niese.\nLa regina Elisabetta II lo nomin\u00f2 Comandante dell'Order of the British Empire nel maggio 1992. \nDal 1995 al 1998 diresse la Royal Stockholm Philharmonic Orchestra.\nAl Festival di Salisburgo nel 1997 dirige un concerto con la BBC Symphony Orchestra e Viktoria Mullova ed il War Requiem di Britten con Hampson e nel 2004 un concerto con la London Symphony Orchestra e Mischa Maisky.\nNel gennaio 1999, gli venne conferita, sempre dalla regina, l'onorificenza di Knight Bachelor. \nNel 2002, diresse il concerto \"Prom at the Palace\", nei giardini di Buckingham Palace, nel corso delle celebrazioni per il 50\u00ba anniversario dell'incoronazione della regina.\nDavis divenne il direttore della Lyric Opera di Chicago nel 2000 e nel 2005 assunse l'incarico di consulente musicale della Pittsburgh Symphony Orchestra, per un periodo di tre anni. Nel settembre 2006, Davis annunci\u00f2 la sua intenzione a ricoprire l'incarico fino alla stagione 2007-2008. Nell'ottobre 2007, consensualmente, decisero di interrompere il contratto per sopraggiunti maggiori impegni del direttore.\nDavis ha diretto un repertorio molto vasto, inserendo opere di autori britannici contemporanei, ed in particolare di Michael Tippett, del quale ha diretto la prima esecuzione di \"The Mask of Time\", e riproposto \"The Midsummer Marriage\" (eseguita nel 2005) quando era alla Lyric Opera of Chicago. \nHa inoltre inciso l'opera di Harrison Birtwistle, \"The Mask of Orpheus\".\nAl Festival di Bayreuth nel 2002 dirige \"Lohengrin\".\nPer il Teatro La Fenice di Venezia nel 2006 dirige un concerto al Teatro Malibran.\nAll'Opera di Santa Fe (Nuovo Messico) nel 2010 dirige Albert Herring di Britten e nel 2012 Arabella.\nAncora a Glyndebourne nel 2011 dirige Rusalka e nel 2013 \"Billy Budd\".\nDal 2013 \u00e8 il direttore principale della Melbourne Symphony Orchestra.\nDavis vive con la moglie Gianna a Chicago. Essi hanno un figlio, Edward (nato nel 1989)."}
{"id": "2381240", "revid": "1305772", "url": "https://it.wikipedia.org/wiki?curid=2381240", "title": "Filtro a giostra", "text": "Il filtro a giostra (in inglese \"tilting pan filter\") \u00e8 un'apparecchiatura chimica utilizzata per effettuare la filtrazione in continuo di sistemi solido-liquido.\nFunzionamento.\nIl filtro a giostra \u00e8 costituito da vari vassoi di forma trapezoidale, disposti attorno ad un condotto centrale. L'insieme dei vassoi, ruotando, attraversa ciclicamente le varie fasi della filtrazione, che sono le seguenti:\nIn questa maniera il ciclo di lavorazione avviene in maniera continua, a differenza di altri filtri in cui il processo \u00e8 di tipo \"batch\" (cio\u00e8 discontinuo), come ad esempio la filtropressa."}
{"id": "2381243", "revid": "899609", "url": "https://it.wikipedia.org/wiki?curid=2381243", "title": "Noicom", "text": ""}
{"id": "2381247", "revid": "110157", "url": "https://it.wikipedia.org/wiki?curid=2381247", "title": "Chiesa di Santa Maria delle Grazie (Francavilla Fontana)", "text": "La chiesa di Santa Maria delle Grazie \u00e8 una chiesa situata a Francavilla Fontana. Fu costruita tra il 1649 ed il 1662 e si distingue per l'inconsueta pianta ottagonale.\nArchitettura.\n\u00c8 distribuita su due piani con accesso da sud tramite una scala a due rampe ed \u00e8 circondata da un ballatoio, muniti ora di ringhiera in ferro che, dopo un recente restauro, ha preso il posto di una scenografica balaustra in pietra.\nQuattro porte ad arco a tutto sesto si aprono al pianoterra al centro dei lati ortogonali; al primo piano ce ne sono altrettante, incorniciate da una mostra quadrangolare a motivi a greca e rosette; negli otto lati dell'edificio, in alto, sono inoltre aperte, sui lati obliqui, quattro monofore strombate alternate a quattro nicchie, ciascuna delle quali accoglie una statua di un santo.\nLa cupola, che raggiunge l'altezza di 19 metri, s'inserisce nel tamburo ottagonale, emergendo di poco con il suo lanternino cieco dal cornicione di coronamento."}
{"id": "2381249", "revid": "2111283", "url": "https://it.wikipedia.org/wiki?curid=2381249", "title": "Val di Chio", "text": "La Val di Chio (o Valle di Chio) \u00e8 una valle formata dal torrente Vingone (Allacciante dei Rii Castiglionesi a valle della confluenza del Cilone e del Bigurro), che affluisce al Canale Maestro della Chiana ed \u00e8 ricompresa quasi per intero nel territorio del comune di Castiglion Fiorentino, in Toscana.\nGeografia.\nLa valle \u00e8 delimitata a ponente dalle cime che si ergono ad est della Val di Chiana, in particolare dal monte \"Castiglion Maggio\"; ad oriente dal crinale che lo separa, attraverso il passo della Montanina, dalla valle del torrente \"Nestore\", tributario del Tevere, a sud dai monti che culminano nella cima dell\"'Alta di Sant'Egidio\". Fanno da ingresso alla valle il paese di Castiglion Fiorentino e il castello di Montecchio Vesponi.\nLe colline che formano il crinale della val di Chio descrivono una porzione di ellisse molto schiacciata che si chiude a Castiglion Fiorentino e Santa Lucia. Il percorso descritto da tale ellisse inizia da Castiglioni, e attraverso Mammi e il monte Castiglion Maggio, prosegue per il passo della Foce (attraverso il quale si raggiungono Palazzo del Pero e Sansepolcro), il paese di Caldesi ed i monti Corneta e Maccagnano, le case di Renzana col sovrastante poggio Pratello, i poggi Fontanina e Montanina, la Rocca Montanina, il passo del Belvedere (dove svalica la provinciale per Citt\u00e0 di Castello), il colle delle Forche, quindi casa Valcella, la foce di Ristonchia, il monte Castel d'Ernia e termina nei pressi della frazione di Santa Lucia.\nIl territorio racchiuso da questa ellisse \u00e8 quasi interamente ricompreso nel comune di Castiglioni, ad eccezione dell'abitato di Caldesi, del monte Corneta e delle case di Renzana, che invece appartengono ad Arezzo.\nPaesi, borghi e contrade.\nDi seguito l'elenco dei paesi pi\u00f9 importanti della Val di Chio; accanto ad essi sono riportate tra parentesi le frazioni e le contrade minori:\nNon appartengono fisicamente alla Val di Chio, ma sono strettamente connessi ad essa i seguenti paesi del comune di Castiglion Fiorentino:\nInfine, sono ricompresi nel territorio della valle, anche se appartengono al comune di Arezzo:"}
{"id": "2381251", "revid": "1543377", "url": "https://it.wikipedia.org/wiki?curid=2381251", "title": "Michael Scofield", "text": "Michael J. Scofield \u00e8 un personaggio della serie TV \"Prison Break\" interpretato da Wentworth Miller. Il personaggio appare per la prima volta nell'episodio pilota, \"Fratelli\". In questo episodio, Michael mette in atto una rapina in una banca con lo scopo di essere arrestato e rinchiuso nello stesso penitenziario dove suo fratello, Lincoln Burrows (Dominic Purcell), \u00e8 in attesa di essere giustiziato con l'accusa di avere ucciso il fratello del vice presidente degli Stati Uniti. L'assunto di \"Prison Break\" ruota intorno ai due fratelli e al piano di Michael per far evadere Lincoln. Sebbene sia Michael che Lincoln siano i protagonisti della serie, viene dato maggiore spazio a Michael, soprattutto durante la prima stagione. Vari flashback durante gli episodi - soprattutto l'episodio \"Amore fraterno\", costituito solo da flashback riguardanti i vari personaggi della serie - forniscono maggiori informazioni sul rapporto fra Michael e Lincoln e sulle ragioni che si celano dietro la forte determinazione di Michael nel salvare suo fratello dalla sedia elettrica. Michael \u00e8 l'unico personaggio della serie ad essere riuscito ad evadere dai penitenziari di Fox River e Sona seguendo un piano di fuga.\nStoria.\nSecondo la cartella clinica che viene inquadrata nel 1\u00ba episodio della prima stagione, \u00e8 nato l'8 settembre 1978, mentre secondo la lapide che compare alla fine del 22\u00ba e ultimo episodio della quarta stagione, \u00e8 nato l'8 ottobre 1974. Inoltre nel 17\u00ba episodio della quarta stagione il fratello Lincoln dice che \u00e8 nato nel 1976. Dopo l'abbandono di suo padre, Michael Scofield prende il cognome da nubile di sua madre.\nQuando Michael ha 11 anni e Lincoln 15, la loro madre muore per un tumore al cervello. Nei mesi successivi, Michael viene affidato dai servizi sociali a famiglie sempre diverse, in quanto Lincoln, rinchiuso in un centro per giovani delinquenti, non poteva occuparsene. In una delle famiglie adottive, Michael ha subito sevizie da parte del patrigno, rinchiudendolo in una stanza buia dopo averlo picchiato. Sar\u00e0 il suo padre naturale, Aldo Burrows, a salvarlo senza per\u00f2 svelargli la sua identit\u00e0. Una volta libero, Lincoln diventa il suo tutore. Questa \u00e8 una delle ragioni per cui Michael fa di tutto per far evadere suo fratello. Dopo la perdita dei genitori, Lincoln \u00e8 imbrigliato sempre pi\u00f9 nella rete del crimine, ma cerca sempre di vegliare su suo fratello, impedendogli di commettere i suoi stessi errori.\nAlunno particolarmente dotato, Michael ottiene eccellenti risultati alla Morton East Hight School. Quindi, si laurea magna cum laude come ingegnere civile alla Loyola University Chicago. Dopo la laurea, si occupa di ingegneria strutturale presso la Middleton, Maxwell &amp; Schaum di Chicago.\nTre anni prima che Lincoln venga accusato dell'omicidio di Terrence Steadman, i rapporti tra Michael e suo fratello sono freddi e distaccati, ciascuno preso dalle proprie vite, che vanno in direzioni totalmente opposte. Wentworth Miller dice che \"\u00abprima del carcere, Michael era un uomo vuoto, teso alla carriera e ambizioso\u00bb\". Michael vede in Lincoln un irresponsabile e comincia ad essere stanco di \"\u00abfare da fratello maggiore a mio fratello maggiore\u00bb\" Dopo l'arresto di Lincoln, Michael non crede subito alla sua innocenza. Tuttavia, dopo avere scoperto che Lincoln si \u00e8 indebitato di 90.000 dollari per permettergli di studiare, Michael si rende conto che suo fratello non \u00e8 l'uomo che lui pensava. Prendendo coscienza dei sacrifici che Lincoln ha fatto per occuparsi di lui, cominciano a nascere in lui dei forti sensi di colpa. Queste scoperte su Lincoln, nonch\u00e9 su s\u00e9 stesso, lo spingono ad adoperarsi per salvarlo dalla condanna a morte. Ma non riuscendo a provare la sua innocenza per vie legali, Michael decide di occuparsene in prima persona.\nPer una fortuita coincidenza, la societ\u00e0 edile per cui Michael lavora \u00e8 la stessa che si \u00e8 occupata del restauro di Fox River. Michael riesce cos\u00ec a procurarsi la planimetria del posto e durante tutto l'anno seguente mette a punto un piano per salvare Lincoln. Prima di essere arrestato e portato a Fox River, Michael analizza ogni dettaglio e ogni persona a lui utile una volta entrato nel penitenziario. All'interno, deve cercare di creare dei buoni rapporti con quei detenuti quei membri del personale che potrebbero aiutarlo per il suo piano di fuga.\nDurante i quattro mesi precedenti l'imprigionamento, Michael si fa tatuare un grande affresco gotico sulla parte superiore del corpo (torace, braccia e schiena), rappresentante la battaglia degli angeli e dei demoni. Il tatuaggio nasconde in realt\u00e0 la planimetria della prigione e altre informazioni essenziali per la riuscita del piano:\nEvoluzione del personaggio.\nPrima stagione.\nNella scena di apertura della serie, vediamo Michael intento chiudere il suo piano per infiltrarsi al penitenziario di Fox River, facendosi dare gli ultimi ritocchi a uno dei suoi tanti tatuaggi, che saranno di primaria importanza per il suo scopo. Per poter entrare a Fox River, Michael rapina una banca, non si oppone alla sua condanna e chiede di essere rinchiuso nella prigione pi\u00f9 vicina, che \u00e8 appunto Fox River. Michael entra in prigione come detenuto #94941 l'11 aprile, un mese esatto prima dell'esecuzione di suo fratello. Una volta dentro, Michael studia ogni minimo dettaglio della prigione e dei carcerati.\nNel corso della stagione, Michael mette in atto il suo piano cercando di superare i vari ostacoli che gli si presentano. Nei primi 13 episodi, si pone uno specifico obiettivo in ogni episodio. Allo stesso tempo, recluta altre persone, utili all'evasione: il suo compagno di cella Fernando Sucre lo aiuter\u00e0 a creare il buco dietro il lavandino della loro cella, il capo-mafia John Abruzzi gli dar\u00e0 la possibilit\u00e0 di essere incluso nel PI e gli metter\u00e0 a disposizione un aereo una volta evasi e Charles Westmoreland - che \u00e8 in realt\u00e0 il famoso dirottatore D.B. Cooper, in possesso di 5 milioni di dollari - gli procurer\u00e0 il denaro necessario una volta evasi.\nMichael finge di essere diabetico per poter entrare quotidianamente nell'infermeria del penitenziario (il punto focale per l'evasione). Qui conosce la dottoressa Sara Tancredi, figlia del Governatore dell'Illinois Frank Tancredi con la quale poco alla volta instaura una relazione.\nInoltre, accettando di aiutare il direttore del penitenziario Henry Pope a finire il suo Taj Mahal, Michael diventa amico di Pope.\nLa relazione di Michael con Sara subisce una svolta importante nell'episodio \"La chiave\", quando Michael la bacia per rubarle le chiavi dell'infermeria ma non vi riesce a causa dell'attrazione che si \u00e8 stabilita fra i due nel corso della storia. Sebbene nell'episodio seguente, \"Conto alla rovescia\", Sara scopra il motivo della presenza costante di Michael nell'infermeria, e ne rimanga delusa e ferita, lascer\u00e0 la porta della stanza aperta per permettergli di evadere, favorendo cos\u00ec la fuga ad altre sei persone.\nSeconda stagione.\nNella seconda stagione, la storia continua con Michael, Lincoln e gli altri fuggitivi intenti ad evitare di essere catturati dalle autorit\u00e0. A differenza della prima stagione, Michael e Lincoln vengono molto spesso mostrati a stretto contatto. Li vediamo quindi fuggire insieme, dopo essersi separati dagli altri evasi. Dopo non essere riusciti a far fuggire il figlio di Lincoln, L.J. (accusato ingiustamente di avere ucciso sua madre e il suo patrigno), decidono di recarsi nello Utah dove Westmoreland aveva nascosto la refurtiva prima di essere preso. Una volta arrivati nello Utah, i due fratelli si riuniscono a quattro degli evasi: Sucre, C-Note, T-Bag e Tweener.\nNel settimo episodio, Lincoln decide di separarsi da Michael per cercare di aiutare suo figlio, che nel frattempo \u00e8 stato rilasciato. Michael viene invece ingannato da T-Bag quando quest'ultimo fugge con tutti i soldi. Quindi si mette in viaggio per raggiungere Bolshoi Booze, dove ha appuntamento con la persona che lo far\u00e0 fuggire in Messico. Prima di recarsi a Bolshoi Booze, si incontra con Sara nel posto che lui le aveva indicato spedendole degli origami con dei messaggi in codice. Pensando che Sara non voglia andare con lui a Panama, Michael va a Bolshoi Booze da solo. Qui, incontra di nuovo Sucre. Nello stesso posto, arriva anche Lincoln con loro padre, Aldo Burrows. Nei flashback che seguono, scopriamo che Michael aveva subito violenza da parte da uno dei suoi padri adottivi ed era stato salvato proprio dal suo padre naturale.\nQuando Aldo viene ucciso dall'Agente Alexander Mahone, Michael e Lincoln decidono di rimanere negli Stati Uniti per affrontare la Compagnia e la cospirazione che questa ha messo in atto nei confronti di Lincoln, lasciando partire Sucre per il Messico da solo. Dopo essersi liberati di Mahone, che li aveva presi, Michael e suo fratello vengono aiutati da Paul Kellerman, che ha deciso di vendicarsi della Compagnia. Questi porta i due da Terrence Steadman, l'uomo del cui assassinio Lincoln \u00e8 stato accusato. Il suicidio di Steadman spinge Michael, Lincoln e Kellerman a cercare Sara, in quanto \u00e8 in possesso di importanti informazioni utili per risolvere la cospirazione. Dopo essersi unita a loro, Sara e gli altri si recano a Chicago, dove il padre di Sara ha nascosto quelle informazioni. Durante il viaggio, Michael e Sara parlano dei sentimenti che provano l'uno per l'altra.\nCon l'aiuto dell'ex direttore di Fox River, Henry Pope, Michael e Sara riescono ad entrare in possesso della chiavetta USB in possesso di Frank Tancredi. In essa, scoprono la conversazione fra Steadman e sua sorella, avvenuta dopo l'uccisione dell'uomo. Non potendo usare la prova in tribunale, perch\u00e9 non \u00e8 l'originale, Michael e Lincoln decidono di ricattare il presidente Reynolds. Ma il ricatto fallisce e i due fratelli sono costretti a fuggire a Panama, lasciando Sara che - per proteggerli - si fa arrestare.\nScoperto che T-Bag \u00e8 a Panama, Michael decide di dargli la caccia per consegnarlo alla giustizia e vi riesce. Ma quando torna allo yacht, con i soldi di Westmoreland, riceve una telefonata da Mahone, che gli chiede i soldi e la barca in cambio della vita di Lincoln. Ma Michael inganna Mahone e riesce a fuggire ancora una volta con Lincoln. Arrivati alla loro nuova barca, qui trovano Sara ad attenderli. La donna \u00e8 stata scagionata da tutte le accuse grazie alla testimonianza di Kellerman, testimonianza che ha fatto cadere anche qualunque accusa nei confronti di Lincoln. La loro felicit\u00e0 dura solo un attimo quando l'Agente Kim minaccia con una pistola i due fratelli. Sara allora gli spara e lo uccide. Fuggendo dal luogo dell'omicidio, inseguiti dalla polizia, Michael e Sara si separano da Lincoln e finiscono in una casa abbandonata. Dopo essersi finalmente e apertamente dichiarati il loro amore, Michael e Sara escono dalla casa, ma - all'insaputa di Sara - Michael confessa di essere lui l'assassino e viene arrestato. La seconda stagione termina con l'ingresso di Michael nel penitenziario di Sona.\nTerza stagione.\nLa terza stagione segue Michael all'interno di Sona e Lincoln al di fuori, a Panama. Sona \u00e8 una prigione che viene gestita dagli stessi detenuti, da quando, un anno prima, le guardie sono state cacciate nel perimetro esterno in seguito a una rivolta. Burrows viene contattato da Gretchen Morgan (un'agente della Compagnia operativa a Panama), che ha rapito suo figlio L.J. e Sara Tancredi, la donna amata da Michael. Per il loro rilascio, la Compagnia vuole che Michael faccia scappare da Sona un uomo di nome James Whistler. Michael, aiutato da suo fratello e Sucre (fuori dal carcere), inizia a organizzare un piano di fuga. Quando Lincoln tenta di salvare Sara e L.J. seguendo una traccia lasciata dalla stessa Sara, Gretchen dice di aver decapitato la donna e manda a Lincoln la sua testa in una scatola. Michael e Whistler riescono infine a scappare, lasciandosi indietro altri complici, tra cui T-Bag e Bellick. Sucre viene scoperto ad aiutare i fuggitivi e imprigionato a Sona. LJ e Sofia sono scambiati per Whistler, e Michael va in cerca di vendetta per la morte di Sara.\nQuarta stagione.\nMichael riesce a scovare Gretchen e Whistler a Washington D.C., ma non fa in tempo a farsi dire dai due tutto ci\u00f2 che \u00e8 successo alla sua Sara. Nel frattempo, oltre a Michael, vengono pian piano arrestati tutti gli altri: Lincoln viene incastrato dalla compagnia a Panama, Mahone al ritorno a casa assiste a un tragico evento personale (sempre per mezzo della Compagnia), Sucre e Bellick vengono arrestati dalla polizia di frontiera dopo essere scappati da un incendio doloso che ha distrutto il carcere di Sona, provocato da T-Bag: quest'ultimo intanto, si approprier\u00e0 dell'identit\u00e0 di Whistler, avendo in possesso il suo famoso libretto, e spacciandosi per un certo Cole Pfeiffer. L'agente della Sicurezza Nazionale Don Self, recluta i protagonisti per costituire una squadra e ottenere un oggetto chiamato \"Scylla\", a patto che successivamente venga data loro la totale libert\u00e0 da ogni accusa. Viene successivamente rivelato che Scylla contiene informazioni su un'avanzata cella di energia e che \u00e8 posseduta da un certo Jonathan Krantz, chiamato da tutti i suoi sottoposti come \"Il Generale\". In realt\u00e0 \u00e8 proprio lui il capo supremo dell'intera Compagnia ed \u00e8 proprio lui ad aver causato tutti gli eventi accaduti finora, nel corso delle precedenti stagioni. Nella prima parte della stagione, la squadra riesce ad entrare in possesso di Scylla, irrompendo nel quartier generale della Compagnia e rubandola. Viene rivelato che Sara \u00e8 ancora viva, mentre Bellick muore per una buona causa. Self si rivela essere un agente doppiogiochista che ha intenzione di vendere Scylla al miglior offerente: infatti, non appena ottenuto il marchingegno, scappa via lasciando i fratelli e gli altri con carte false, e mettendoli in grave difficolt\u00e0. Riluttante, Lincoln decide di unirsi alla Compagnia per recuperare il prezioso oggetto, mentre invece Michael accetta di farsi operare dai medici dell'organizzazione capitanata dal generale Krantz quando scopre di soffrire per un amartoma nell'ipotalamo. Michael scopre che sua madre, Christina Scofield, \u00e8 ancora viva ed \u00e8 un'agente della Compagnia. La stagione si conclude a Miami, dove i fratelli riescono a recuperare Scylla, il Generale e la Compagnia vengono distrutti e Christina viene uccisa da Sara. Un flashforward vede Lincoln insieme a Sucre, Alex e Sara con un figlio ma senza Michael, che \u00e8 invece deceduto.\n\"The Final Break\".\nMichael si sposa con Sara in riva al mare, ma dopo poco, durante il rinfresco, la polizia arriva e arresta Sara per l'omicidio della madre di Michael e Lincoln, registrato da una telecamera di sicurezza, che, mostrando solo Sara che spara e non Christina che sta per sparare a Michael, impedisce di appellarsi alla legittima difesa. Inoltre, avendo lei saputo nascondere bene la propria identit\u00e0, risulta irrilevante il fatto che loro sappiano che lavorava per la Compagnia: per la giuria la vittima non \u00e8 Christina Rose Scofield ma Christina Hampton ed era consulente tecnico. Oltretutto alle forze dell'ordine non \u00e8 piaciuto lo scagionamento e vogliono farlo pagare a Sara. Visto che il generale Krantz \u00e8 stato rinchiuso nella sezione maschile della stessa prigione e ha messo una taglia su Sara, Michael avverte la direttrice del carcere che Sara non \u00e8 al sicuro e ne chiede o un trasferimento in un altro istituto oppure una qualche forma di isolamento, ma la direttrice si rifiuta di attuare qualunque cambiamento credendo che Michael se ne voglia approfittare per farla evadere. Questa situazione fa capire a Michael che non c'\u00e8 altra scelta che farla evadere davvero, cos\u00ec cerca di mettere a punto un piano, insieme all'aiuto di Lincoln, Alex Mahone, Sucre e anche un coinvolgimento dall'interno di T-Bag, reincarcerato anche lui proprio l\u00ec. L'ultimo ostacolo del piano \u00e8 costituito dalla porta d'uscita dell'amministrazione, una porta per aprire la quale si dovrebbe o mandare in corto circuito il generatore dell'edificio, cosa che per\u00f2 potrebbe essere fatale a causa del sovraccarico di potenza di 1200 volts, oppure provare a neutralizzarla grazie al fatto che probabilmente si tratta di una serratura elettronica codificata che non \u00e8 protetta dagli sbalzi di potenza, cosa deducibile dal fatto che il carcere sia stato costruito negli anni '80. Michael discute di questi aspetti con Alex, il quale capisce gi\u00e0 da s\u00e9 il pericolo che correrebbe nel far saltare il generatore. Durante l'evasione, al momento di tentare la strada dello sbalzo di potenza, questa purtroppo si rivela una soluzione effettivamente fallimentare, per cui Michael si dirige con Sara verso il generatore dell'edificio e le spiega cosa dovr\u00e0 fare da sola per evadere mentre lui lo manegger\u00e0, facendole capire il destino che lo aspetta. Quando dopo pochi secondi Sara raggiunge gli altri da sola, Lincoln le chiede pi\u00f9 volte dov'\u00e8 Michael, ma Alex gli dice \u00abMichael non verr\u00e0... \u00e8 morto, Lincoln\u00bb. Il giorno dopo Alex consegna a Sara un foglio di Michael dicendole che l'avrebbe aiutata a capire perch\u00e9 si \u00e8 sacrificato: il foglio presenta le analisi di un tumore cerebrale. Inoltre consegna a Lincoln un DVD, e lui lo guarda con Sara mentre viaggiano in barca: si tratta di un messaggio videoregistrato dallo stesso Michael, il quale spiega che ha scelto di sacrificare la propria vita perch\u00e9 le analisi del tumore gli davano in ogni caso ancora poco da vivere. Come ultima cosa chiede ad entrambi: \u00abvoglio che mi promettiate che direte al mio bambino... che direte al mio bambino... quanto l'ho amato, ogni giorno... e ricordategli quanto si \u00e8 fortunati ad essere liberi... perch\u00e9 noi lo siamo... siamo liberi ora... finalmente... siamo liberi...\u00bb.\nQuinta stagione.\nSette anni dopo la scomparsa di Micheal, Lincoln riceve una foto che mostra il fratello ancora vivo, rinchiuso in un carcere nello Yemen. Lincoln parte quindi insieme a C-Note per trovarlo. Si scopre che Michael \u00e8 conosciuto nel paese con il nome di Kaniel Outis, un simpatizzante dei terroristi che hanno messo a ferro e fuoco la citt\u00e0. Dopo averlo liberato, Michael rivela a Lincoln che dopo il suo matrimonio un ex-agente della CIA, con il nome in codice di Poseidone, lo ha ricattato: in cambio della libert\u00e0 della sua famiglia, Michael avrebbe dovuto fingere la sua morte e lavorare per lui, nella maggior parte dei casi facendo evadere individui specifici da penitenziari di massima sicurezza sparsi in tutto il mondo. Intanto Lincoln, grazie ad una ripresa video effettuata in carcere con lo smartphone, riesce a fornire anche a Sara la certezza che Michael sia ancora vivo. Tuttavia, un video mostratole da Paul Kellerman mostra Michael trascinare un cadavere in una baita, cosa che fa dedurre che si tratti di un assassino. Nel frattempo Michael, Lincoln e Whip (suo braccio destro nelle missioni affidategli da Poseidone), riescono dopo diverse difficolt\u00e0 a raggiungere il mare e a fuggire, grazie alla nave cargo di Sucre. Ma a causa di una ferita che ha fatto perdere a Michael molto sangue, Sara li deve raggiungere per potergli fare una trasfusione, approfittando del fatto che per fortuna il suo sangue sia 0 negativo (sangue universale). Quando Michael inizia a stare meglio le rivela che l'omicidio che ha visto \u00e8 in realt\u00e0 opera di Poseidone, che per\u00f2 ha omesso le immagini che lo mostrano compiere l'omicidio e ha lasciato solo quelle che raffigurano Michael nascondere il corpo. Inoltre, grazie a una foto memorizzata nello smartphone di Sara, Michael fa una scoperta scioccante: l'uomo con cui Sara si \u00e8 risposata, Jacob Anton Ness, non \u00e8 un uomo comune: \u00e8 Poseidone stesso. Quando fa ritorno a casa, Sara cerca di non far capire al marito di aver scoperto la sua reale identit\u00e0. Quando due sicari inviati dal criminale tentano di ucciderla, Michael interviene per salvarla, ma non riesce a impedire che Poseidone rapisca suo figlio, Mike Scofield. Intanto Michael ha messo a punto un piano per incastrare Poseidone. Il piano prevede di fingere una resa, a seguito della quale Michael tenta di fuggire. Segu\u00ecto da Poseidone, raggiunge l'interno di un camion, che \u00e8 stato rivestito da una scenografia che riproduce il luogo in cui Poseidone ha commesso l'omicidio e fatto scattare le foto per incastrare Michael, in modo da ottenere foto identiche a quelle nascoste da Poseidone stesso e che lo ritraggono mentre spara. Poco dopo, i federali chiamati da Poseidone per arrestare Kaniel Outis arrestano anche Poseidone, per coinvolgimento nell'omicidio. In seguito Michael viene interrogato dal direttore della CIA, che dopo aver esaminato tutte le prove che ha ricevuto, compresa una confessione di un complice di Poseidone, dice a Michael che \u00e8 libero di andarsene. E riconoscendo anche il suo grande ingegno dimostrato per anni, gli dice che farebbe comodo alla CIA, ma Michael risponde che non sta cercando lavoro. Piuttosto gli chiede se sia possibile far rinchiudere Poseidone nella stessa cella in cui \u00e8 stato rinchiuso T-Bag. A questo punto, dopo sette anni Michael \u00e8 finalmente un libero cittadino, e cos\u00ec si riunisce alla sua famiglia.\nCaratteristiche.\nNell'episodio \"Nuovi arrivi\" (1\u00aa stagione), scopriamo che Michael soffre di un basso livello di inibizione latente, condizione in cui il suo cervello riceve un numero esagerato di stimoli e lo spinge ad analizzare ed esaminare ogni piccolo dettaglio dell'ambiente esterno. Questo, combinato al suo elevato quoziente intellettivo, lo rende un vero genio creativo. A causa dell'abbandono e degli abusi subiti da piccolo, Michael non possiede autostima. Questa mancanza, combinata al basso livello di inibizione latente, lo ha reso pi\u00f9 sensibile alla sofferenza degli altri. Impossibilitato a impedire la sofferenza altrui, Michael \u00e8 estremamente empatico ed altruista verso gli altri. Di conseguenza, \u00e8 pi\u00f9 preoccupato per il bene altrui che per il proprio.\nIl basso livello di inibizione e il suo alto quoziente d'intelligenza gli permettono di creare un tatuaggio con la planimetria della prigione che la gente comune non riesce a separare dalle altre immagini. Durante i quattro mesi precedenti la prigionia, Michael si \u00e8 fatto tatuare specifiche sezioni della prigione mescolato a disegni gotici. Ogni parte del suo tatuaggio doveva essere precisa, come viene riferito nel primo episodio della seconda stagione.\nCome vediamo in ogni episodio della prima stagione, Michael \u00e8 molto meticoloso e ben preparato per riuscire a portare a termine ogni piccolo passo del suo piano. I prime tre episodi della seconda stagione mostra come il piano di Michael sia ancora molto intricato. Prima di entrare a Fox River, comunque, Michael aveva preparato un piano alternativo nel caso in cui non avesse avuto l'appoggio di John Abruzzi. Dal momento che effettivamente il piano riguardante l'aereo di Abruzzi fallisce, il nascondiglio a Oswego (Illinois) di Michael risulta essere molto utile.\nI tatuaggi.\nL'intero tatuaggio, in cui emergono immagini di demoni e angeli, non nasconde soltanto le planimetrie della prigione ma, come afferma il produttore Paul Scheuring, pu\u00f2 essere considerato anche come un'allegoria. L'immagine dell'ascensione dei demoni sul braccio sinistro e, viceversa, quella degli angeli su quello destro potrebbero infatti suggerire l'idea che Michael \u00e8 una sorta di antieroe: sta compiendo qualcosa di sbagliato come progettare un'evasione da un carcere per fare per\u00f2 qualcosa di profondamente giusto, liberare il fratello incriminato erroneamente di omicidio di primo grado. Uno dei pi\u00f9 importanti temi della serie \u00e8 infatti che non c'\u00e8 nulla che sia completamente giusto o sbagliato.\nLa planimetrie non sono chiaramente visibili ad occhio nudo. In particolare il torace, caratterizzato dall'immagine di un angelo che sta per essere colpito da un demone, contiene le planimetrie dei passaggi sotterranei della prigione mentre il dorso, dove si vede un angelo attaccare a sua volta un demone, nasconde invece la visuale dall'alto del Fox River, come se fosse vista da un elicottero. Sulle braccia non ci sono soltanto disegni che richiamano ancora il linguaggio gotico, ma anche parole e numeri, scritti al rovescio o sottosopra o ancora simboli che possono essere letti solamente attraverso uno specchio, che rimandano a parti del piano di Michael o che funzionano come promemoria.\nL'interpretazione di Wentworth Miller.\nNella maggior parte delle scene da lui interpretate durante la prima stagione, Wentworth Miller usa intenzionalmente una gamma ristretta di espressioni facciali, accentuando cos\u00ec il lato misterioso del suo personaggio, la sua determinazione e la sua calma perenne. Questa scelta ha generato critiche sia positive che negative e la nomination ai Golden Globe come migliore attore. Il \"Washington Post\" ha giudicato la sua performance \"\u00abopprimente\u00bb\" mentre \"Entertainment Weekly\" ha segnalato le varie scene del telefilm affermando come \"Prison Break\" sia \"\u00ablo show di Miller\u00bb\". Sulla sua performance, ha dichiarato che \"\u00abMichael Scofield ha la voce profonda di un sociopatico e l'atteggiamento mentale rassegnato di un corridore sulla lunga distanza\u00bb\". Al contrario, il \"New York Times\" ha apprezzato il fatto che Miller non mostri troppo le sue emozioni: \"\u00abHa una determinazione imperturbabile che confonde gli altri detenuti...\u00bb\".\nParlando del suo personaggio, Miller spiega: \"\u00abLa sfida pi\u00f9 grande era quella di creare, con un po' di fortuna, un personaggio convincente. Ma allo stesso tempo, c'erano molti aspetti che non potevo mostrare perch\u00e9 insieme a elementi come Abruzzi, T-Bag o Bellick non potevo permettermi di essere vulnerabile, Non potevo neanche accennare ad un sorriso...\u00bb\".. E aggiunge: \"\u00abHo preferito rendere il mio personaggio, un eroe enigmatico\u00bb\" \"\u00abLa mia visione del personaggio di Michael \u00e8 cambiata. All'inizio, quando non sapevo esattamente dove la storia sarebbe andata a parare, pensavo che fosse un tizio normale in una situazione straordinaria e che lui fosse il fratello buono e Lincoln il cattivo. Ma, procedendo, \u00e8 diventato evidente che Michael ha problemi forse anche pi\u00f9 gravi del fratello che sta cercando di salvare. Perch\u00e9 un uomo normale non tenterebbe mai un'impresa del genere. La cosa pi\u00f9 divertente \u00e8 stato trasformare Michael dall'uomo che sembra all'inizio - schivo, un po' chiuso, freddo, che non scopre mai le sue carte - nel personaggio di met\u00e0 serie, attorno all'episodio 13, quando Lincoln finisce sulla sedia elettrica, e la maschera crolla, la paura, l'ansia, il terrore e la rabbia che ha covato dentro di s\u00e9 per tutto il tempo, e che ha represso, cominciano ad affiorare. Appaiono le prime crepe. E negli ultimi nove episodi della prima stagione, Michael tenta di tenere tutto insieme, mentre in realt\u00e0, dentro di s\u00e9, sta andando in pezzi.\u00bb\".\nDurante la seconda stagione, il personaggio mostra una nuova gamma di emozioni. \"\u00abHa delle sfumature pi\u00f9 vivaci e leggere\u00bb\" continua Miller. \"\u00abOra che si trova fuori da Fox River con suo fratello, con il quale riesce a mostrare degli aspetti che non riesce a mostrare con gli altri, ci sono pi\u00f9 parti di lui che posso esplorare\u00bb\". Cos\u00ec la prima volta che Michael mostra la sua collera davanti agli altri, \u00e8 nell'ultimo episodio della prima stagione. Adesso \u00e8 libero dentro e fuori dalla prigione."}
{"id": "2381253", "revid": "712828", "url": "https://it.wikipedia.org/wiki?curid=2381253", "title": "Pustertaler", "text": "La pustertaler \u00e8 una razza bovina proveniente dalla Val Pusteria in Trentino-Alto Adige e presente in Italia, Germania e Austria, dove \u00e8 chiamata Pustertaler Schecken o Pustertaler Sprinzen. Studi genetici compiuti nel 2001 hanno mostrato che la razza piemontese bar\u00e0 \u00e8 molto simile, se non assimilabile, alla pustertaler, e le due popolazioni vengono per questo trattate come una singola razza dal Registro anagrafico delle razze bovine, dall'Associazione italiana allevatori e dal Ministero delle politiche agricole alimentari e forestali.\nLa pustertaler \u00e8 particolarmente adattata all'ambiente montano, e apprezzata per la sua duplice attitudine alla produzione di latte e carne. Trattandosi di una razza rara e in pericolo di scomparire, \u00e8 tutelata in tutto il suo territorio di diffusione.\nStoria.\nLa razza pustertaler \u00e8 originaria della Val Pusteria, e nel tempo si \u00e8 diffusa anche nelle vallate limitrofe e in Valle Isarco. Appartiene al ramo delle pezzate di montagna, discendenti secondo alcune ipotesi da razze austriache come la Pinzgauer incrociate con pezzate rosse o pezzate nere, o da incroci attuati nei secoli tra razze autoctone alpine e bovini portati da coloni bavari, slavi ed elvetici. Le caratteristiche e l'aspetto della pustertaler si consolidarono comunque definitivamente nella prima met\u00e0 dell'Ottocento.\nNel 1857 esemplari della razza vennero mostrati e fotografati per la prima volta a una esposizione a Vienna. Qui la pustertaler divenne molto apprezzata per la sua bellezza e capacit\u00e0 produttive, tanto che venne soprannominata \"Wiener Kuh\" (\"mucca viennese\") e fu per anni la razza di punta dell'impero austriaco. Ci\u00f2 fece s\u00ec che la maggior parte degli allevatori inizi\u00f2 a vendere i capi ad alti prezzi alla capitale, sostituendoli con esemplari di altre razze meno prestigiose, che port\u00f2 a una diminuzione nel numero e nella qualit\u00e0. Inoltre con la cessione dell'Alto Adige all'Italia in seguito alla prima guerra mondiale, i collegamenti privilegiati con il mercato viennese vennero interrotti, portando a una progressiva perdita di interesse per la razza.\nDopo la seconda guerra mondiale la pustertaler conobbe un inesorabile declino legato a due aspetti: da una parte la diffusione di razze sempre pi\u00f9 specializzate, dall'altra le nuove norme introdotte sulla riproduzione animale, che portarono la razza fin quasi all'estinzione. Unicamente in poche isolate valli del Nord Italia alcuni agricoltori continuarono ad allevarla. Solo tra il 1954 e il 1967, con l'inizio dell'autonomia regionale, il Trentino tent\u00f2 di risollevare le sorti della razza ricominciando ad attuare gli schemi di selezione. Nel 1983 due ricercatori tedeschi riscoprirono la razza e ne portarono alcuni esemplari in Germania per dare inizio a un programma di allevamento. Nel 1985 la pustertaler venne riconosciuta anche a livello nazionale come specie in pericolo e da salvaguardare, venendo inserita nel Registro anagrafico delle razze bovine autoctone a limitata diffusione, con il patrocinio dell'Associazione italiana allevatori e del Ministero delle politiche agricole alimentari e forestali. Negli anni novanta la pustertaler fu infine reintrodotta anche in Austria, dove venne attuato un programma di riconoscimento, allevamento e tutela, sotto l'egida ministeriale, paragonabile a quello italiano.\nNel 2001 uno studio sugli esemplari di una popolazione di bovini diffusa in Piemonte nelle provincie di Torino e di Cuneo, senza alcuna forma di riconoscimento ufficiale e chiamata localmente bar\u00e0 (nel dialetto locale significa \"barrata\") a causa della tipica pigmentazione del mantello che presenta la caratteristica linea bianca sul dorso, ha evidenziato una grandissima somiglianza genetica tra questo gruppo e la pustertaler. Da allora le due popolazioni sono trattate congiuntamente come un'unica selezione nel Registro anagrafico delle razze bovine.\nMorfologia.\nMantello.\nLa pigmentazione del mantello presenta la cosiddetta riga mulina, una caratteristica linea bianca che si estende dal collo al perineo protraendosi lungo il dorso e la groppa ininterrottamente e continuando poi ancora per i lati interni delle cosce e del ventre. Le parti pigmentate si estendono pi\u00f9 o meno marcatamente sulle parti laterali dell'animale: simmetricamente lungo i fianchi, soprattutto a livello del costato e con minore regolarit\u00e0 a livello addominale, sulle mascelle e sulla faccia; possono anche essere colorate il musello, le palpebre, le sopracciglia, le orecchie, le parti distali degli arti e la punta delle corna. La pezzatura pu\u00f2 essere molto piccola, con macchie di piccole dimensioni simili a spruzzature (\"fiurin\u00e0\" o \"sfris\u00e0\" nel dialetto locale) oppure pi\u00f9 larga con macchie grosse fino ad avere un mantello quasi chiuso. Il colore pu\u00f2 essere nero (pi\u00f9 frequente) oppure rosso-castano.\nTaglia.\nL'altezza al garrese \u00e8 in media di 135\u00a0cm per le vacche; i tori possono superare i 145\u00a0cm. La testa \u00e8 piuttosto pesante con la fronte larga e mascella forte; le corna tendono ad essere pesanti, di media lunghezza, bianche (spesso con punte scure).\nLa circonferenza toracica \u00e8 di circa 2\u00a0m e un individuo adulto pesa circa 660\u00a0kg.\nArti e piedi.\nL'ossatura \u00e8 forte ma non troppo pesante. Gli appiombi sono regolari, i garretti asciutti con angolo che tende spesso ad una legger falciatura; le pastoie sono corte e forti; l'unghia regolare e ben serrata.\nMammella.\n\u00c8 di media grandezza con quarti regolari e simmetrici, capezzoli ben posizionati e orientati. La base dev'essere al di sopra del garretto e il legamento sospensorio mediano forte e robusto.\nAttitudine.\nLa pustertaler \u00e8 molto apprezzata dai \"margari\" per la sua ottima ed equilibrata duplice attitudine (latte e carne); produce infatti circa 12 litri di latte al giorno. Per quanto concerne le caratteristiche compositive e sanitarie del prodotto, esse si pongono ad un livello intermedio tra quello di Valdostana e di Piemontese, evidenziando una spiccata attitudine alla caseificazione.\nDiffusione.\nNel periodo di massima diffusione, tra fine Ottocento e inizio Novecento, si stima che vi fossero oltre esemplari di pustertaler. Qeusti numeri andarono rapidamente diminuendo, tanto che negli anni sessanta ne rimanevano solo alcune decine di capi che provenivano da soli cinque allevamenti. A partire da questi pochi esemplari dagli anni ottanta-novanta si \u00e8 dato il via a dei programmi di ripopolamento in Italia, Austria e Germania, sebbene la razza sia ancora ridotta e ritenuta in pericolo.\nLa popolazione italiana \u00e8 concentrata in Alto Adige e comprende circa 350 esemplari. \u00c8 il gruppo locale che soffre maggiormente dell'incrocio con la razza vosgienne, morfologicamente simile ma che ha portato a una contaminazione del pool genico. Viene sfruttata soprattutto per la produzione di latte. La popolazione di bar\u00e0 in Piemonte \u00e8 invece di circa capi distribuiti sulle provincie di Torino e Cuneo. Sono comunque diffusi anche nelle Valli di Lanzo, Val Sangone, Val di Susa, Val Pellice e Val Chisone. Proprio la scoperta della vicinanza tra le due razze fa ben sperare di poter impiegare la bar\u00e0 per incrementare e contribuire alla variet\u00e0 genica della popolazione di pustertaler.\nLa popolazione austriaca di pustertaler si \u00e8 diffusa dal Tirolo in tutto lo Stato, e conta secondo stime ministeriali 600 esemplari e oltre 90 allevatori. Inizialmente si \u00e8 provveduto a importare capi dall'Italia e dalla Germania, ma dal 2005 i registri accettano solo esemplari la cui ascendenza \u00e8 certificata. Il programma di allevamento \u00e8 scrupoloso e ottimizzato per minimizzare gli inincroci e le contaminazioni esterne. La razza viene impiegata principalmente per la carne. Infine la popolazione tedesca ammonta a 160 esemplari. Una forte limitazione all'incremento e alla variet\u00e0 genica della razza \u00e8 stato individuato nell'assenza di coordinamento, cooperazione e ricambio tra le tre aree di diffusione."}
{"id": "2381265", "revid": "986213", "url": "https://it.wikipedia.org/wiki?curid=2381265", "title": "Maria Teresa d'Asburgo-Lorena (1862-1933)", "text": "Biografia.\nSuo padre era il principe e arciduca Carlo Salvatore d'Asburgo-Toscana, figlio del granduca Leopoldo II di Toscana e della sua seconda moglie, la granduchessa Maria Antonietta di Borbone; sua madre era la principessa Maria Immacolata di Borbone-Due Sicilie, figlia del re Ferdinando II delle Due Sicilie e della sua seconda moglie, la regina Maria Teresa d'Asburgo-Teschen, nata arciduchessa d'Austria.\nMatrimonio.\nSpos\u00f2, il 28 febbraio 1886, a Vienna, l'arciduca Carlo Stefano d'Asburgo-Teschen (1860-1933), figlio dell'arciduca Carlo Ferdinando d'Asburgo-Teschen e dell'arciduchessa Elisabetta Francesca d'Asburgo-Lorena.\nEbbero sei figli:\nSi stabilirono a vivere a \u017bywiec, facendone i primi membri della famiglia a trasverirsi qui.\nPost prima guerra mondiale.\nNel 1918 nacque lo stato della Polonia e dopo la caduta della monarchia, la famiglia continu\u00f2 a vivere qui. Nel 1919 il governo polacco confisc\u00f2 i beni immobile della famiglia. I membri della famiglia divennero cittadini polacchi nel 1925 e gli vennero restituiti le loro terre confiscate.\nLa loro fortuna si basava sulla produzione della birra di \u017bywiec, che in seguito venne conosciuta in tutto il mondo.\nMorte.\nSuo marito mor\u00ec il 7 aprile 1933. Maria Teresa mor\u00ec poche settimane dopo, il 10 maggio, all'et\u00e0 di 70 anni."}
{"id": "2381269", "revid": "322321", "url": "https://it.wikipedia.org/wiki?curid=2381269", "title": "Cesiomaggiore", "text": "Cesiomaggiore (\"Zes\" in veneto) \u00e8 un comune italiano di abitanti della provincia di Belluno in Veneto.\nGeografia fisica.\nIl comune appartiene all'Unione montana Feltrina. Il territorio si estende nel Feltrino orientale (Valbelluna), alla destra idrografica del fiume Piave, comprendendo verso nord le prime cime delle Dolomiti.&lt;br&gt;\nIl capoluogo del comune \u00e8 Cesio che si trova a circa 12\u00a0km a nord-est da Feltre e a 18\u00a0km a nord-ovest da Belluno.\nLa strada provinciale pedemontana, parallela settentrionale della statale 50, costeggia le vette e attraversa il comune, salendo da Feltre e scendendo a Santa Giustina, dove si ricongiunge alla statale per Belluno.\nA occidente il territorio comunale, delimitato dal torrente Caorame, confina con il comune di Feltre; a oriente si incontrano i territori di Santa Giustina e di San Gregorio nelle Alpi. A nord, oltre le creste montuose, altri comuni dell'alta provincia di Belluno e il territorio della Regione Trentino-Alto Adige.\nCaratterizzato dal continuo digradare dei colli verso la Valle del Piave, il paesaggio \u00e8 vivace, mosso e alternato di piccoli centri abitati, antiche ville, chiesette, campi e boschi di latifoglie.\nStoria.\nL'et\u00e0 antica.\nIl territorio di Cesio appartiene, fin dall'antichit\u00e0, alla zona feltrina, terra che in epoca preromana fu abitata dai Reti.\nIl toponimo si ritiene derivi dall'antroponimo latino \"Caesius\", riferito ad una \"gens Caesia\", alla quale appartenne il poeta latino Cesio Basso (I secolo d.C.).\nLa presenza della \"gens Caesia\" nella zona di Cesiomaggiore \u00e8 attestata dal ritrovamento di un'iscrizione che menzionava un \"L. Caesius L. L.\".\nTra i reperti che testimoniano la presenza romana vi \u00e8 un cippo monumentale del 47 d. C., che ricorda la costruzione della via Claudia Augusta altinate (tra \"Altinum\", sul mar Adriatico e \"Augusta Vindelicum\", oggi Augsburg, nella regione danubiana), e che \u00e8 divenuto il simbolo araldico del comune.\nIl Medioevo.\nIn et\u00e0 medievale Cesio fu sede della pieve di Santa Maria, chiesa dipendente dalla diocesi di Feltre e dal suo \"vescovo - conte\". Il territorio, frazionato in numerosi possedimenti feudali, fu governato da castellani locali soggetti al vescovo. Tra essi vi furono i Muffoni, detti anche \"da Cesio\", i Rambaldoni da Fianema, al cui lignaggio appartenne Vittorino da Feltre e i Corte da Marsiai. Membri di queste famiglie ricoprivano spesso anche la carica di \"marighi\" o \"capovilla\" cio\u00e8 capi dei villaggi e delle regole.\nResti delle loro residenze fortificate ancora oggi sono visibili sia nel capoluogo comunale di Cesio sia nelle frazioni di Marsiai e Fianema.\nL'et\u00e0 veneziana.\nNel 1404 Cesio entr\u00f2 con Feltre a far parte della Repubblica di Venezia: la cerimonia della consegna delle chiavi della citt\u00e0 all'ambasciatore veneziano, Bartolomeo Nani, il 15 giugno di quell'anno, fu eseguita da Vittore Muffoni, di Cesio, ed \u00e8 ancor oggi rievocata nel Palio di Feltre.\nDurante il periodo della dominazione veneziana (XV-XVIII secolo), le residenze fortificate si trasformano in ville padronali, come villa Tauro alle Centenere, villa Corr\u00e0 e villa Muffoni nel capoluogo comunale.\nNapoleone, il periodo Asburgico ed il Regno Sabaudo.\nLa Repubblica di Venezia cess\u00f2 di esistere con l'arrivo degli invasori francesi di Napoleone. Per la popolazione del Feltrino fu un periodo di grandi illusioni, di spoliazioni e di miseria. Il territorio fu assegnato dapprima alla Repubblica Cisalpina e poi, con il Trattato di Campoformio, fu ceduto all'Impero d'Austria che lo integr\u00f2 nel regno Lombardo-Veneto.\nDurante il periodo dell'occupazione francese, il Feltrino fu smembrato in diversi cantoni ovvero in distretto amministrativi dai quali ebbero origine gli attuali territori comunali. Fu l'inizio dell'autonomia comunale di Cesio.\nNel 1866, in seguito alle guerre di espansione del Piemonte, Feltre e Cesio furono annessi, insieme col resto del Veneto, al Regno d'Italia: in tale circostanza a Cesio fu mutato il nome nell'attuale \"Cesiomaggiore\"\n, essendo gi\u00e0 presente nel regno un comune omonimo in provincia di Imperia. Va sottolineato a tal proposito che \u00e8 stata variata soltanto la denominazione del comune, ma non il nome del capoluogo.\nIl Regno d'Italia port\u00f2 con s\u00e9 numerosi problemi economici e sociali che furono alla base del successivo fenomeno dell'emigrazione.\nLe grandi guerre del Novecento.\nIl territorio di Cesiomaggiore fu duramente provato durante la prima guerra mondiale. Il 1917, in particolare, fu detto \"l'an de la fam\" (\"l'anno della fame\"), a causa delle privazioni patite durante l'occupazione austriaca.\nAltre sofferenze si ebbero durante la seconda guerra mondiale, in ispecie nel suo periodo terminale..\nMonumenti e luoghi d'interesse.\nParte del territorio comunale \u00e8 compresa nel Parco nazionale delle Dolomiti Bellunesi.\nCultura.\nBiblioteche pubbliche.\nBiblioteca comunale.\nLa biblioteca comunale di Cesiomaggiore si trova in Piazza Mercato a sud del municipio e dispone di circa 7.000 titoli, tra cui opere letterarie e scientifiche, media, DVD, cd, fotografie. All'interno della biblioteca si trova un angolo dedicato ai pi\u00f9 piccoli. Vi si trovano anche oltre cento titoli di opere dedicate alla bicicletta e una piccola sezione scientifica.\nBiblioteca del Museo Etnografico della Provincia di Belluno.\nLa biblioteca \u00e8 situata presso la sede del Museo Etnografico della Provincia di Belluno, in localit\u00e0 Serravella, ed \u00e8 stata istituita nel 1997, con l'apertura al pubblico del museo.\nIl patrimonio documentario della biblioteca \u00e8 specializzato sui temi dell'etnografia, dell'antropologia culturale e della storia, con particolare riferimento ai territori feltrino, agordino, cadorino e bellunese. Oltre a circa 6.000 volumi, sono consultabili raccolte fotografiche, registrazioni sonore e filmati.\nIstruzione.\nCesiomaggiore \u00e8 sede di un Istituto Comprensivo statale, al quale afferiscono le Scuole dell'Infanzia di Pez e di Villabruna (Feltre), i plessi di Scuola Primaria di Cesiomaggiore \"Principe di Piemonte\", di Soranzen (stesso comune), di Villabruna e di Nemeggio (Feltre). La sede centrale dell'istituto si trova nella Scuola Secondaria di Primo Grado \"Dante Alighieri\" di Cesio Maggiore.\nPresso la parrocchia di Santa Maria Maggiore in Cesio ha sede una Scuola dell'Infanzia non statale Intitolata a \"Matilde Muffoni\"\nGeografia antropica.\nFrazioni.\nIl territorio di Cesiomaggiore \u00e8 caratterizzato da un forte frazionamento abitativo e identitario.\nUn vecchio adagio dialettale recita infatti: \"Tos'cian su la forca, P\u00f2lir inte 'l profondo e Menin te 'l fior de 'l mondo\", ovvero \"Toschian sulla forca (troppo in alto), Pullir nel profondo (troppo incuneato) e Menin sul fior del mondo (in posizione migliore)\". \u00c8 intuibile il rapporto competitivo esistente tra le frazioni.\n\u00c8 un antico nucleo abitato che presenta ora cenni di sviluppo urbano verso valle.\nSorge sul torrente Caorame in Valle di Canzoi; un tempo traeva sostentamento dall'energia idrica. Si trovavano infatti sul posto una segheria e un'officina per la lavorazione del ferro. Oggi a monte dell'abitato si trova una griglia per l'intercettazione dell'acqua di alimentazione della centrale idroelettrica di Arson, in comune di Feltre.\nVi sorge la cappella di San Gregorio Taumaturgo, festeggiato il 17 novembre.\nSi trova nel versante meridionale del comune presso il Piave.\nFino al secolo scorso abitato da poche famiglie ora, grazie alla sua posizione sulla Statale del Grappa, ospita diverse imprese commerciali e numerosi abitanti.\n\u00c8 sede della stazione ferroviaria dei comuni di Cesiomaggiore, Mel e Lentiai.\nConosciuta \u00e8 l'industria lattiero-casearia Lattebusche tra le pi\u00f9 importanti del Veneto.\nIl centro \u00e8 interessato ad ovest da un recente fenomeno di espansione abitativa, con investimenti pubblici comunali e privati, da cui i miglioramenti alla viabilit\u00e0, un nuovo centro commerciale e la nuova chiesa di San Giovanni Battista (24 giugno). Presso Busche si trova pure l'omonimo lago artificiale che raccoglie le acque del Piave per inviarle alla centrale idroelettrica di Quero e verso i canali di irrigazione della pianura. L'area del lago \u00e8 una 'zona umida' di interesse naturalistico.\nLocalit\u00e0 situata ad ovest del capoluogo comunale. Il patrono \u00e8 santa Lucia cui \u00e8 dedicata una notevole chiesetta barocca risalente al 1668. Caratteristico il campanile che si trova sulla sede viaria risalente al 1720.\n\u00c8 il capoluogo del Comune.\nIn antico chiamato semplicemente \"Ces\" o \"Cesio\", ricevette l'appellativo di \"Maggiore\" in et\u00e0 napoleonica.\nSorge in un terrazzo soleggiato della costa pedemontana.\nA valle del centro si trova una piccola area artigianale, con imprese dedite alla lavorazione del legno, della pietra e dei metalli ed un'area sportiva e sociale.\nA ridosso dell'abitato, verso nord, a un'ora circa di marcia dal capoluogo, si trova il tempietto di Sant'Agapito; edificio antico che d\u00e0 il nome alla piccola valle scavata dal torrente Salmenega che segna la costa alpina.\nLa chiesa maggiore \u00e8 l'antica pieve dedicata a Santa Maria Assunta e si trova nella cuore del centro storico.\nPresso le scuole elementari del capoluogo ha sede il museo storico della bicicletta \"T. Bevilacqua\", dalla collezione ricca di pezzi unici e antichi. Non distante dal capoluogo in direzione di Santa Giustina (Italia) il museo Etnografico Provinciale di Serravella.\nSi trova ad ovest di Can, a nord di Calliol e ad est di Cesio Maggiore. \u00c8 uno dei centri pi\u00f9 popolosi del comune e conserva un interessante centro storico composto da case in pietra grezza che rispettano tutti gli elementi dell'architettura tradizionale feltrina degli ultimi quattrocento anni, nonostante il progressivo stato di abbandono. Si \u00e8 sviluppata invece una serie di case nuove in quella che era la campagna, fino a congiungere il paese con Cesio Maggiore.\nIl patrono \u00e8 San Leonardo.\nMinuscolo centro abitato posto a ridosso di un colle. La chiesa sorge all'esterno del centro ed \u00e8 dedicata san Vendemiano - san Vendemiale- (1\u00ba giugno) e Santa Filomena (11 agosto)\nSorge a sud di Cesio Maggiore in cima all'omonimo colle. Vi si gode un bel panorama sulla valle. Il titolare della chiesetta \u00e8 san Vito.\nIl toponimo sembra derivare da \"colon\u00ece\" ovvero \"case coloniche\", si trova a nord di Can ed \u00e8 una semplice borgata di poche case. La chiesetta \u00e8 dedicata a san Salvatore.\nCentro a ridosso del torrente Salgarda, confine occidentale del comune. Feudo dei Rambaldoni il cui rampollo Vittorino detto \"Da Feltre\" fu il grande educatore umanista del XV secolo.\nLa chiesa, ricca di affreschi rinascimentali, \u00e8 dedicata all'Immacolata Concezione di Maria.\nPiccolo agglomerato di case a nord di Soranzen, presso la riva del Caorame. Un tempo vi si trovavano un mulino e un opificio per la lavorazione della canapa. Oggi la maggior parte dell'abitato \u00e8 in abbandono a causa della posizione poco soleggiata e delle non ottime condizioni della strada di accesso.\nAl centro della Val Canzoi il centro abitato di Le Ave potrebbe derivare il nome dalla presenza in loco di vecchi allevamenti di api. Dietro la chiesetta di Santa Eurosia e San Giovanni Battista si pu\u00f2 vedere quanto resta di un tratto scavato nella roccia di una via antica o medievale popolarmente ritenuta essere un tratto della via Claudia Augusta Altinate.\nPiccolo agglomerato di case rustiche in pietra a vista di tipo feltrino, posto in luogo panoramico e soleggiato sulla costa del monte Grave. La festa paesana ricorda l'anniversario della posa e della benedizione del crocifisso presso la fontana.\nSi trova al limite orientale del comune. Vi sorge l'edificio che fu l'antico maniero dei nobili da Corte. Le chiese antiche sono due: la principale, dedicata a San Pietro (29 giugno), e la minore dedicata a San Liberale.\nA sudovest del capoluogo, fra il Col De Cimia e il Col Miass; negli ultimi anni il centro si \u00e8 espanso verso la campagna delle \"Chi\u017eole\". Vi si trova villa De' Mezzan, famosa un tempo per il suo bel giardino, notevolmente ridotto dopo la Grande Guerra. Presso l'oratorio di San Biagio un tasso degli uccellatori monumentale.\nFrazione situata a ridosso di un promontorio sul Piave, a sud del capoluogo. Sede parrocchiale, \u00e8 dotata di una scuola per l'infanzia statale. Al centro del paese un ampio piazzale e la chiesa dedicata ai santi Pietro e Rocco, poco distante dal centro frazionale la bella chiesa seicentesca detta \"della Madonnetta\". L'interessante chiesa del Priorato di San Gabriele \u00e8 stata demolita negli anni ottanta dell'Ottocento perch\u00e9 ormai diroccata. L'edificio viene tuttora ricordato nella toponomastica: la via dove sorgeva \u00e8 infatti chiamata \"Riva de San Gabri\u00e8l\". \nFrazione sita ai piedi di un colle. Vi si trova un importante centro di cura per malattie mentali. La chiesa dedicata a San Lorenzo \u00e8 antica e affrescata che conserva all'interno pregevoli affreschi risalenti al XV secolo.\nLocalit\u00e0 posta sulla sponda sinistra del torrente Caorame sul confine occidentale con il comune di Feltre. Il nucleo antico del paese si trova nella localit\u00e0 Salgarda Vecchia, manciata di case disposte attorno ad un ponte sul torrente Caorame. Prima della costruzione della strada attuale, la via principale digradava da Villabruna proprio verso questo ponte, l'unico della zona, che quindi rivestiva una notevole importanza per il traffico da Feltre a Cesiomaggiore.\nSecondo nucleo del comune per numero di residenti. La chiesa parrocchiale \u00e8 dedicata a San Pietro Apostolo (29 giugno), vi \u00e8 venerato anche Sant'Antonio Abate (17 gennaio).\nIn luogo elevato, si nota per la cappella ben visibile di San Vitale presso la quale \u00e8 venerato anche san Valentino (14 febbraio).\nIn posizione soleggiata e luogo ricco di coltivazioni di granoturco. La chiesetta \u00e8 dedicata a San Bartolomeo Apostolo (24 agosto).\nLa valle, piuttosto estesa, \u00e8 disseminata di case.\nL'economia un tempo fondata sulla produzione di legname, sui pascoli e sul commercio non sempre legale con il Primiero, oggi verte principalmente sul turismo; per questo vi sono in valle agriturismi e punti ristoro.\nVi si trova il lago artificiale detto \"della Stua\", che costituisce la riserva d'acqua per la locale centrale idroelettrica, acqua che, convogliata in un canale, \u00e8 inviata alla centrale di Arson (Feltre).\nLa chiesetta di Sant'Eustachio in Valle, scomparsa nel passato in modo poco chiaro, vide nascere una delle pi\u00f9 antiche confraternite feltrine. Oggi sorge la cappella di Sant'Antonio.\nEconomia.\nIl territorio vive di una discreta produzione agricola ed artigianale.\nSi trovano in zona diverse imprese artigianali dedite alla produzione di arredi e di complementi per l'edilizia.\nImportanti sono la produzione e la lavorazione dei latticini sia a livello di media impresa (Lattebusche) che di nicchia (malghe in alta quota). Vi \u00e8 una consistente porzione di popolazione che, a titolo principale o non, ottiene un reddito dalla coltivazione delle patate, che hanno ottenuto la DECO, \"Denominazione Comunale d'origine\", dei cereali, delle mele, dell'uva fragola e dei fagioli. Importante anche la presenza di alveari e del taglio boschivo.\nNon manca il turismo che sta conoscendo, anche grazie alla presenza del Parco Nazionale delle Dolomiti Bellunesi, uno sviluppo rapido e crescente.\nManifestazioni.\nNell'Ottocento il proprietario terriero Gaspare De' Mezzan aveva istituito per i suoi coloni la cosiddetta \"festa campagnuola\". L'evento scomparve nel tempo.\nProdotti locali.\nFino agli anni sessanta del secolo scorso, e ancora oggi, l'economia era ancora basata sulla produzione agricola (uva, vino, mele, pere, patate, fagioli, granoturco, miele) e sull'allevamento di vacche da latte. Vista la buona posizione, una nota azienda trentina produttrice di mele, ha impiantato delle coltivazioni di questo frutto proprio a Cesio per aumentarne la produzione.\nNoto era il vino perch\u00e9 il territorio rappresentava un vero e proprio 'avamposto' in provincia di Belluno nella coltivazione dell'uva fragola che ancora oggi ha una buona produzione, sia per l'uso 'da tavola' e per la 'Bianchetta' da vino. Non mancano le viti 'Clinto' che vengono usate prevalentemente per la produzione di vino destinato al consumo familiare.\nAmministrazione.\nGemellaggi.\n\u00c8 in corso un rapporto di fattiva collaborazione con il comune di Quarto d'Altino."}
{"id": "2381276", "revid": "767487", "url": "https://it.wikipedia.org/wiki?curid=2381276", "title": "Ottaviano di Savona", "text": "Biografia.\nStudi\u00f2 a Pavia e prese i voti dell'Ordine di San Benedetto nel Monastero di San Pietro in Ciel d'Oro. Venne nominato vescovo di Savona nel 1119 e immediatamente comp\u00ec opere di carit\u00e0 verso i pi\u00f9 poveri. Mor\u00ec a Savona nel 1128; la salma venne esposta per la venerazione per qualche giorno nella cattedrale di Nosta Signora di Castello, e poi venne sepolta. Dopo pochi anni il corpo venne riesumato e messo in una teca di vetro. Quando l'antica cattedrale venne distrutta dai soldati della Repubblica di Genova per fare posto alla odierna Fortezza del Priamar, la teca venne spostata nel 1605 nell'attuale cattedrale di Nostra Signora Assunta, dove si trova ancora oggi. Le spoglie vennero portate in processione per le vie della citt\u00e0 nel 1657 quando Savona era stata colpita da un'epidemia di peste e nel 1835 per ringraziare il vescovo, intanto beatificato, della scampata epidemia di colera.\nCulto.\nOttaviano fu beatificato nel 1783. La sua memoria ricorre il 6 agosto. Cos\u00ec lo ricorda il \"Martirologio Romano\": "}
{"id": "2381279", "revid": "6606", "url": "https://it.wikipedia.org/wiki?curid=2381279", "title": "Michele Apostolis", "text": ""}
{"id": "2381280", "revid": "767487", "url": "https://it.wikipedia.org/wiki?curid=2381280", "title": "Gianfranco Benvenuti", "text": "Dal 2012 fa parte dell'Italia Basket Hall of Fame come riconoscimento \"alla memoria\".\nCarriera.\nIncomincia l'attivit\u00e0 agonistica nella Libertas Livorno degli anni cinquanta \u00e8 compagno di Stelio Posar e di Lorenzo Gremigni futuro giornalista sportivo de La Nazione e de La Gazzetta dello Sport. La carriera di allenatore inizia con un successo nel campionato juniores, con il primo titolo italiano della societ\u00e0 livornese a scapito della Simmenthal Milano. Nel 1967 sostituisce Otello Formigli sulla panchina della neopromossa Libertas in serie A, chiusa poi al 12\u00ba posto (ultimo) in classifica e con la squadra retrocessa in Serie B.\nL'anno successivo raggiunge il 3\u00ba posto nel campionato di serie B (girone B) al termine del quale si trasferisce alla Snaidero Udine in Serie A1. A Udine conquister\u00e0 il 10\u00ba posto e la salvezza nel campionato 1969-1970.\n\u00c8 stato nominato commissario tecnico della Nazionale italiana femminile dal 1974 al 1976, per un totale di 66 gare.\nNel 1976 sceglie di tornare ad allenare una squadra di club: la Pagnossin Gorizia, con la quale raggiunge l'11\u00ba posto nella stagione regolare di Serie A1 ed il 2\u00ba posto nella seconda fase, mantenendo la compagine goriziana nella massima serie. L'anno successivo Gorizia raggiunge il 7\u00ba posto in A1.\nBenvenuti ritorna nella sua Livorno sponda Libertas in serie B, e riprende la panchina che fu sua: quarto posto nel 1978-1979. Il 1981 \u00e8 l'anno della promozione in Serie A2, la prima di una lunga serie che lo far\u00e0 diventare il \"coach delle promozioni\": primo posto in Serie B e promozione battendo in finale il Giovinetti Bergamo. Dopo un anno poco fortunato alla Stella Azzurra Roma (penultimo posto in Serie A2 e retrocessione nel 1981-82) approda alla Viola Reggio Calabria, e conquista la prima storica promozione nella massima serie della compagine reggina. Con la Viola dal 1982 al 1985 centra il doppio salto dalla Serie B alla Serie A1. Il 22 maggio 1983 affronta il Pavia al PalaExpo pavese nella gara di ritorno dei playoff di Serie B: 105-89 il risultato finale e vittoria per la squadra calabrese. L'anno successivo in Serie A2 \u00e8 di assestamento con il 9\u00ba posto; il 1985 \u00e8 l'anno della promozione in Serie A1 con uno primo posto a pari merito con la Benetton Treviso. L'anno successivo in A1 termina per\u00f2 con la retrocessione della squadra.\nDalla Calabria si sposta in Sicilia alla Pallacanestro Trapani che guida al 5\u00ba posto nella stagione 1988-1989. L'anno successivo la Vini Racine Trapani raggiunge il secondo posto in stagione regolare alle spalle del Mens Sana Siena, battendo successivamente la Sangiorgese ai playoff promozione: 86-77 in gara-1 e 2-0 a tavolino in gara-2, per le intemperanze del pubblico marchigiano. La Birra Messina Trapani successivamente in Serie A2 disputa un buon campionato, raggiungendo l'8\u00ba posto utile per disputare i play-off promozione. Trapani chiude al 1\u00ba posto nel girone giallo venendo promossa in Serie A1: la prima volta di una squadra siciliana in massima serie.\nNel 1991 per motivi familiari lascia Trapani e si sposta in Toscana a Montecatini dove raggiunge un 2\u00ba posto e la promozione dalla Serie A2 alla Serie A1. Con la Bialetti Montecatini disputa due campionati di Serie A1 (due volte al 10\u00ba posto). Torna a Trapani in A2 nel 1994 ma per motivi personali rinuncia a continuare il campionato dopo sette partite, lasciando la direzione della squadra a Riccardo Cantone. Successivamente sar\u00e0 consulente tecnico del Basket Livorno.\nMuore a Livorno nel febbraio 2012 all'et\u00e0 di 79 anni in seguito ad una polmonite."}
{"id": "2381293", "revid": "123280492", "url": "https://it.wikipedia.org/wiki?curid=2381293", "title": "Oddjob", "text": "Oddjob \u00e8 un henchman (tirapiedi) del villain Auric Goldfinger, antagonista secondario del protagonista James Bond nel romanzo di Ian Fleming, \"Missione Goldfinger\" (1959) e nell'omonimo film \"Agente 007 - Missione Goldfinger\" (1964). Per il grande schermo \u00e8 stato interpretato dall'atleta di origine giapponese Harold Sakata.\nCaratteristiche.\n\u00c8 un uomo di etnia asiatica (\u00e8 sudcoreano), tozzo e basso di statura, con i capelli e i baffi neri. Nel corso della storia svolge le mansioni di maggiordomo, autista, guardia del corpo e caddy al servizio di Auric Goldfinger. \u00c8 muto, sgarbato con i nemici (non si toglie mai il cappello in segno di rispetto, eccetto nel momento in cui \"invita\" James Bond nella sua cella) e ha sempre un'espressione da duro.\nHa una forza muscolare notevole: \u00e8 in grado di sollevare persone sopra la sua testa senza apparente fatica, schiacciare immediatamente una palla da golf usando la mano destra e spezzare in due una sbarra di ferro con una mossa di karate. \u00c8 inoltre molto resistente alle offese fisiche: James Bond tenta spesso di stenderlo con calci e pugni, ma senza esito, oppure armandosi della stessa sbarra di prima, ma anche qui Oddjob riesce a sopportare i colpi senza cadere a terra n\u00e9 lamentarsi. Nonostante le sue doti fisiche soprannaturali, Oddjob \u00e8 solo parzialmente invulnerabile e quindi pu\u00f2 essere soppresso: alla fine di un duro scontro a Fort Knox, Bond riesce ad ucciderlo.\nBiografia.\nOddjob \u00e8 la personale guardia del corpo del miliardario Auric Goldfinger. Ha inoltre l'incarico di uccidere chiunque potrebbe causare problemi a Goldfinger. \"Odd job\" in inglese significa infatti \"lavoro sporco\".\nIn una sequenza del romanzo, rompe con la mano una ringhiera di una scala dando prova della sua possente fisicit\u00e0. Ama molto mangiare gli animali, i gatti in particolare sono il suo piatto preferito come rivelato dallo stesso Goldfinger che d\u00e0 in pasto ad Oddjob un gatto verniciato d'oro. Su ordine di Goldfinger uccider\u00e0 un gangster che non intendeva partecipare al piano per svaligiare Fort Knox.\nNel libro Oddjob viene risucchiato fuori dal finestrino di un aereo sul quale si stavano affrontando Goldfinger e Bond (un destino trasferito ad Auric Goldfinger nella versione cinematografica).\nNel film si esprime solamente a gesti o a monosillabi. Ha un'arma micidiale, la sua bombetta con lama metallica incorporata nella falda, capace persino di mozzare la testa di una statua se lanciata con particolare destrezza, che utilizzer\u00e0 svariate volte nel corso del film.\nUccider\u00e0 le sorelle Jill e Tilly Masterton, ricoprendo di vernice dorata la prima e \ncolpendo con la lama della sua bombetta la seconda. Elimina inoltre Mr. Solo, uno dei gangster che si era rifiutato di partecipare al progetto di Goldfinger, \"Operazione Grande Slam\".\nMorir\u00e0 ucciso da Bond, che lo fulminer\u00e0 con un cavo elettrico mentre egli sta cercando di riprendere il suo cappello rimasto incastrato tra due sbarre, all'interno del caveau blindato di Fort Knox.\nOmicidi commessi da Oddjob.\nCome molti altri scagnozzi e sicari della serie, Oddjob uccide svariati personaggi:"}
{"id": "2381294", "revid": "2166030", "url": "https://it.wikipedia.org/wiki?curid=2381294", "title": "Joaqu\u00edn de Montserrat", "text": "Primi anni da vicer\u00e9.\nJoaqu\u00edn de Montserrat fu nominato vicer\u00e9 della Nuova Spagna all'inizio del 1760. Il passaggio di consegne avvenne il 19 settembre 1760 a Otumba, e la sua entrata formale a Citt\u00e0 del Messico il 6 ottobre 1760.\nTra i suoi compiti pi\u00f9 urgenti vi era l'organizzazione di un vero esercito coloniale. Passando da Puebla vide un battaglione della milizia formato da neri e mulatti. Le loro armi erano altamente irregolari, ed il nuovo vicer\u00e9 fece richiesta formale alla Spagna per ottenere nuovi fucili.\nNel 1761 scoppi\u00f2 un'epidemia di vaiolo che colp\u00ec soprattutto gli indiani. Sono stati stimati circa 14600 morti a Citt\u00e0 del Messico, e fino ad 80000 a Puebla. Il governo svuot\u00f2 quasi le proprie casse per cercare di fornire assistenza alla popolazione. Il vicer\u00e9 Montserrat prese contromisure economiche, ordin\u00f2 la raccolta di nuove tasse e proib\u00ec l'incetta di beni alimentari e di commercio.\nIl 20 novembre 1761, i Maya guidati da Jacinto Canek fecero partire una ribellione a Cisteil, nello Yucat\u00e1n. Canek fu catturato, ed il 14 dicembre 1761 fu torturato e squartato nella piazza di M\u00e9rida.\nTra gli altri disastri occorsi durante il governo di Montserrat si ricordano una grande alluvione a Guanajuato che paralizz\u00f2 il lavoro nelle miniere d'argento (aprile 1762) ed una nuova epidemia (di \"febbre\") che caus\u00f2 numerosi decessi (1763).\nDovette anche inviare assistenza militare a Sonora, dove era scoppiata una rivolta dei Pima e dei Seri a causa dei maltrattamenti inflitti dai coloni spagnoli. I ribelli avevano ucciso le guarnigioni di due \"presidios\" ed il governatore prima di fuggire sulle montagne, dove alla fine si arresero.\nGuerra con gli inglesi.\nNel gennaio del 1762, dopo l'ascesa di Carlo III al trono di Spagna, la Spagna riprese la guerra con l'Inghilterra (era la guerra dei sette anni). L'Avana cadde in mano inglese il 13 agosto 1762, e Veracruz stava per subire uno sbarco. Montserrat rafforz\u00f2 le fortificazioni di Veracruz assicurandosi di fargli ricevere sufficienti approvvigionamenti. Invi\u00f2 altre truppe e si assicur\u00f2 che fossero ben organizzate ed addestrate al combattimento. Per controllare il commercio, organizz\u00f2 due compagnie di granatieri, di neri e di mulatti. Il popolo li soprannomin\u00f2 \"Los Morenos\" (Gli Scuri). I mercanti di Veracruz formarono una nuova compagnia pagando loro salari, armi ed equipaggiamento. Altri battaglioni reggimenti furono creati nelle province, compresi i battaglioni di Valladolid, Le\u00f3n, Puebla e Oaxaca. Nelle citt\u00e0 maggiori nacquero anche cavalleria e milizia.\nIl trattato di pace che metteva fine alla guerra dei sette anni fu siglato a Parigi il 10 febbraio 1763. La Spagna ricevette la Louisiana e riconquist\u00f2 L'Avana e Manila, ma dovette cedere la Florida all'Inghilterra, cos\u00ec come il diritto di insediarsi e raccogliere legname in Belize.\nNel 1764 organizz\u00f2 il servizio postale, invi\u00f2 aiuti a Cuba, e prosegu\u00ec il lavoro sul sistema di drenaggio a Citt\u00e0 del Messico.\nRiorganizzazione dell'esercito coloniale.\nQuesto vicer\u00e9 viene considerato l'organizzatore del primo vero esercito professionistico della Nuova Spagna. I soldati erano mestizo, neri e mulatti. Gli indiani non erano accettati nell'esercito. Dato che gli ufficiali del tempo erano volontari di buona famiglia, ma non addestrati al servizio militare, il vicer\u00e9 chiese alla Spagna di mandare istruttori militari. Il 1\u00ba novembre 1765 il tenente generale Juan de Villalba giunse a Veracruz, con cinque altri generali e vari ufficiali. Furono loro gli istruttori del nuovo esercito coloniale.\nIl 30 settembre 1765, Jos\u00e9 Mar\u00eda Morelos, eroe dell'indipendenza messicana, nacque a Vallodalid, Michoacan.\nUltimi anni del mandato.\nCarlo III perse fiducia nell'operato di Montserrat a causa del calo di entrate fiscali. La corona nomin\u00f2 Jos\u00e9 de G\u00e1lvez come \"visitador\" (ispettore) con pieni poteri per la riforma dell'amministrazione, e per l'introduzione di nuove idee in campo economico. G\u00e1lvez, ministro del Consiglio delle Indie, arriv\u00f2 il 2 agosto 1765.\nNel 1766 Montserrat garant\u00ec concessioni ai minatori di Guanajuato, che si erano ribellati. Cre\u00f2 anche nuovi presidi nella parte settentrionale della colonia. Infine, dispiaciuto dalla perdita di autorit\u00e0 causata dall'arrivo del visitador, rassegn\u00f2 le dimissioni e torn\u00f2 in Spagna."}
{"id": "2381295", "revid": "287204", "url": "https://it.wikipedia.org/wiki?curid=2381295", "title": "Joaquin de Montserrat", "text": ""}
{"id": "2381297", "revid": "1342115", "url": "https://it.wikipedia.org/wiki?curid=2381297", "title": "Laura Marchetti", "text": "Biografia.\nProfessore Associato di Didattica generale all'Universit\u00e0 Mediterranea di Reggio Calabria, e Docente di didattica delle culture all'Universit\u00e0 degli Studi di Foggia, \u00e8 coordinatrice del Centro della Complessit\u00e0 ed autrice di numerosi volumi, monografie e saggi. Ha diretto per la casa editrice Palomar la collana di scienze sociali \"Discese\". Dirige , per la casa editrice Adda, la collana \"I cammini del mito\", e per Pacilli ed. la collana \"Complessit\u00e0 e intercultura\". Ha scritto articoli per la rivista di filosofia \"Paradigmi\" e per il quotidiano \"Liberazione\". Collabora con \"Il Manifesto\" e con il blog \"Officina dei Saperi\". Ha organizzato ed \u00e8 intervenuta a numerosi Convegno nazionali e internazionali ciao belli\nIdeologicamente pacifista ed ecologista, ha partecipato ai movimenti antinucleari e antimilitaristi. Candidata capolista alle politiche per i Verdi, \u00e8 stata coordinatrice nazionale dei Verdi contro la guerra, e poi nella direzione nazionale di Rifondazione Comunista.\nNel 1996 Romano Prodi l'ha nominata nel Comitato Nazionale dei Sette Saggi per coordinare la parte ambientale del primo programma dell'Ulivo.\nNel 2003 \u00e8 stata delegata per il Forum ambientalista al Vertice mondiale dello Sviluppo sostenibile di Johannesburg. Nel 2006 \u00e8 stata Assessore all'Ambiente alla Provincia di Bari in quota a Rifondazione comunista .\nDal 2007 al 2008 \u00e8 stata Sottosegretario all'Ambiente nel secondo Governo Prodi, dove si \u00e8 occupata in particolare del paesaggio, dell'educazione ambientale e del contrasto alle mega-opere edilizie o energetiche. In seguito \u00e8 stata candidata alle elezioni europee del 2009 per la lista PRC-PdCI, senza essere eletta.\nCandidata sindaco al comune di Gravina in Puglia con la lista di Rifondazione Comunista nelle elezioni amministrative del 2012, \u00e8 stata assessore alle politiche per l'espressione artistica e culturale fino al 2014.\nDal 2015 \u00e8 nel Collegio degli esperti della Regione Puglia , dove si \u00e8 occupata, fra l'altro, delle Linee Guida della Legge sulla Bellezza (per l'Assessorato alla Rigenerazione urbana) e della progettazione del Percorso turistico-culturale \"Le strade della Fiaba\", in collaborazione con l'Assessorato alla Cultura. Con l'Enciclopedia Treccani.sta attualmente lavorando alla candidatura della fiaba popolare nella Lista dei Beni immateriali UNESCO.\nPubblicazioni.\nMONOGRAFIE\nSAGGI IN VOLUMI COLLETTIVI"}
{"id": "2381300", "revid": "182396", "url": "https://it.wikipedia.org/wiki?curid=2381300", "title": "Magister peditum praesentalis", "text": ""}
{"id": "2381303", "revid": "173469", "url": "https://it.wikipedia.org/wiki?curid=2381303", "title": "Maria Teresa Isabella d'Asburgo-Lorena", "text": ""}
{"id": "2381309", "revid": "300067", "url": "https://it.wikipedia.org/wiki?curid=2381309", "title": "Tod Murphy", "text": ""}
{"id": "2381314", "revid": "1632387", "url": "https://it.wikipedia.org/wiki?curid=2381314", "title": "Universit\u00e0 degli Studi del Piemonte Orientale Amedeo Avogadro", "text": "L'Universit\u00e0 degli Studi del Piemonte Orientale \"Amedeo Avogadro\" (nota anche come UPO) \u00e8 un'universit\u00e0 statale italiana fondata nel 1998. La sua struttura \u00e8 tripolare, poich\u00e9 le attivit\u00e0 didattiche si dividono tra le citt\u00e0 di Alessandria, Novara e Vercelli. Alcune attivit\u00e0 didattiche vengono offerte anche a Alba, Asti, Biella, Fossano, Tortona e Verbania.\nIdentit\u00e0 visiva.\nInizialmente il logo era costituito da due elementi: il busto di Amedeo Avogadro e la denominazione \"Universit\u00e0 degli Studi del Piemonte Orientale Amedeo Avogadro\"; il tutto composto in un rettangolo verticale dalle tonalit\u00e0 bluastre. Nel 2014 il logo viene rinnovato completamente e sparisce il riferimento ad Amedeo Avogadro. Il simbolo si trasforma nell'acronimo UPO, di colore rosso, e all'interno della lettera O \u00e8 presente il Piemonte stilizzato con la sua porzione orientale evidenziata.\nStoria.\nDal 1228 Vercelli aveva ospitato una universit\u00e0, fondata con un'apposita charta studi firmata il 4 aprile 1228 a Padova da due delegati del Comune di Vercelli, Alberto Bondono e Guglielmo Ferrario. Il Comune, a supporto del nascente \"Studium\", mise a disposizione degli studenti (o meglio degli scolari) cinquecento alloggi, quattordici maestri, due bidelli e due \"exemplatores\".\nL'esperienza universitaria vercellese conoscer\u00e0 durante la sua storia alti e bassi, in apparenza, data la scarsit\u00e0 delle fonti documentali, caratterizzabili in tre fasi: la prima, le origini, andrebbe dal 1228 e i primi anni quaranta del secolo XIII; la seconda si collocherebbe negli anni sessanta dello stesso secolo; l'ultimo, nel triennio 1338-41.\nLa storia moderna dell'Universit\u00e0 del Piemonte Orientale inizia quando un'iniziativa congiunta partita dall'ospedale maggiore di Vercelli e dalla facolt\u00e0 di medicina e chirurgia dell'Universit\u00e0 di Torino consent\u00ec l'attivazione di corsi universitari paralleli presso le sedi di Vercelli e, poco dopo, di Novara. Il Senato Accademico deliber\u00f2 la materia il 19 dicembre 1969 e il 30 novembre dell'anno accademico successivo (1970-71) iniziarono i primi corsi. L'esperienza vercellese non dur\u00f2 molto, ma fu utile, se non determinante, per promuovere in seno all'universit\u00e0 torinese l'idea di creare un nuovo ateneo.\nAlla met\u00e0 del 1980 furono attivati i corsi della Facolt\u00e0 torinese di economia e commercio a Novara; e pochi anni dopo, nel 1987-88 ad Alessandria iniziarono i corsi di giurisprudenza, di scienze matematiche, fisiche e naturali e di scienze politiche. Nel frattempo a Vercelli negli anni 1989-90 iniziarono i corsi della Facolt\u00e0 di Lettere e Filosofia. Nel piano quadriennale 1986-90 dell'Universit\u00e0 di Torino nasce il termine \"Piemonte Orientale\", ad identificare il nascente progetto di sviluppo delle facolt\u00e0 di Alessandria, Novara e Vercelli. Nel 1992, vengono create le cosiddette \"seconde facolt\u00e0\": Scienze matematiche, fisiche e naturali e Scienze politiche ad Alessandria, Medicina e Chirurgia a Novara, Lettere e filosofia a Vercelli. L'anno accademico successivo, fu la volta di Giurisprudenza ad Alessandria ed infine, verso la met\u00e0 degli anni novanta, si assistette all'apertura della Facolt\u00e0 di economia a Novara.\nLa nascita ufficiale dell'Universit\u00e0 degli Studi del Piemonte Orientale \"Amedeo Avogadro\", dopo un periodo di attivit\u00e0 didattica sotto l'egida dell'Universit\u00e0 di Torino, si data al 30 luglio 1998, quando venne firmato il decreto istitutivo. Lo Statuto dell'Universit\u00e0 \u00e8 stato pubblicato sulla Gazzetta Ufficiale il 4 gennaio 2002.\nStrutture.\nDipartimenti.\nL'Ateneo, adattandosi alla riforma dell'universit\u00e0 prevista dalla legge n. 240/2010, ha modificato la propria struttura organizzativa mediante l'istituzione dei dipartimenti. Queste strutture, attivate a partire dal 1\u00ba gennaio 2012 nel numero di sette, sono dislocate presso le tre sedi:\nScuola di medicina.\nPresso la sede di Novara \u00e8 attivata la Scuola di medicina, che ha l'obiettivo di coordinare l'attivit\u00e0 didattica e di ricerca svolta dai dipartimenti di scienze della salute e di medicina traslazionale presso l'azienda ospedaliero-universitaria \"Maggiore della Carit\u00e0\". A partire dal 2018 \u00e8 attivo il corso in medicina anche presso la sede di Alessandria; l'attivit\u00e0 di tirocinio degli studenti \u00e8 qui svolta presso l'azienda ospedaliera Santi Antonio e Biagio e Cesare Arrigo.\nCentri interdipartimentali.\nCRIMEDIM - Centro di Ricerca e Formazione in Medicina dei Disastri, Assistenza Umanitaria e Salute Globale."}
{"id": "2381320", "revid": "94972997", "url": "https://it.wikipedia.org/wiki?curid=2381320", "title": "Antiope (Pacuvio)", "text": "L'Antiope o Antiopa (\"Antiope\") \u00e8 una tragedia (\"cothurnata\") del tragediografo latino Marco Pacuvio (circa 220-130 a.C.) di cui restano oggi solo alcuni frammenti. Realizzata a partire da un originale non pervenuto del tragediografo greco Euripide, l'opera trattava la storia, connessa al ciclo tebano, di Antiope: la bella fanciulla, figlia di Nitteo, sedotta e amata da Zeus, partorisce i due gemelli Anfione e Zeto, che abbandona. Mentre i due vengono soccorsi da un pastore del monte Citerone, Antiope \u00e8 costretta a sottostare alla persecuzione effettuata contro di lei dallo zio Lico, incaricato dal morente Nitteo; solo grazie ad un intervento miracoloso pu\u00f2 infine ricongiungersi ai suoi figli, ormai adulti, che dopo alterne vicende la riconoscono e la vendicano."}
{"id": "2381327", "revid": "3115", "url": "https://it.wikipedia.org/wiki?curid=2381327", "title": "Lago sottomarino", "text": "Un lago sottomarino \u00e8 una massa d'acqua presente e circoscritta su un fondale di un mare o di un oceano, e distinta dalle sue acque e consistente, invece che di normale acqua marina, di una salamoia con salinit\u00e0 elevatissima, da tre a cinque volte maggiore rispetto a quella dell'acqua circostante.\nL'origine \u00e8 collegata alla dissoluzione di grandi depositi sottomarini di sale depostisi milioni di anni fa. In queste salamoie possono essere presenti anche elevate concentrazioni di metano, che fornisce l'energia per la chemiosintesi da parte di alcune forme di vita estremofile che vivono ai margini di queste aree. L'alta salinit\u00e0 \u00e8 invece letale per tutte le altre forme animali.\nDescrizione del fenomeno.\nQueste masse d'acqua ipersaline vengono considerate dai geologi risalenti a milioni di anni fa, formatesi in ere geologiche in cui l'evaporazione marina era molto maggiore e che port\u00f2 alla formazione di immensi depositi di sale. La successiva dissoluzione di questi depositi salini, in conseguenza di variazioni dell'ambiente deposizionale legate ad eventi tettonici, ha dato luogo ad ambienti caratterizzati da un elevato contenuto di sale.\nL'elevata densit\u00e0 della salamoia, che impedisce il rimescolamento delle sue acque con quelle del resto del mare che la contiene, e il posizionamento in acque profonde determinano l'isolamento del lago sottomarino e la formazione di una superficie di delimitazione che lo racchiude.\nQueste condizioni, insieme all'isolamento e all'assenza d'ossigeno, hanno creato condizioni estreme, fino a poco tempo fa ritenute incompatibili con qualsiasi forma di vita. In queste salamoie sono state riscontrate infiltrazioni dal fondo marino di metano, gas che pur rendendo l'habitat ancora pi\u00f9 ostile alle normali forme di vita, fornisce l'energia per la chemiosintesi da parte di alcune forme di vita estremofile che riescono a vivere ai margini di queste aree. Alcuni tipi di batteri riescono infatti a operare la chemiosintesi batterica che produce l'energia necessaria attraverso un procedimento chimico, e non dipendono pertanto dalla presenza della luce solare, come avviene per le altre forme di vita fotosintetiche. Questi batteri a loro volta si trovano in relazione simbiotica con molluschi bivalvi che vivono ai margini della pozza salina.\nLaghi sottomarini.\nI laghi sottomarini conosciuti sono:"}
{"id": "2381330", "revid": "1305772", "url": "https://it.wikipedia.org/wiki?curid=2381330", "title": "Francesco Cherubini", "text": "Biografia.\nNacque a Milano, da Giuseppe, compositore-tipografo, e Maria Repossi, in una casa sita in \"via Asole\", gi\u00e0 denominata \"Contrada degli Asini\". Il Cherubini, rilevando tale circostanza, aggiunge: \"a mio vedere essa non fu senza naturale oroscopia bella e buona, giacch\u00e9 mi avvisava predestinato a quella non lieve soma, cui mi vedrete soggiacere oppresso, se questa vita verr\u00e0 da me tirata innanzi\".\nMandato a balia a Castellanza, un giorno la sua nutrice col marito riportarono l bimbo ai genitori perch\u00e9 si rifiutavano di pagare la mercede pattuita. Ne nacque cos\u00ec rumoroso litigio che accorsero i vicini, fra i quali certo Filippo Buzzi e sua moglie, che, essendo gente di buon cuore e senza figli, tacitarono col proprio borsello i due creditori. Fatto grandicello, chiesero di tenerlo con loro, e gli fu concesso dai genitori, che il Cherubini non rivide pi\u00f9 di un paio di volte.\nI Buzzi lo mandarono dapprima alla \"Scoletta del Bollo\" tenuta da Carlo Marchesi, poi al \"Ginnasio di S. Alessandro\", poi ai corsi di rettorica in \"Seminario\". Dovunque prov\u00f2 quello che egli chiama \"il bel dolciume pedagogico del suo tempo\" (ceffoni, croci colla lingua in terra, nerbate, ecc.), e dovunque si distinse per il suo carattere vivace e poco arrendevole.\nA 14 anni fu mandato a guadagnarsi il pane con un piccolo impiego. Non intendendo i Buzzi adottarlo, il giovanetto li abbandon\u00f2 e se ne part\u00ec con due camicie ed una giubba di panno. Da allora si mantenne da solo.\nNel settembre 1805 \u00e8 nominato alunno presso i \"Dirigenti della Reale Stamperia\" e in seguito nominato correttore. Successivamente, Giovanni Gherardini lo prende come collaboratore del \"Giornale Italiano\". Nel 1812 eccolo verificatore presso la \"Segreteria generale del Ministero della Guerra\", mentre d\u00e0 lezioni di italiano, inglese, tedesco e latino. Fu poi \"Cancelliere del Censo\"a Bellano e poi a Ostiglia, e per finire direttore della \"I. R. Scuola normale di Piazza Gallo\" a Milano.\nL'attivit\u00e0 cui dedic\u00f2 la maggior parte del suo tempo e delle sue energie fu la redazione del pi\u00f9 grande e insuperato dizionario di dialetto milanese (in cinque volumi), oltre alla prima collana di scrittori milanesi, in 12 volumi. Scrisse anche un vocabolario di dialetto mantovano, uno di latino, ed altre opere, perlopi\u00f9 a carattere didattico."}
{"id": "2381337", "revid": "1494169", "url": "https://it.wikipedia.org/wiki?curid=2381337", "title": "Danilovskij rajon", "text": "Danilovskij rajon "}
{"id": "2381339", "revid": "28592", "url": "https://it.wikipedia.org/wiki?curid=2381339", "title": "Distretto di Danilov", "text": ""}
{"id": "2381341", "revid": "767487", "url": "https://it.wikipedia.org/wiki?curid=2381341", "title": "Nesliving Vol. 1", "text": "Nesliving vol. 1 \u00e8 un mixtape dell'ex rapper italiano Nesli. \u00c8 stato pubblicato il 20 maggio 2009 in free download attraverso il Myspace dell'artista (myspace.com/neslipark)."}
{"id": "2381351", "revid": "1543377", "url": "https://it.wikipedia.org/wiki?curid=2381351", "title": "A Mummers' Dance Through Ireland...", "text": "A Mummers' Dance Through Ireland... \u00e8 un album tematico di Loreena McKennitt dedicato specificatamente alla musica irlandese, tradizione su cui si basa gran parte della sua produzione musicale.\nIl disco \u00e8 uscito il 17 marzo 2009, nel giorno di San Patrizio, inizialmente acquistabile solo dal sito dell'artista, sia in formato digitale che in versione CD, successivamente distribuito regolarmente nei negozi."}
{"id": "2381356", "revid": "182396", "url": "https://it.wikipedia.org/wiki?curid=2381356", "title": "Pseudocomitatenses", "text": ""}
{"id": "2381357", "revid": "7336", "url": "https://it.wikipedia.org/wiki?curid=2381357", "title": "Praetorius", "text": ""}
{"id": "2381359", "revid": "838137", "url": "https://it.wikipedia.org/wiki?curid=2381359", "title": "237", "text": ""}
{"id": "2381362", "revid": "339392", "url": "https://it.wikipedia.org/wiki?curid=2381362", "title": "Vescovo di Costantinopoli", "text": ""}
{"id": "2381373", "revid": "110157", "url": "https://it.wikipedia.org/wiki?curid=2381373", "title": "Neeme J\u00e4rvi", "text": "Biografia.\nJ\u00e4rvi inizi\u00f2 gli studi musicali a Tallinn diplomandosi in strumenti a percussione e in musica corale e direzione di coro. Successivamente a Leningrado frequent\u00f2 i corsi di direzione orchestrale tenuti da Evgeny Mravinsky. Inizi\u00f2 a dirigere alla \"Estonian Radio and Television Symphony Orchestra\", per poi passare alla \"Estonian National Symphony Orchestra\" ed all'Opera di Tallinn (1963-1974). Nel 1971 vinse il primo premio al Concorso per direttori d'orchestra indetto dalla Accademia Nazionale di Santa Cecilia di Roma. Nel 1980 J\u00e4rvi prefer\u00ec emigrare negli Stati Uniti con la sua famiglia e divenne cittadino statunitense nel 1987.\nNel 1982, divenne direttore principale della G\u00f6teborg Symphony Orchestra, e vi rimase per 22 anni, il pi\u00f9 lungo incarico direttoriale per quella orchestra. Durante la direzione a G\u00f6teborg, l'orchestra and\u00f2 incontro ad una vera e propria rinascita. Egli contribu\u00ec ad assicurare la sponsorizzazione con la Volvo che consent\u00ec all'orchestra di portare l'organico da 80 a 110 elementi. Rimase al suo posto a G\u00f6teborg fino al 2004, ed ora \u00e8 stato insignito del titolo di direttore principale emerito.\nContemporaneamente, J\u00e4rvi fu anche direttore principale della \"Royal Scottish National Orchestra\" (RSNO) fra il 1984 ed il 1988. In quel tempo, si riferiva alle due orchestre come le sue \"Berliner Philharmoniker\" (RSNO) e \"Wiener Philharmoniker\" (G\u00f6teborg). Con la RSNO, fece una serie importante di incisioni per la Chandos, specialmente cicli di composizioni di Prokofiev e Dvo\u0159\u00e1k, ma anche dei poemi sinfonici di Strauss e di varie opere di Shostakovich come le Sinfonie n. 4, 7 e 10, e dei due concerti per violino con Lydia Mordkovitch. Dopo un concerto come direttore ospite nel 2006, dopo 9 anni di assenza, venne nominato direttore emerito.\nNegli USA, J\u00e4rvi divenne direttore musicale della Orchestra sinfonica di Detroit nel 1990 e vi rimase fino al 2005 quando venne nominato direttore emerito. Nel novembre 1996, J\u00e4rvi diresse un concerto delle orchestre riunite di Orchestra di Filadelfia e New York Philharmonic a Camden NJ, per raccogliere fondi per l'Orchestra di Filadelfia che era in pessime condizioni finanziarie. Egli rifiut\u00f2 il suo compenso e non venne pagato per la sua prestazione professionale. Ricevette grandi elogi, da parte dell'orchestra, per il suo gesto di sensibilit\u00e0 verso gli orchestrali, creando per\u00f2 grande risentimento fra i manager delle orchestre statunitensi che lo avevano sconsigliato di dirigere questo concerto.\nJ\u00e4rvi divenne direttore musicale della New Jersey Symphony Orchestra (NJSO) nel 2005, con un contratto di tre anni. Nel marzo 2009, terminato il contratto come direttore, ha deciso di rimanere come consulente musicale con la clausola che diverr\u00e0 direttore emerito dell'orchestra alla scadenza del mandato.\nJ\u00e4rvi \u00e8 direttore principale della \"Het Residentie Orkest\" de L'Aia, dal settembre 2005, con un contratto di quattro anni. Nel febbraio 2008, la \"Residentie Orchestra\" annunci\u00f2 l'estensione del contratto fino al 2011.\nDal 2012 dirige l'Orchestre de la Suisse Romande con un contratto fino al 2015.\nJ\u00e4rvi e sua moglie Liilia hanno tre figli, i direttori d'orchestra Paavo J\u00e4rvi e Kristjan J\u00e4rvi, e la flautista Maarika J\u00e4rvi. Dopo la loro emigrazione negli Stati Uniti, la famiglia J\u00e4rvi si stabil\u00ec a Rumson. Successivamente, i coniugi decisero di trasferirsi a New York City."}
{"id": "2381379", "revid": "24112443", "url": "https://it.wikipedia.org/wiki?curid=2381379", "title": "Giornale Radio Piemonte", "text": ""}
{"id": "2381381", "revid": "120808962", "url": "https://it.wikipedia.org/wiki?curid=2381381", "title": "Henkelotherium guimarotae", "text": "Lo henkeloterio (Henkelotherium guimarotae) \u00e8 un mammifero estinto appartenente ai driolestidi. Visse nel Giurassico superiore (Kimmeridgiano, circa 145 milioni di anni fa). I suoi resti fossili sono stati ritrovati in Portogallo, nel famoso giacimento di Guimarota.\nDescrizione.\nQuesto piccolo animale, lungo circa 15 centimetri, era piuttosto simile a uno scoiattolo. Il cranio possedeva caratteristiche antiquate, \u201cda rettile\u201d, come il canale di Meckel presente nella mandibola, ed evolute, come l'orecchio interno molto simile a quello dei mammiferi attuali.\nLe zampe erano lunghe e snelle, e probabilmente garantivano all'animale una postura completamente eretta, al contrario dei monotremi, e gli artigli erano molto simili a quelli dei roditori arboricoli attuali. Il bacino era dotato di ossa epipubiche, presenti anche nei marsupiali, mentre la coda doveva essere lunga e robusta.\nClassificazione.\n\"Henkelotherium\" \u00e8 basato su un fossile eccezionalmente conservato rinvenuto a Guimarota, in Portogallo, nel 1976 ma descritto solo nel 1991; questo resto \u00e8 uno dei pi\u00f9 completi tra quelli dei mammiferi mesozoici, e ha permesso di ricostruire in dettaglio l'anatomia dei driolestidi (Dryolestida), un gruppo di mammiferi primitivi un tempo classificati fra i pantoteri. In particolare, \"Henkelotherium\" \u00e8 considerato un membro dei paurodontidi (Paurodontidae), che comprendono i driolestidi pi\u00f9 primitivi.\nStile di vita.\n\"Henkelotherium\" possedeva numerose caratteristiche che denotano uno stile di vita tipicamente arboricolo: le zampe, per esempio, erano fornite di artigli ricurvi adatti ad afferrare i rami, ed erano piuttosto lunghe e forti, mentre la coda lunga era molto simile a quella degli scoiattoli o, ancor meglio, a quella delle attuali tupaie (Scandentia)."}
{"id": "2381385", "revid": "729019", "url": "https://it.wikipedia.org/wiki?curid=2381385", "title": "Let L 410", "text": "Il Let L 410 \"Turbolet\" \u00e8 un aereo da trasporto a corto raggio, prodotto dal costruttore ceco Let Kunovice e impiegato principalmente per il servizio passeggeri. L'L-410 vol\u00f2 per la prima volta nel 1969 e con pi\u00f9 di 1.100 esemplari costruiti \u00e8 il pi\u00f9 popolare aeromobile della sua categoria.\nStoria del progetto.\nLo sviluppo dell'L 410 fu varato negli anni sessanta da Let Kunovice nell'allora Cecoslovacchia. La compagnia aerea sovietica Aeroflot stava cercando un valido sostituto con motori a turbina dell'Antonov An-2, demandando la progettazione a Let. Dopo alcuni studi preliminari su un apparecchio denominato L-400, fu prodotta una nuova versione chiamata L-410 \"Turbolet\". Il primo prototipo, designato XL-410, spicc\u00f2 il volo il 16 aprile 1969. A causa di un ritardo nella progettazione del motore ceco Walter M601 il prototipo e la prima serie furono equipaggiati con due Pratt &amp; Whitney Canada PT6A-27.\nQuando il propulsore fu finalmente disponibile, esso fu montato accoppiato alle eliche tripale Avia V508, sancendo cos\u00ec la nascita della versione L-410M.\nL'ultimo membro della famiglia dell'L-410 \u00e8 l'L-420 che adotta i motori Walter M601F oppure GE Aviation \u041d80-200.\nDei pi\u00f9 di 1.100 modelli prodotti ne rimangono in attivit\u00e0 all'incirca 500. La maggior parte di questi fu consegnata all'ex Unione Sovietica e in seguito rivenduta, specialmente a linee aeree africane, asiatiche e sudamericane. Quaranta velivoli operano in tutta Europa a scopi commerciali o per il paracadutismo. Un numero imprecisato vola ancora in Russia e nei Paesi ex comunisti.\nIl \"Turbolet\" pu\u00f2 decollare e atterrare da piste di lunghezza limitata e/o prive di pavimentazione.\nLa versione UVP.\nMenzione a parte merita la versione L 410UVP, a sua volta suddivisa in varie sottoserie in base alle caratteristiche costruttive e di certificazione e che \u00e8, inoltre, la pi\u00f9 diffusa. Originariamente commissionata dall'Aeroflot, l'UVP dispone di una superficie alare e dei piani di coda incrementata, conferendo all'aeroplano caratteristiche STOL. Altre caratteristiche salienti della versione sono le eliche a cinque pale Avia V510, il carrello d'atterraggio retrattile, i sistemi elettrici funzionanti a 28 V \u2393 e il sistema di sghiacciamento.\nIl peso massimo al decollo e il numero dei passeggeri trasportabili varia, rispettivamente, dai 6400\u00a0kg e 15 posti dell'UVP standard ai 6600\u00a0kg e 17/19 posti delle sottoserie UVP-E9 e UVP-E20. La versione UVP \u00e8 certificata per poter effettuare voli IFR e per atterraggi con ILS CAT I anche in caso di ghiaccio.\nIl primo volo dell'UVP ha avuto luogo nel 1984 e la produzione \u00e8 partita due anni pi\u00f9 tardi.\nVersioni.\nIl prototipo L 410NG ha effettuato il primo volo il 29 luglio 2015.\nUtilizzatori.\nCivili.\nAd agosto 2006 313 L 410 rimanevano in servizio di linea. I principali operatori includono:\nAltre 111 compagnie circa operano i restanti velivoli in quantit\u00e0 ridotta."}
{"id": "2381387", "revid": "767487", "url": "https://it.wikipedia.org/wiki?curid=2381387", "title": "Danio albolineatus", "text": "Danio albolineatus \u00e8 un pesce d'acqua dolce tropicale appartenente alla famiglia dei Cyprinidae, conosciuto comunemente come danio perla o danio perlato, un tempo classificato nel genere \"Brachydanio\".\nDistribuzione e habitat.\nQuesta specie \u00e8 diffusa nei corsi d'acqua, nei ruscelli di montagna dell'Asia sudorientale: Birmania, Thailandia, Penisola Malese, Laos e Sumatra, caratterizzati da rigogliosa vegetazione acquatica e forestale. Le acque in cui vive sono limpide ed a corso veloce, con temperatura 20-25\u00a0\u00b0C. Si muove soprattutto nelle fasce superficiali dell'acqua.\nDescrizione.\nHa due paia di barbigli piuttosto lunghi. Il colore del corpo \u00e8 rosato con due linee longitudinali chiare e iridescenti tra la pinna dorsale e il peduncolo caudale.\nAlimentazione.\nSi nutre di insetti e, in minor misura, di zooplancton.\nAcquariofilia.\nVa ospitato in vasche con una dimensione minima di 60\u00a0cm in un numero minimo di cinque esemplari.\nConservazione.\nLe popolazioni sono abbondanti e ampiamente distribuite per cui la specie non \u00e8 considerata minacciata dalla IUCN."}
{"id": "2381388", "revid": "767487", "url": "https://it.wikipedia.org/wiki?curid=2381388", "title": "Richard Patrick", "text": "\u00c8 il frontman dei Filter, e precedentemente alla fondazione dei Filter, \u00e8 stato membro ufficiale dei Nine Inch Nails nonch\u00e9 della prima line up live. Inoltre \u00e8 stato il frontman di due supergruppi come gli Army Of Anyone (band comprendente i fratelli DeLeo degli Stone Temple Pilots e Ray Luzier dei Korn) ed i The Damning Well ( band comprendente nelle proprie fila Wes Borland dei Limp Bizkit, Danny Lohner dei Nine Inch Nails e Josh Freese degli A Perfect Circle).\n\u00c8 il fratello minore dell'attore Robert Patrick (noto ai pi\u00f9 nel ruolo del T1000 nel film Terminator 2 nonch\u00e9 nel ruolo dell'agente speciale John Doggett nella serie tv cult X-Files).\nNine Inch Nails.\nDopo aver conosciuto Trent Reznor in un negozio di musica di Cleveland, Patrick entra a far parte della live band dei Nine Inch Nails, in cui suoner\u00e0 dal 1989 al 1993. Ha anche collaborato in studio di registrazione nella traccia \"Sanctified\", del disco Pretty Hate Machine. Patrick \u00e8 anche apparso nei video di Down In It, Head Like A Hole, Wish e Gave Up. Ha deciso di lasciare la band durante le registrazioni di The Downward Spiral, nel 1993.\nFilter.\nDopo la sua separazione dai Nine Inch Nails, Richard Patrick ha dato vita ai Filter, insieme a Brian Liesegang, che lascer\u00e0 la band dopo la registrazione del primo album \"Short Bus\", del 1995. Quattro anni dopo, nel 1999, Richard Patrick pubblic\u00f2 il secondo album dei Filter, Title of Record, con la collaborazione del chitarrista Geno Lenardo. Il terzo album dei Filter, The Amalgamut, venne pubblicato nel 2002, ma Richard Patrick dovette annullare la maggior parte delle date del tour a causa dei suoi problemi di alcolismo. Dopo cinque anni di pausa, nel 2008, i Filter pubblicano un nuovo album, dal titolo Anthems for the Damned. Alla realizzazione del disco hanno contribuito importanti musicisti, come Josh Freese (A Perfect Circle, Nine Inch Nails), Wes Borland (Limp Bizkit, Black Light Burns) e John 5 (Marilyn Manson, Rob Zombie).\nArmy of Anyone.\nNel 2005, Richard Patrick ha fondato gli Army of Anyone, supergruppo comprendente i fratelli De Leo (Stone Temple Pilots,Talk Show ) e Ray Luzier (gi\u00e0 nella band di David Lee Roth,attualmente batterista ufficiale dei Korn). Il primo, omonimo, album degli Army of Anyone venne pubblicato nel 2006. La band \u00e8 ufficialmente \"in pausa\"."}
{"id": "2381394", "revid": "320578", "url": "https://it.wikipedia.org/wiki?curid=2381394", "title": "L-410", "text": ""}
{"id": "2381398", "revid": "838137", "url": "https://it.wikipedia.org/wiki?curid=2381398", "title": "246", "text": ""}
{"id": "2381400", "revid": "320578", "url": "https://it.wikipedia.org/wiki?curid=2381400", "title": "Danio madreperla", "text": ""}
{"id": "2381403", "revid": "382377", "url": "https://it.wikipedia.org/wiki?curid=2381403", "title": "Killer Plastic", "text": ""}
{"id": "2381416", "revid": "466539", "url": "https://it.wikipedia.org/wiki?curid=2381416", "title": "Georgij Vasil'evi\u010d \u010ci\u010derin", "text": "Biografia.\nGeorgij \u010ci\u010derin nacque nella propriet\u00e0 fondiaria che la famiglia, aristocratica e liberale, possedeva nel villaggio di Karaul, appartenente all'oblast' di Tambov. Suo padre, Vasilij Nikolaevi\u010d, era un diplomatico: nel 1859 era stato segretario dell'ambasciata russa in Piemonte e in quell'anno aveva sposato a Genova Georgina Egorovna Meyendorff, la cui famiglia contava anch'essa numerosi diplomatici al servizio della Russia.\nCrebbe in un'atmosfera di forte religiosit\u00e0, ma la madre l'educ\u00f2 anche alla passione per l'arte e per la storia. Studi\u00f2 dapprima nel ginnasio di Tambov e poi a Pietroburgo, dove frequent\u00f2 gli ambienti mondani di parenti e conoscenti nobili della sua famiglia, come quelli della principessa Dolgorukova o del cortigiano Nary\u0161kin. Iscrittosi alla Facolt\u00e0 di storia e filologia dell'Universit\u00e0 di San Pietroburgo, alla fine degli studi ebbe un periodo di crisi intellettuale e morale, che trovarono un'eco nella lettura di Schopenhauer, di Nikolskij, di Dostoevskij, di Nietzsche, durante la quale cerc\u00f2 una soluzione nello studio della mistica e dello gnosticismo.\nImpiegatosi nel 1896 negli Archivi del ministero degli Esteri, la fame patita dalla popolazione durante la carestia del 1897 lo richiamarono ai problemi concreti della vita. Nei documenti conservati negli archivi del ministero \u2013 scrisse anni dopo \u2013 trov\u00f2 la conferma degli \u00aborrori della realt\u00e0 russa\u00bb, scoprendo l'impossibilit\u00e0 di rimanere pi\u00f9 a lungo passivo. Nel 1904 decise di emigrare, per studiare la letteratura e l'attivit\u00e0 dei partiti rivoluzionari, in modo da tornare poi in Russia a svolgervi un consapevole ruolo politico.\nSenza informare la famiglia sulle sue reali intenzioni e munito di falsi documenti fornitigli dal collega Pavlov-Sil'vanskij, \u010ci\u010derin si stabil\u00ec a Berlino, dove conobbe e si leg\u00f2 profondamente con Karl Liebknecht, e cerc\u00f2 di stabilire relazioni con i socialrivoluzionari russi, ma presto se ne allontan\u00f2 per \u00abil loro eclettismo, le loro carenze, il loro soggettivismo, la loro mancanza di senso storico e l'accento da loro posto sui sentimenti e le emozioni\u00bb. Entr\u00f2 allora nel POSDR: nel 1907 fu eletto segretario dell'Ufficio centrale estero del Partito socialdemocratico russo, che non era altro che il gruppo dirigente menscevico, e in tale veste \u010ci\u010derin partecip\u00f2 al V Congresso di Londra.\nDopo il congresso fu arrestato a Charlottenburg per possesso di falsi documenti d'identit\u00e0 ed espulso dalla Prussia. Seppe da Pavlov-Sil'vanskij di essere sorvegliato dall'Ochrana, ci\u00f2 che gl'imped\u00ec di tornare in Russia. Si stabil\u00ec allora a Parigi, dove entr\u00f2 nella redazione del giornale menscevico \u00abGolos social-demokrata\u00bb (\u0413\u043e\u043b\u043e\u0441 \u0441\u043e\u0446\u0438\u0430\u043b-\u0434\u0435\u043c\u043e\u043a\u0440\u0430\u0442\u0430, La voce del socialdemocratico), e si iscrisse anche al Partito socialista francese. Esiste dell'emigrato \u010ci\u010derin un ritratto fatto da un suo contemporaneo: \u00abAccondiscendente, calmo, parlava lentamente e dolcemente, non si eccitava mai, non alzava mai la voce. Non amava i bolscevichi, che considerava dei mostri umani ed era convinto che la loro esistenza fosse un fenomeno del tutto anormale. Non trascendeva, non andava mai in collera, non parlava nelle grandi riunioni, ma aveva un suo uditorio col quale intratteneva regolari relazioni; scriveva molte e lunghe lettere a tutte le organizzazioni mensceviche esistenti all'estero, ma anche a singoli emigrati disseminati in Europa e in America\u00bb.\nEffettivamente, in questo periodo, pur attivandosi per riunire i diversi gruppi socialdemocratici russi dell'emigrazione, \u010ci\u010derin si batt\u00e9 contro i bolscevichi sia sul piano dell'organizzazione del partito, opponendosi alla loro unificazione con i menscevichi, che sul piano internazionale, attaccando Lenin, dopo il Congresso di Praga tenuto nel 1912, davanti al Bureau dell'Internazionale socialista. Tuttavia, il suo atteggiamento politico sembrava non privo di contraddizioni, poich\u00e9 egli, oltre a essere amico di Liebknecht, si teneva in stretto contatto con il gruppo tedesco di estrema sinistra di Pannekoek.\nNel 1914, allo scoppio della Prima guerra mondiale, \u010ci\u010derin si trovava a Lilla, che lasci\u00f2 per Bruxelles e successivamente per Londra. Nei confronti della guerra gli assunse dapprima un atteggiamento difensista ma presto comprese \u2013 scrisse \u2013 che \u00abla formula del difensismo nascondeva la capitolazione del lavoro davanti al capitale\u00bb, che \u00abil capitale inglese si serviva delle organizzazioni operaie per tenere la classe operaia sotto il suo potere\u00bb, che \u00abla democrazia rappresentava il potere del capitale nella sua forma pi\u00f9 raffinata\u00bb e che perci\u00f2 \u00aboccorreva lottare senza piet\u00e0 contro tutti i governi borghesi che partecipavano alla guerra\u00bb.\n\u010ci\u010derin ruppe con i menscevichi e si riavvicin\u00f2 agli internazionalisti, collaborando con il \u00abNa\u0161e Slovo\u00bb (La nostra Parola), il giornale edito a Parigi e diretto da Trockij. In Inghilterra salut\u00f2 con soddisfazione la vittoria, nel British Socialist Party, dell'ala ostile alla guerra contro i nazionalisti di Henry Hyndman, e la rivoluzione russa, nel marzo del 1917, trov\u00f2 \u010ci\u010derin ancora a Londra, dove si attiv\u00f2 per ottenere il passaggio verso la Russia degli emigrati politici nel continente. Le autorit\u00e0 inglesi negavano ai bolscevichi il permesso di transito e finirono per incarcerare \u010ci\u010derin, che era il segretario della commissione incaricata di organizzare il ritorno degli emigrati.\nLiberato nel gennaio del 1918 e tornato in Russia, \u010ci\u010derin entr\u00f2 nel Partito bolscevico. Fu posto nella delegazione russa che, in assenza di Trockij, commissario agli Esteri e contrario alla stipula del trattato alle condizioni poste dai tedeschi, il 3 marzo 1918 firm\u00f2 il Trattato di Brest-Litovsk che, a prezzo di gravi perdite territoriali, sanciva la pace tra la Russia e gli Imperi Centrali. In aprile fu nominato vicecommissario agli Esteri e a luglio, dopo le dimissioni di Trockij, ottenne la carica di primo commissario agli Esteri.\nNel 1921 firm\u00f2 gli accordi diplomatici con la Turchia, l'Iran e l'Afghanistan, nell'aprile del 1922 guid\u00f2 la delegazione sovietica alla Conferenza di Genova, firmando poi con il ministro degli Esteri tedesco Walther Rathenau il Trattato di Rapallo, primo passo verso il riconoscimento internazionale dell'Unione Sovietica. Avendo il Trattato di pace di Versailles vietato il riarmo della Germania, una postilla segreta prevedeva la collaborazione militare tra i due paesi, un accordo cessato con l'avvento al potere di Hitler. Nel 1923 partecip\u00f2 alla Conferenza di Losanna, che riconobbe alla Turchia il possesso dei Dardanelli. Nel 1924 Italia e Unione Sovietica stabilirono relazioni diplomatiche e \u010ci\u010derin firm\u00f2 altri accordi la Turchia nel 1925 e con l'Iran nel 1927.\nLo stile di \u010ci\u010derin fu sempre quello di un diplomatico tradizionale, di un funzionario e non, come il suo predecessore Trockij, quello di un uomo politico oltre che di un rivoluzionario. Egli stesso afferm\u00f2 di aver sempre seguito le direttive del suo governo senza farsi promotore di una propria linea politica. Non partecip\u00f2 alle lotte intestine tra i dirigenti del Partito comunista succedutesi dopo la morte di Lenin, ma fu eletto membro del Comitato centrale nel XIV e XV Congresso. Colpito da una grave malattia, si cur\u00f2 in Germania dal 1928 al 1929 e si dimise dalla carica di ministro nel luglio del 1930, venendo sostituito da Litvinov. \u010ci\u010derin mor\u00ec nel 1936 e fu sepolto nel cimitero moscovita di Novodevi\u010dij."}
{"id": "2381419", "revid": "1008790", "url": "https://it.wikipedia.org/wiki?curid=2381419", "title": "Plastic", "text": ""}
{"id": "2381447", "revid": "3831", "url": "https://it.wikipedia.org/wiki?curid=2381447", "title": "Metropolita di Russia", "text": ""}
{"id": "2381455", "revid": "9447", "url": "https://it.wikipedia.org/wiki?curid=2381455", "title": "Navicella Spaziale Apollo", "text": ""}
{"id": "2381456", "revid": "33689", "url": "https://it.wikipedia.org/wiki?curid=2381456", "title": "Maria Cristina d'Asburgo-Lorena (1858-1929)", "text": ""}
{"id": "2381460", "revid": "767487", "url": "https://it.wikipedia.org/wiki?curid=2381460", "title": "L'essenziale (singolo Lisa)", "text": "L'essenziale \u00e8 l'unico singolo dell'omonimo album di Lisa (il secondo). Ebbe un discreto successo nelle radio."}
{"id": "2381470", "revid": "339392", "url": "https://it.wikipedia.org/wiki?curid=2381470", "title": "Atletico Sirio", "text": ""}
{"id": "2381475", "revid": "339392", "url": "https://it.wikipedia.org/wiki?curid=2381475", "title": "Atletico Calcio", "text": ""}
{"id": "2381478", "revid": "93436", "url": "https://it.wikipedia.org/wiki?curid=2381478", "title": "Ona (popolo)", "text": ""}
{"id": "2381481", "revid": "131011", "url": "https://it.wikipedia.org/wiki?curid=2381481", "title": "L'essenziale", "text": ""}
