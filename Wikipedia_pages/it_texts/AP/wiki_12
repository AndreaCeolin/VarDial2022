{"id": "2217978", "revid": "1632387", "url": "https://it.wikipedia.org/wiki?curid=2217978", "title": "Death Magic Doom", "text": "Death Magic Doom \u00e8 il decimo album in studio della doom metal band svedese Candlemass, distribuito dalla Nuclear Blast dal 3 aprile 2009."}
{"id": "2217992", "revid": "729019", "url": "https://it.wikipedia.org/wiki?curid=2217992", "title": "Canaman", "text": "Canaman \u00e8 una municipalit\u00e0 di Quarta classe delle Filippine, situata nella Provincia di Camarines Sur, nella Regione del Bicol.\nCanaman \u00e8 formata da 24 baranggay:"}
{"id": "2218000", "revid": "1305772", "url": "https://it.wikipedia.org/wiki?curid=2218000", "title": "Andulo", "text": "Andulo \u00e8 una municipalit\u00e0 dell'Angola appartenente alla provincia di Bi\u00e9. Ha 318.814 abitanti (stima del 2006) ed una superficie di 10.316\u00a0km\u00b2.\nIl principale comune \u00e8 l'omonimo Andulo."}
{"id": "2218003", "revid": "277947", "url": "https://it.wikipedia.org/wiki?curid=2218003", "title": "Delimitazione del potere di cielo e terra", "text": "Delimitazione del potere di cielo e terra \u00e8 un mito Fon (Benin) che vuole spiegare come ebbe origine il mondo, quali funzioni siano assegnate agli astri e quale sia il ruolo degli agenti atmosferici. Quindi si tratta di una storia sacra trasmessa per via orale utile anche per rinsaldare e unificare la comunit\u00e0. Il mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nTrama.\nLa narrazione descrive la storia di \"Az\u00f4 Sagbata\" che simbolicamente rappresenta la Terra. Da piccolo era sempre disubbidiente e cos\u00ec i genitori lo vendettero, ma lui continu\u00f2 con questa tendenza anche con i nuovi padroni. Anche \"Morte\" lo compr\u00f2 e cerc\u00f2 di rieducarlo, fallendo per\u00f2 nell'impresa. Alla fine si ritrov\u00f2 nuovamente a casa dove strinse amicizia con \"Hevioso\" che rappresenta simbolicamente il cielo, ed i tuoni. \"Hevioso\" ed \"Az\u00f4 Sagbata\" finirono per litigare perch\u00e9 entrambi pretendevano di ottenere il titolo di capo. Venne nominato re \"Az\u00f4 Sagbata\" che invit\u00f2 la sua gente a coltivare i campi, per\u00f2 quando fu il momento delle necessarie piogge ecco che \"Hevioso\" le blocc\u00f2 rendendo aridi i campi e mettendo a repentaglio la vita di uomini e animali. Gli animali furono inviati da \"Az\u00f4 Sagbata\" come messaggeri presso \"Hevioso\" affinch\u00e9 quest'ultimo concedesse la benefica pioggia alla terra. Solamente seguendo un rituale particolare e con la promessa di non interferire con il potere altrui, di \"Hevioso\" in cielo e di \"Az\u00f4 Sagbata\" sulla terra, la situazione si normalizz\u00f2."}
{"id": "2218004", "revid": "125779299", "url": "https://it.wikipedia.org/wiki?curid=2218004", "title": "Toponimi latini delle citt\u00e0 italiane", "text": "Questo elenco comprende sia i toponimi originari latini delle citt\u00e0 d'Italia, effettivamente usati in epoca classica, medievale e moderna, sia alcuni nomi latinizzati."}
{"id": "2218008", "revid": "44627", "url": "https://it.wikipedia.org/wiki?curid=2218008", "title": "Equazione backward di Kolmogorov", "text": ""}
{"id": "2218009", "revid": "767487", "url": "https://it.wikipedia.org/wiki?curid=2218009", "title": "Alusa Fallax", "text": "Gli Alusa Fallax, noti anche come Blizzard, sono stati un gruppo musicale rock progressivo italiano formato nel 1967 a Milano.\nStoria del gruppo.\nIl gruppo nacque a Milano nell'ottobre del 1967 dal precedente gruppo de Gli Adelfi, formato dai compagni di liceo Massimo Parretti alle tastiere, Giancarlo Vismara e Guido Gabet alle chitarre e dai fratelli Augusto e Guido Cirla, rispettivamente batterista e bassista.\nIl primo singolo \"Dedicata a chi amo\" venne registrato nel 1967 su iniziativa di Cesare La Loggia, proprietario della West Side (per la quale suonavano anche I Trolls), che chiese un arrangiamento dell\"'Intermezzo\" della \"Cavalleria rusticana\" di Pietro Mascagni. Il lato B, \"Charleston 1923\", nacque sull'onda del successo di \"Bonnie and Clyde\". Oltre che dalla musica classica e sinfonica l'opera present\u00f2 anche influenze jazzistiche. Nel 1969, dopo la fine del liceo, Giancarlo Vismara lasc\u00f2 il gruppo, sostituito dal pi\u00f9 giovane dei fratelli Cirla, Mario Cirla. Grazie all'impresario Gianni Fonio di Novara, iniziarono a fare serate e a lavorare al secondo singolo, che venne pubblicato dall'etichetta West Side. in una particolare edizione con copertina con busta a manici La canzone sul lato A, \"Tutto passa\", \u00e8 tratta da una ballata pellerossa.\nParteciparono a numerosi festival, tra cui la terza edizione del \"Festival di musica d'avanguardia e di nuove tendenze\" nel 1973 e durante una di queste manifestazioni a Napoli nel 1974 vennero contattati da Cipri, responsabile della Fonit Cetra, che offr\u00ec al gruppo un contratto per la registrazione del loro album di debutto. \"Intorno alla mia cattiva educazione\" nasce come concerto sceneggiato e narra di un personaggio vittima di una educazione severa che poi si libera delle proprie inibizioni. Il disco ebbe un successo limitato, ma viene considerato \u00abun album di palese spessore artistico\u00bb e \u00abuno dei \"classici\" del progressive italiano\u00bb, e venne presentato interamente durante i concerti effettuati in apertura al tour del 1974 dei Curved Air. Tra i motivi del modesto riscontro in termini di vendite viene citato dalla critica successiva il mancato sostegno promozionale fornito al disco come peraltro altri gruppi italiani dello stesso periodo.\nIl gruppo continu\u00f2 a suonare nei locali fino al 1977, quando realizzarono un singolo sotto il nome Blizzard. Guido Cirla apr\u00ec uno studio da commercialista, Augusto Cirla uno studio legale, Mario Cirla uno studio di psicoanalisi, Massimo Parretti uno studio di audio per videoproduzioni e Guido Gabet divent\u00f2 ingegnere informatico. I dischi degli Alusa Fallax, assieme a quelli di altri gruppi analoghi, fanno oggi parte degli \"oggetti di culto\" di un collezionismo internazionale che ha uno dei suoi mercati pi\u00f9 fiorenti in Giappone. L'album \"Intorno alla mia cattiva educazione\" venne ristampato in CD nel 1994 e nel 2005 e in vinile nel 2008, ed \u00e8 stato ristampato dalla Seven Seas/King (K25P428) in Giappone."}
{"id": "2218010", "revid": "729019", "url": "https://it.wikipedia.org/wiki?curid=2218010", "title": "Caramoan", "text": "Caramoan \u00e8 una municipalit\u00e0 di Quarta classe delle Filippine, situata nella Provincia di Camarines Sur, nella Regione del Bicol.\nCaramoan \u00e8 formata da 49 baranggay:"}
{"id": "2218016", "revid": "1318658", "url": "https://it.wikipedia.org/wiki?curid=2218016", "title": "Lago di Centro Cadore", "text": "Il lago di Centro Cadore, o pi\u00f9 semplicemente lago di Cadore, \u00e8 uno specchio d'acqua artificiale situato nella regione storico-geografica del Cadore, lungo l'alto corso del fiume Piave.\nIl bacino, di 2,3 km\u00b2, si \u00e8 originato negli anni cinquanta con la costruzione della diga di Pieve di Cadore, in localit\u00e0 Sottocastello. Di forma stretta e lunga con orientamento sud-nord, arriva sino all'abitato di Lozzo di Cadore, coinvolgendo inoltre i comuni di Calalzo di Cadore, Domegge di Cadore e Lorenzago di Cadore.\nPrima della formazione del lago.\nSecondo il topografo Alessio De Bon, una strada preromana collegava Domegge di Cadore all'isola del lago e proseguiva verso localit\u00e0 \"Rau\u017ea\" di Sottocastello, lungo \"Pian dele Ere\", grazie ad un ponte che attraversava il Piave in localit\u00e0 \"Tras\", nel tratto in cui scorreva incassato tra le rocce. La strada continuava poi verso Caralte. Recenti ritrovamenti archeologici sembrano confermare, oltre la presenza della strada, anche l'ipotesi che l'isola fosse uno dei primi e pi\u00f9 importanti insediamenti paleoveneti in Cadore, una \"teuta\" (comunit\u00e0 in celtico) civile e religiosa. Quella che prima della formazione del lago era un'altura posta al centro della valle del Piave probabilmente era la sede politica, Lagole quella religiosa. Domegge (Duemilia) potrebbe dunque trarre il nome dall'esatta distanza, ovvero due miglia, che la separa dall'isola, il centro principale.\nDati tecnici.\nIl lago si form\u00f2 negli anni cinquanta in seguito alla costruzione della diga di Pieve di Cadore che sbarra il Piave all'altezza di Sottocastello. L'infrastruttura faceva parte del complesso di dighe e centrali realizzati dalla SADE lungo l'alto bacino del fiume. Al centro del bacino, di fronte a Calalzo, si sono formati alcuni isolotti che diventano penisole a seconda del livello dell'acqua, regolato artificialmente dall'Enel.\nLa formazione del lago sommerse la caratteristica cascata del torrente Anf\u00e9la, immissario sinistro del lago, che all'epoca azionava mulini e una segheria in localit\u00e0 Rau\u017ea, strutture anch'esse naturalmente sommerse. Altri suoi immissari secondari sono:\nRifugi attorno al lago.\nUna volta attraversato il ponte di Domegge, seguendo la strada asfaltata a destra, \u00e8 possibile raggiungere il Rifugio Cercen\u00e0 e il Rifugio Padova, ai piedi degli Spalti di Toro. I due rifugi in inverno sono anche raggiungibili con le ciaspe, partendo dalla sponda sinistra del lago e seguendo le indicazioni per il percorso battuto.\nSempre partendo dal lago \u00e8 anche raggiungibile a piedi, in meno di un'ora, l'Eremo dei Romiti di Monte Froppa.\nDa Sottocastello invece, una volta attraversata la diga, sono raggiungibili per ripida strada sterrata (inizialmente asfaltata) l'alpeggio di Vedorcia (1700\u00a0m) e il Rifugio Tita Barba."}
{"id": "2218017", "revid": "339392", "url": "https://it.wikipedia.org/wiki?curid=2218017", "title": "Generazione Protagonista", "text": ""}
{"id": "2218021", "revid": "371529", "url": "https://it.wikipedia.org/wiki?curid=2218021", "title": "Six Pack (Black Flag)", "text": "Six Pack \u00e8 il terzo EP del gruppo hardcore punk statunitense Black Flag, pubblicato nel 1981 su SST Records.\nNelle intenzioni della band questo avrebbe dovuto diventare il primo LP della propria discografia, ma l'idea venne accantonata a causa del rifiuto da parte del cantante Dez Cadena, che desiderava tornare alla chitarra ritmica. Poco dopo la registrazione dell'EP fu ingaggiato Henry Rollins, con cui i Black Flag riuscirono finalmente a produrre il primo album di studio."}
{"id": "2218028", "revid": "767487", "url": "https://it.wikipedia.org/wiki?curid=2218028", "title": "Del Gallego", "text": "Del Gallego \u00e8 una municipalit\u00e0 di Quarta classe delle Filippine, situata nella Provincia di Camarines Sur, nella Regione del Bicol.\nDel Gallego \u00e8 formata da 32 baranggay:"}
{"id": "2218033", "revid": "1305772", "url": "https://it.wikipedia.org/wiki?curid=2218033", "title": "Le due tigri", "text": ""}
{"id": "2218039", "revid": "909008", "url": "https://it.wikipedia.org/wiki?curid=2218039", "title": "Intorno alla mia cattiva educazione", "text": "Intorno alla mia cattiva educazione \u00e8 l'unico album in studio del gruppo musicale italiano Alusa Fallax, pubblicato nel 1974 dalla Fonit Cetra."}
{"id": "2218042", "revid": "164044", "url": "https://it.wikipedia.org/wiki?curid=2218042", "title": "Shrewsbury Town F.C.", "text": ""}
{"id": "2218047", "revid": "1543377", "url": "https://it.wikipedia.org/wiki?curid=2218047", "title": "I loro occhi guardavano Dio", "text": "I loro occhi guardavano Dio, noto anche come Con gli occhi rivolti al cielo (\"Their Eyes Were Watching God\", 1937), \u00e8 l'opera pi\u00f9 famosa di Zora Neale Hurston, scrittrice afroamericana dell'\"Harlem Renaissance\". Venne scritto mentre l'autrice si trovava ad Haiti per uno studio antropologico. Il romanzo \u00e8 per\u00f2 ambientato in Florida.\n\"I loro occhi guardavano Dio\" \u00e8 stato pubblicato per la prima volta in Italia nel maggio del 1938 da \"Frassinelli tipografo editore, via Conte Verde, 9 Torino\". Ci\u00f2 \u00e8 per certi versi sorprendente visto il periodo storico poco propizio a un libro cos\u00ec aperto e non razzista, che esprime una visione della realt\u00e0 dei neri, delle loro aspirazioni, dei loro sentimenti, dalla loro prospettiva. Non va dimenticato che l'autrice \u00e8 afroamericana.\nTrama.\nIl personaggio principale e narratore dell'opera \u00e8 Janie Crawford, una donna di quarant'anni, afroamericana, che racconta la storia della sua vita e dei suoi viaggi ad un'amica mediante dei flashback. Le tappe della sua vita sono divise prendendo come punti di riferimento i tre matrimoni.\nLa nonna di Janie, Nanny, era una schiava che rimase incinta di un uomo bianco e diede alla luce una bambina. Quest'ultima fu violentata quando era ancora adolescente e da l\u00ec nacque Janie. Janie crebbe con la nonna, la madre non viene mai menzionata nel romanzo. Nanny vuole evitare che la nipote spenda male la sua vita insieme ad un uomo qualsiasi, quindi le combina un matrimonio con un fattore, il quale cerca una sposa per mandare avanti sia la casa che la fattoria. Il matrimonio per\u00f2 va a rotoli, Janie non ama l'uomo che l'ha sposata solo per convenienza e che la picchia e la costringe a lavorare nella fattoria. Lei allora scappa con un altro, Joe Starks, col quale va a vivere a Eatonville.\nAl loro arrivo, Starks inizia ad organizzare l'economia della citt\u00e0, si autoproclama sindaco, compra altra terra e contratta per costruire un negozio. Tutto ci\u00f2 provoca un cambio nella sua personalit\u00e0 e fa s\u00ec che Janie prenda le distanze perch\u00e9 si accorge di essere diventata una sorta di \"moglie trofeo\". Tempo dopo, Starks muore, lasciando i suoi beni a Janie che la rendono economicamente indipendente e centro di attenzione per i possibili pretendenti. Tra questi, Janie si innamora di un bracciante scommettitore, Tea Cake, con cui si trasferisce a Jacksonville dopo aver venduto terra e negozio.\nCon Tea Cake Janie trova il vero amore che tanto aveva cercato. Si trasferiscono nelle Everglades, ma la zona in cui vivono viene investita da un uragano e, nonostante sopravvivano entrambi, l'uomo viene morso da un cane rabbioso. La rabbia poco a poco lo fa impazzire fino al punto in cui cerca di sparare a Janie. Lei, per difendersi, spara a lui e viene quindi accusata di omicidio. La giuria, composta da bianchi, la dichiara innocente, nonostante l'opposizione dei giurati neri, amici di Tea Cake.\nDopo la sentenza, Janie si riconcilia con la comunit\u00e0 afroamericana delle Everglades e decide di ritornare ad Eatonville dove la aspettano critiche e guai.\nCritica.\nAnche se l'opera della Hurston figura nella lista dei pi\u00f9 letti nei programmi di letteratura afroamericana negli Stati Uniti, il libro non piacque ai contemporanei dell'autrice. Non venne apprezzata la rappresentazione degli accenti fonetici della comunit\u00e0 afroamericana di Stati Uniti e Caraibi all'inizio del XX secolo, tra cui l'uso di \"tuh\" al posto di \"to\" e \"Ah\" invece di \"I\". A molti autori dell'\"Harlem Renaissance\" dava fastidio il fatto che la Hurston mostrasse le divisioni tra gli afroamericani di pelle pi\u00f9 chiara e pi\u00f9 scura, come nel caso della signora Turner, cos\u00ec come le differenze tra l'uomo e la donna afroamericani.\nIl libro, scritto col tipico linguaggio dialettale del sud afroamericano, ha attratto anche le critiche di chi considera gli afroamericani ignoranti, incapaci di parlare l'inglese. Le stesse critiche vennero mosse anche a \"Le avventure di Huckleberry Finn\" di Mark Twain ma, mentre Twain trasforma la parlata dialettale in un personaggio tridimensionale attraverso Huck, la Hurston usa il dialetto per mostrare che complesse relazioni sociali e tratti comuni al linguaggio metaforico sono possibili anche nel linguaggio degli afroamericani, che molti considerano inferiore.\nVersione televisiva.\nNel 2005 dal romanzo \u00e8 stato tratto un adattamento per la televisione, \"Con gli occhi rivolti al cielo\" , con Janie interpretata dall'attrice Halle Berry (produttrice esecutiva da Oprah Winfrey)."}
{"id": "2218053", "revid": "75421", "url": "https://it.wikipedia.org/wiki?curid=2218053", "title": "Six Pack (EP)", "text": ""}
{"id": "2218054", "revid": "599013", "url": "https://it.wikipedia.org/wiki?curid=2218054", "title": "Cheba", "text": "La cheba era un particolare tipo di tortura utilizzato nella Repubblica di Venezia.\nIl termine indica una generica gabbia per animali secondo fonti tratte dal dialetto veneto.\nStoria.\nIdeata per punire gli ecclesiastici colpevoli di sodomia, omicidio, falso e bestemmia. Il termine proviene dal dialetto veneziano, in lingua italiana significa \"gabbia\". Fu abolita alla fine del XV secolo.\nProcedimento.\nIl condannato, dopo essere stato sottoposto alla gogna in Piazza San Marco con corona di carta sopra la testa, veniva rinchiuso in una gabbia sospesa di legno; durante il periodo della pena poteva nutrirsi tramite una cordicella con cui riusciva a trascinare pane e acqua da bere. La durata della punizione variava a seconda delle colpe.\nSi racconta della condanna inflitta il 24 dicembre 1391 a \"Jacopo Tanto\", parroco della chiesa di san Maurizio, che aveva ucciso un altro prete; in quell'occasione la pena fu a vita."}
{"id": "2218063", "revid": "287204", "url": "https://it.wikipedia.org/wiki?curid=2218063", "title": "Six Pack", "text": ""}
{"id": "2218065", "revid": "35692", "url": "https://it.wikipedia.org/wiki?curid=2218065", "title": "Toradora", "text": ""}
{"id": "2218069", "revid": "339392", "url": "https://it.wikipedia.org/wiki?curid=2218069", "title": "Battaglia di Trayanovi Vrata", "text": ""}
{"id": "2218075", "revid": "599013", "url": "https://it.wikipedia.org/wiki?curid=2218075", "title": "Alpenkorps", "text": "Con il termine Alpenkorps si indicavano le truppe da montagna tedesche, utilizzate durante la fase iniziale prima guerra mondiale, lungo il confine alpino italo-austriaco, soprattutto sul fronte dolomitico. Nell'ottobre 1917 svolse un ruolo di grande importanza nella battaglia di Caporetto, contribuendo alla vittoria tedesca. L'impiego e l'utilizzo di questo corpo ricordava sotto molti aspetti quello degli alpini italiani.\nStoria.\nIl Deutsches Heer dopo le difficolt\u00e0 avute con gli \"Chasseurs Alpins\" francesi nella regione dei Vosgi durante la battaglia delle Frontiere, decise di creare delle truppe specializzate per l'ambiente montano.\nA Monaco, il 21 novembre 1914 furono cos\u00ec formati due battaglioni: il \"Kgl. Bayerisches Schneeschuhbataillon I\" e il \"Schneeschuhbataillon II\", letteralmente \"battaglione bavarese racchette da neve\". Nell'aprile 1915 fu formato anche il \"Schneeschuhbataillon III\", con due compagnie provenienti dal \"Schneeschuhbataillon II\", la 4a e la 6a.\nNel maggio 1915, i tre battaglioni furono portati assieme ad un quarto nuovo battaglione (composto da truppe provenienti dal \"Landwehr\" bavarese) a formare il 3\u00ba reggimento \"J\u00e4ger\" (cacciatori). Nell'ottobre dello stesso anno la designazione \"Schneeschuhbataillon\" fu eliminata.\nSempre nel maggio 1915, i precedenti separati battaglioni J\u00e4ger (1\u00ba, 2\u00ba e 2\u00ba di riserva) furono riuniti per formare il \"Kgl. Bayer. J\u00e4ger Regiment Nr. 1\" (1\u00ba reggimento bavarese di cacciatori). Il 10\u00ba battaglione prussiano, il 10\u00ba di riserva e il 14\u00ba battaglione J\u00e4ger furono anche uniti per formare il \"J\u00e4ger Regiment Nr. 2\".\nQueste unit\u00e0, assieme al \"K\u00f6niglich Bayerisches Infanterie-Leib-Regiment\" e al reggimento bavarese di \"Leibwache\" divennero il cuore del corpo dell'\"Alpenkorps\", a cui vennero assegnate artiglierie, mitragliatrici e altre unit\u00e0 di supporto.\nIl corpo fu ufficialmente fondato il 18 maggio 1915 dal tenente generale Konrad Krafft von Dellmensingen, dal maggior generale Ludwig Ritter von Tutschek e dal prussiano maggior generale Ernst von Below.\nL'\"Alpenkorps\" si fece notare per le sue azioni a Verdun, quindi nei Balcani, a Salonicco e contro la Romania. Nell'ottobre 1917 venne di nuovo trasferito sul fronte italiano dove partecip\u00f2 alla battaglia di Caporetto, dimostrando grande spirito offensivo e conquistando le importanti posizioni sul monte Colovrat. Tra gli ufficiali inferiori dell'Alpenkorps che si distinsero nella battaglia ci furono il tenente Ferdinand Sch\u00f6rner e il tenente Erwin Rommel (del \"XIII. corpo d'armata del Regio Esercito del W\u00fcrttemberg\"), futuri feldmarescialli nella seconda guerra mondiale.\nFu abolito a seguito dell'entrata in vigore del trattato di pace di Versailles che imponeva rigide restrizioni nell'apparato bellico tedesco.\nAnni dopo vennero create le \"Gebirgdivisionen\", divisioni di montagna utilizzate nella seconda guerra mondiale, molto simili all'\"Alpenkorps\".\nFronte dolomitico.\nNonostante la Germania e l'Italia non fossero ancora in guerra (fino al 1916), l'\"Alpenkorps\" fu subito mandato a rinforzare la sottile linea difensiva sul fronte dolomitico. In queste occasioni il corpo non svolse alcuna azione offensiva, ma difese il fronte dai continui attacchi degli Alpini, fino a che l'Impero austro-ungarico non fu capace di sottrarre truppe dal fronte orientale e ridisporle sul nuovo fronte.\nIn quest'occasione alle truppe fu aggiunta un'unit\u00e0 aerea, il \"Feldflieger Abteilung\" (FFA) che aveva disponibili aerei Morane-Saulnier Type L.\nIl corpo fu molto attivo soprattutto sul Col di Lana."}
{"id": "2218078", "revid": "19330", "url": "https://it.wikipedia.org/wiki?curid=2218078", "title": "Battaglia dei Cancelli di Traiano", "text": ""}
{"id": "2218084", "revid": "75421", "url": "https://it.wikipedia.org/wiki?curid=2218084", "title": "Produttore musicale", "text": ""}
{"id": "2218093", "revid": "1226", "url": "https://it.wikipedia.org/wiki?curid=2218093", "title": "La Provincia di Vicenza", "text": ""}
{"id": "2218097", "revid": "228587", "url": "https://it.wikipedia.org/wiki?curid=2218097", "title": "Quella Vecchia Locanda (album)", "text": "Quella Vecchia Locanda \u00e8 un album dei Quella Vecchia Locanda pubblicato nel 1972.\nIl disco.\nL'album viene pubblicato nel mese di giugno del 1972, dopo l'arrivo nel gruppo di \"Donald Lax\", violinista statunitense. Nell'album si possono subito notare le influenze classiche e la notevole complessit\u00e0 e genialit\u00e0 nelle canzoni. Vengono soprattutto messi in evidenza l'utilizzo del violino e del flauto. Il brano che apre l'album \u00e8 \"Prologo\", brano nella parte iniziale di puro rock con i vari ingressi di tutti i strumenti per poi evolversi verso la conclusione in una melodia acustica. L'inizio del secondo brano \u00e8 in stile vivaldiano grazie al violino di Lax mentre nel terzo viene messa in evidenza la chitarra acustica. \"Immagini Sfocate\"; il quarto brano dell'album, inizia con una bella sovrapposizione di violino e flauto, continuando lo stile utilizzato nei due brani precedenti salvo poi trasformarsi in un rock grintoso verso il finale. \"Il Cieco\" ha la parte iniziale e finale grintosa, o quasi perch\u00e9 gli ultimi secondi del brano sono caratterizzati da un incrocio tra il violino e pianoforte. \"Dialogo\" \u00e8 l'esempio del rock progressivo sviluppato dal gruppo con l'assolo di clarinetto, un finale pieno di effetti sonori ed un basso che la fa da padrone. \"Verso la Locanda\" \u00e8 un perfetto equilibrio tra la parte ritmica e quella acustica, mentre nella traccia finale del gruppo \u00e8 il piano forte a dominare per quasi l'intero brano con una parte iniziale spettacolare, cedendo il passo al violino e al flauto nella parte centrale, per poi rientrare per concludere il brano e l'album.\nL'assolo di clarinetto suonato in \"Dialogo\" \u00e8 eseguito da Peter Z. Lax, fratello di Donald, ma questi non viene menzionato nel disco."}
{"id": "2218098", "revid": "122964358", "url": "https://it.wikipedia.org/wiki?curid=2218098", "title": "Luigi Tatti", "text": "Biografia.\nNato nell'allora Regno d'Italia napoleonico in famiglia agiata da Paolo e da Marta Martinez, fece i primi studi presso il Pontificio Collegio Gallio e nel Liceo locale per poi laurearsi in Matematica presso l'Universit\u00e0 degli Studi di Pavia nell'anno 1829. Dopo avere concluso il praticantato presso lo Studio Perego di Milano, si trasfer\u00ec a Roma per un biennio; rientrato a Como progett\u00f2 il Cimitero Comunale della citt\u00e0. La sua carriera professionale comincia nel 1829 con la progettazione di un monumento per la Congregazione Municipale di Como. Nel 1835 \u00e8 a Milano per collaborare con lo studio di Giacomo Tazzini.\nSempre nel 1835 il Tatti traduce e postilla l'opera di Edouard Biot, \"Manuel du constructeur de chemins de fer\", in italiano \"L'architetto delle strade ferrate ovvero saggio sui principi generali dell'arte di formare le strade a ruotaje di ferro\". che viene pubblicato nel 1837. Lo stesso anno viene assunto dall'ingegner Giovanni Milani che gli affida il tracciamento della tratta Chiari-Brescia della Imperial-Regia Privilegiata Strada Ferrata Ferdinandea Lombardo-Veneta.\nNel decennio '37-'47 alterna pubblicazioni erudite, apprezzate da personaggi in vista come Carlo Cattaneo, a lavori di secondo piano per privati e per le Pubbliche Costruzioni del comune, fino a quando nel '48 riceve l'incarico di arredare il palazzo Arcivescovile.\nAlla fine dello stesso anno, perde il posto statale e la sua vita prende la via degli studi tecnici, approfondendo aspetti legati alla forma e al bello.\nLa sua esperienza trover\u00e0 fortuna nel periodo post unitario, con molte commissioni per le realizzazioni di importanti opere infrastrutturali, soprattutto ferroviarie, in tutto il Paese da poco unito. Si segnalano le ferrovie del Tirolo e di Gorizia dal 1854 al 1860, lo studio al passo della Spluga nel 1861, la ferrovia Perugina, le linee Meridionali, il Canale Cavour e quello del Lago Maggiore dal 1861 al 1865. Quindi lo tennero occupato le ferrovie del Veneto, il Canale del Ledre nel Friuli, le ferrovie economiche della Valtellina e del Comasco, la linea d'accesso al Gottardo.\nPromotore della ricostituzione del \"Collegio degli Ingegneri e Architetti di Milano\" \u00e8 ricordato principalmente per le seguenti opere: Il cimitero di Como (1836-40), Villa Litta Modigliani a Tremezzo (1839), Casa Beretta a Milano (1840-45). Un importante progetto mai realizzato \u00e8 quello per la chiesa del Santissimo Crocifisso di Como (1845).\nDescritto dai suoi coevi come \u00ab\"d'aspetto maestoso e venerando; (...) d'ingegno meditativo, perspicace: di una operosit\u00e0 indefessa, di costumi severi e patriarcali, affabile nei modi, non molto verboso, ma ponderato nel discorso\"\u00bb, il Tatti si spense dopo breve malattia nella sua villa di Lucinasco, Como, il 14 ottobre e fu sepolto presso il Cimitero comunale di Como."}
{"id": "2218099", "revid": "125624384", "url": "https://it.wikipedia.org/wiki?curid=2218099", "title": "Rigassificatore", "text": "Un rigassificatore \u00e8 un impianto che permette di riportare un fluido che normalmente in natura si presenta sotto forma di gas, dallo stato fisico liquido a quello aeriforme. L'impianto non \u00e8 da confondersi invece con il gassificatore, che ha tutt'altre funzioni. I pi\u00f9 noti impianti di questo tipo sono i rigassificatori GNL, utilizzati nel ciclo di trasporto del gas naturale.\nNormalmente la liquefazione di un gas viene condotta per agevolarne il trasporto in serbatoi, riducendone il volume. Tale sistema viene in particolare adottato in occasione del trasporto marittimo di gas industriali come metano, GNL, etilene, GPL, ammoniaca ed altri derivati del petrolio. Il trasporto avviene in condizioni criogeniche o di debole pressurizzazione.\nLa rigassificazione viene realizzata negli impianti di destinazione attraverso l'innalzamento della temperatura e l'espansione del gas in impianti la cui complessit\u00e0 dipende dalle condizioni di temperatura raggiunte per ottenere la fase liquida."}
{"id": "2218103", "revid": "709565", "url": "https://it.wikipedia.org/wiki?curid=2218103", "title": "Polonio (personaggio)", "text": "Polonio (\"Polonius\" in lingua inglese) \u00e8 un personaggio dell\"Amleto\" di Shakespeare.\nStoria.\nPolonio \u00e8 il ciambellano di Elsinore, reggia di Danimarca una volta residenza di Amleto padre, ed \u00e8 inoltre il padre di Laerte e di Ofelia, la ragazza di cui Amleto \u00e8 innamorato.\nPolonio indaga sulla presunta follia di Amleto, per richiesta del nuovo re Claudio, usurpatore del trono, per il quale \u00e8 prodigo di consigli. Per questo, in occasione di un incontro fra il principe e sua madre Gertrude, sposa ora di Claudio, Polonio decide di nascondersi dietro un arazzo nella stanza di lei per ascoltare la conversazione. Durante il dialogo le parole di Amleto divengono tanto dure verso l'usurpatore Claudio che Polonio chiama aiuto e, scoperto, finisce infilzato dal principe, il quale pensa ci sia dietro l'arazzo il re stesso.\nPer questo atto Ofelia impazzir\u00e0 finendo con il suicidarsi, e Laerte, per vendicare il padre e la sorella, aizzato da Claudio, sfider\u00e0 Amleto nel duello che condurr\u00e0 entrambi alla morte.\nSecondo Edith Sitwell (\"The Queens and the Hive\", 1962), il personaggio Polonio sarebbe la caricatura di lord William Cecil, barone di Burghley, segretario e tesoriere di Elisabetta I d'Inghilterra: era infatti un personaggio ambiguo soprannominato \"La volpe\", sempre raffigurato con il bastone del comando (in latino \"Polus\"). Il nome Polonio, dunque, sarebbe stato coniato da Shakespeare ispirandosi a \"Polus\"."}
{"id": "2218114", "revid": "1543377", "url": "https://it.wikipedia.org/wiki?curid=2218114", "title": "Brand (Ibsen)", "text": "Brand \u00e8 un dramma in cinque atti del drammaturgo norvegese Henrik Ibsen scritto fra il 1865 ed il 1866, e rappresentato nel 1885.\nTrama.\nNarra della storia del pastore \"Brand\" che crede nella forza della volont\u00e0, tratta tutti con astio e durezza. Estremista negli atteggiamenti finir\u00e0 con il morire da solo chiedendo a Dio: \u00abRispondimi o Dio nell'ora in cui la morte mi investe, non \u00e8 dunque sufficiente tutta la volont\u00e0 di un uomo a conseguire una sola parte di salvezza?\u00bb. Ottenendo in risposta: \u00abDio \u00e8 carit\u00e0\u00bb (dalla traduzione di Cervesato A)."}
{"id": "2218117", "revid": "1944045", "url": "https://it.wikipedia.org/wiki?curid=2218117", "title": "Legion of Merit", "text": "La Legion of Merit (\"Legione al merito\") \u00e8 una decorazione militare degli Stati Uniti d'America, creata dal presidente Franklin D. Roosevelt il 20 luglio 1942, e concessa ai membri dell'Esercito americano e delle nazioni alleate.\nSi tratta dell'unica decorazione americana suddivisa in gradi ed \u00e8 la sesta nell'ordine delle pi\u00f9 alte decorazioni americane, dopo la Medaglia al Servizio Superiore di Difesa e prima della Croce al valore aeronautico. Il suo disegno riprende quello della Legion d'Onore Francese.\nStoria.\nL'idea di creare una medaglia particolare che descrivesse il servizio meritevole dei militari impegnati nel conflitto mondiale inizi\u00f2 a balenarsi nel 1937 senza che venisse mai concretizzata.\nIn una lettera al Quartiermastro Generale datata 24 dicembre 1941, l'Aiutante Generale formalmente richiese i disegni per la nuova decorazione da crearsi provvisti dagli artisti dell'esercito Bailey, Banks e Biddle che vennero consegnati il 5 gennaio 1942.\nIl 3 aprile 1942 i disegni vennero approvati e la medaglia ottenne ufficialmente il nome di \"Legion of Merit\" assumendo dunque le prerogative di un ordine cavalleresco e ottenendo dal congresso la possibilit\u00e0 che tale decorazione fosse concessa non solo a tutto il personale dell'esercito statunitense ma anche a quelli degli alleati.\nIl presidente Franklin D. Roosevelt con ordine esecutivo del 29 ottobre 1942 stabil\u00ec il regolamento per la concessione dell'Ordine e che fosse necessaria l'approvazione dello stesso presidente per la sua consegna, clausola che ad ogni modo venne meno gi\u00e0 dal 1943 quando il dipartimento di guerra degli Stati uniti deleg\u00f2 al generale George C. Marshall la concessione e l'approvazione delle decorazioni. Dal 15 marzo 1955 il presidente Dwight D. Eisenhower riport\u00f2 l'autorit\u00e0 concedente nelle mani del presidente stesso.\nInsegne.\nLa \"medaglia\" dell'Ordine \u00e8 costituita da una medaglia che riprende la decorazione della Legion d'Onore francese: essa \u00e8 composta da cinque braccia biforcate smaltate di bianco e bordate di cremisi, il tutto su un fondo d'oro e circondate da una corona d'alloro smaltata di verde. al centro della medaglia si trova un tondo blu contenente 13 stelle (le originarie tredici colonie americane), circondato da una cornice d'oro.\nLa \"placca\" dell'Ordine riprende le medesime decorazioni della medaglia ed \u00e8 concessa unicamente per la classe di Comandante Capo.\nIl \"nastro\" dell'Ordine \u00e8 cremisi bordato di bianco.\nInsigniti notabili.\nAlcuni tra i decorati sono:"}
{"id": "2218118", "revid": "1573940", "url": "https://it.wikipedia.org/wiki?curid=2218118", "title": "Dosidicus gigas", "text": "Dosidicus gigas () noto commercialmente come totano gigante del Pacifico o come calamaro di Humboldt, \u00e8 un calamaro della famiglia Ommastrephidae, di notevoli dimensioni, che vive nelle acque della corrente di Humboldt, nell'Oceano Pacifico, al largo delle coste sudamericane. A causa della sua indole fortemente aggressiva e per la colorazione rossa cupa del corpo, questo calamaro \u00e8 chiamato anche \"Diablo Rojo\", il \"Diavolo Rosso\".\nDistribuzione e habitat.\nVive di solito ad una profondit\u00e0 di 200-700 metri, sebbene non sia raro incontrarlo fino alla superficie, dalla Terra del Fuoco fino alla California.\nDescrizione.\nIl \"Dosidicus gigas\" \u00e8 un calamaro di grandi dimensioni, fino a due metri di lunghezza. Vive in gruppi numerosi, fino a 1200 individui, e possono nuotare ad una velocit\u00e0 di 24\u00a0km/h grazie al sistema di propulsione fornito dal sifone.\nHa degli occhi molto grandi per poter vedere nell'oscurit\u00e0, lunghi tentacoli muniti di ventose uncinate capaci di afferrare saldamente la preda per portarla alla bocca ed \u00e8 dotato di un becco molto duro all'interno dell'apertura boccale, il quale presenta una potenza tale da frantumare le ossa. Nemico acerrimo dei Capodogli, in quanto questi ultimi se ne nutrono."}
{"id": "2218119", "revid": "2074952", "url": "https://it.wikipedia.org/wiki?curid=2218119", "title": "Ray Cooper", "text": "Biografia.\n\u00c8 noto per la sua intensa attivit\u00e0 di percussionista e \"session man\" al fianco di artisti come Elton John, George Harrison, Sting, Eric Clapton e dei Pink Floyd.\nLa sua lunga carriera artistica ha inizio negli anni Sessanta, quando Ray registra con gli Who e collabora con la band America, con Carly Simon e con David Essex. Nel 1969 fa parte dei \"Blue Mink\", gruppo prodotto da Gus Dudgeon. Suona inoltre le percussioni nelle prime produzioni di Elton John, in un album di Nicky Hopkins e nell'album dei Rolling Stones \"It's Only Rock 'n Roll\" del 1974.\nIn quell'anno diventa ufficialmente membro della Elton John Band e contribuisce attivamente al classico sound dei lavori della rockstar, suonando per esempio in \"Caribou\" (1974) e in \"Captain Fantastic and the Brown Dirt Cowboy\" (1975).\nSul finire degli anni Settanta collabora con gli Wings, Simon Ferry e Art Garfunkel.\nA portarlo alla ribalta \u00e8, dopo alcuni concerti del 1977, lA Single Man Tour\" del 1979 con le famose date in Russia, dovuto alla pubblicazione dell'omonimo album eltoniano l'anno precedente. In queste esibizioni, le prime di un artista occidentale nel Paese sovietico, Elton \u00e8 solo al pianoforte, privo del look variopinto e sgargiante esibito anni prima, ed esegue pezzi come \"Your Song\" e \"Daniel\"; all'inizio della seconda parte dello show lo raggiunge sul palco il funambolico Ray, che scatena alle percussioni il suo eclettismo e la sua maestria in maniera decisamente espressiva. Vengono esibiti brani come '/\"Tonight\", \"Part-Time Love\", \"Bennie &amp; The Jets\", \"Better Off Dead\", \"I Think I'm Going to Kill Myself\" e \"Saturday Night's Alright for Fighting\"/\"Pinball Wizard\", che mandano in delirio il pubblico russo e facendo guadagnare molto a Cooper in termini di popolarit\u00e0. In quel tour si verificano anche imponenti scene di isteria collettiva: lo stesso Elton John ammetter\u00e0 di non aver mai avuto un successo di tali proporzioni.\nNegli anni Ottanta, Ray suona ancora con i The Rolling Stones; nel 1983 partecipa ad un tour finalizzato alla raccolta di fondi per beneficenza con Ronnie Lane, Eric Clapton, Jimmy Page, Jeff Beck, Billy Wyman e Charlie Watts. Nel 1985, appare nell'album di Mick Jagger \"She's The Boss\" e collabora con Billy Wyman; nel 1986 partecipa allo storico tour eltoniano in Australia con la Melbourne Symphony Orchestra.\nNel 1982 suona nel disco \"Il tuffatore\" di Flavio Giurato.\nNegli anni Novanta torna di nuovo ad esibirsi con Elton nei suoi tour solo piano e percussioni, riproponendo vecchi pezzi di John come \"Indian Sunset\"; nel 1992 suona le percussioni nell'album live di Eric Clapton \"Unplugged\", mentre nel 1997 \u00e8 presente al concerto \"Music For Montserrat\". Nello stesso anno collabora ancora con Billy Wyman.\nNel 2002 suona al concerto tenutosi in onore di George Harrison; nel 2007 fa altrettanto al concerto per Jim Capaldi.\nIn quell'anno lavora inoltre all'album \"Pictures\" di Katie Melua.\nNel 2009 torna ad esibirsi live di nuovo insieme ad Elton John in un minitour europeo per piano e percussioni comprendente poche date in Francia, Italia e Regno Unito: i concerti (che costituiscono uno dei punti pi\u00f9 alti dell'attivit\u00e0 live di Elton) si rivelano un grande successo artistico, in quanto vengono resuscitate alla perfezione vecchie glorie (come \"Indian Sunset\", \"Levon\", \"Better Off Dead\", \"I Think I'm Going to Kill Myself\" e \"Crazy Water\") e rispolverati brani pi\u00f9 recenti come \"Original Sin\", \"Blues Never Fade Away\", \"American Triangle\", \"Weight of the World\", \"Ballad of the Boy in the Red Shoes\" e \"The Emperor's New Clothes\" (mai eseguita live in precedenza); da menzionare anche la chiusura con \"Saturday Night's Alright for Fighting\" e l'insolita accoppiata \"Carla Etude\"/\"Blessed\". Nel 2010 e nel 2011 vengono quindi annunciate nuove date internazionali per questo particolare tipo di evento.\nRay Cooper, inoltre, si \u00e8 interessato al mondo del cinema, soprattutto negli anni Novanta, con la Handmade Films di George Harrison."}
{"id": "2218123", "revid": "775372", "url": "https://it.wikipedia.org/wiki?curid=2218123", "title": "Monastero di Konstamonitou", "text": "Il monastero di Konstamonitou () \u00e8 uno dei venti monasteri della Chiesa ortodossa della penisola del Monte Athos in Grecia.\nSorge nel sud-est della penisola atonita.\nOccupa il ventesimo rango nella gerarchia della comunit\u00e0 monastica della \"Santa Montagna\", ed \u00e8 retto a regola cenobitica; nel 1990 contava 30 monaci.\n\u00c8 dedicato a Santo Stefano protomartire (festa votiva il 26 dicembre (3 agosto)).\nStoria.\nLa tradizione vuole come suo fondatore Costantino I o suo figlio Costanzo II. Altre fonti fanno risalire la fondazione a un anacoreta di nome Kastomonites, da cui il monastero prende il nome. Le prime testimonianze scritte risalgono all'XI secolo. Fonti storiche possono tracciarne la storia solo a partire dal XIV secolo, quando il monastero cadde in rovina per le incursioni dei pirati. Nel XV secolo si riprese con l'aiuto dei principi serbi.\nPi\u00f9 tardi le tassazioni da parte del governo turco costrinsero i religiosi a indebitarsi; questa situazione mise la comunit\u00e0 in grande difficolt\u00e0 e la port\u00f2 alla quasi completa rovina. Nel [1705], grazie all'intervento del console francese Armand, la comunit\u00e0 monastica si risollev\u00f2. Nel 1717 un incendio distrusse l'ala est. Nel 1818 con l'aiuto della moglie di Al\u00ec Pasci\u00e0 di Tepeleni, Kyra Vassiliki, l'abate Chrysanthos pot\u00e9 iniziare la riscostruzione. A met\u00e0 dei quel secolo l'estrema povert\u00e0 del monastero lo costrinse a mettersi sotto la tutela della Santa Comunit\u00e0 atonita. Un altro abate, Simeone, riusc\u00ec a raccogliere fondi per costruire nel 1867 un nuovo \"katholikon\" sulle rovine del precedente. Ancora oggi dei monasteri della \"Santa Montagna\" risulta essere il pi\u00f9 povero, questa situazione \u00e8 in gran parte dovuta alla sua posizione sfavorevole e difficilmente raggiungibile, sprofondata in una foresta a un'ora di cammino dalla costa.\nPatrimonio artistico.\nIl monastero consta di cinque cappelle edificate all'interno del monastero stesso e di quattro esterne. Famose sono le icone di Santo Stefano dell'VIII secolo e due icone della Vergine Maria chiamate \"Hodeghetria\" e \"Antiphonetria\". Tra le reliquie un frammento della Vera Croce. La biblioteca possiede 110 manoscritti e oltre 5000 libri stampati."}
{"id": "2218132", "revid": "119551164", "url": "https://it.wikipedia.org/wiki?curid=2218132", "title": "Cultura di Rinaldone", "text": "Con l'espressione cultura di Rinaldone, si intende un fenomeno culturale di carattere quasi del tutto funerario diffusosi in Toscana e nel Lazio centro-settentrionale (area \"nucleare\" e gruppo Roma-Colli Albani), nelle Marche (entroterra di Ancona) e in Umbria durante l'eneolitico, intorno alla la met\u00e0 del IV e per buona parte del III millennio a.C.. Prende il nome dalla localit\u00e0 di Rinaldone presso Montefiascone, in provincia di Viterbo, dove fu effettuato il primo rinvenimento di tombe a grotticella.\nCultura materiale.\nSono stati rinvenuti vasi a fiasco, scodelle, ciotole e altre forme ceramiche e un considerevole numero di armi fra cui teste di mazza, punte di freccia e di lancia e pugnali. Inoltre elementi decorativi quali collane di antimonio, perle di osso e argento, e pendagli di steatite.\nUsi funerari.\nDi quel periodo si conosce anche la loro tecnica di sepoltura che prevedeva l'utilizzo di tombe a forno o a grotticella solitamente chiuse. Uno dei contesti funerari pi\u00f9 noti appartenenti a questa cultura \u00e8 la cosiddetta \"tomba della vedova\" scoperta nel 1951 a Ponte San Pietro presso Ischia di Castro (VT); la tomba \u00e8 costituita da una cameretta circolare di 2,70 per 2,25 m a volta curva nel quale erano sepolti un uomo di alto rango di circa 30 anni, con un ricco corredo di ceramiche, armi in selce e in rame, e una giovane donna. In un primo momento si ritenne che la donna venne uccisa con un colpo al capo alla morte dell'uomo. Successivamente il riesame del contesto ha invece portato a escludere questa prima ipotesi, infatti, i danni rinvenuti sul cranio della donna sono l'opera di roditori. La presenza di tracce di cinabro sul cranio dell'uomo, inoltre, forniscono l'indizio di una riapertura della sepoltura.\nSviluppi.\nNel periodo pi\u00f9 tardo compaiono all'interno di questa cultura elementi \"estranei\" come il vaso a forma di campana tipico della cultura del vaso campaniforme, segno forse del sopraggiungere di nuovi gruppi umani.\nGenetica.\nUno studio genetico pubblicato su \"Science\" nel novembre 2019 ha esaminato i resti di un maschio proveniente da un sito eneolitico, situato nel Lazio meridionale ai piedi dei Monti Ausoni, dove sono stati ritrovati oggetti appartenenti sia alla cultura di Rinaldone che a quella del Gaudo; fu sepolto nel territorio del comune di Monte San Biagio, tra il 3500 a.C. e il 2500 a.C., e aveva l'aplogruppo paterno del cromosoma Y H2 (P96), trovato nell'Anatolia neolitica e in pi\u00f9 culture neolitiche dell'Europa (Serbia, Ungheria, Spagna) e l'aplogruppo materno del DNA mitocondriale era N1a1a1a3, trovato in molte culture neolitiche europee. Il suo DNA autosomico era un misto di ascendenza dovuta ai primi agricoltori europei (85%) e ai cacciatori-raccoglitori occidentali (15%), una composizione ancestrale molto simile ad altri campioni dell'et\u00e0 del rame dall'Italia e dal resto dell'Europa, compresi quelli della cultura di Remedello dell'Italia settentrionale."}
{"id": "2218135", "revid": "30445", "url": "https://it.wikipedia.org/wiki?curid=2218135", "title": "Font Romeu", "text": ""}
{"id": "2218137", "revid": "120430124", "url": "https://it.wikipedia.org/wiki?curid=2218137", "title": "Baiardo (cavallo)", "text": "Baiardo, in francese Bayard, \u00e8 nel ciclo carolingio il nome del cavallo baio di Rinaldo.\nStoria.\nLo si ritrova nei romanzi francesi e nei poemi cavallereschi italiani, descritto come un animale dal carattere forte, che si distingue per velocit\u00e0 e intelligenza.\n\u00c8 un cavallo dalle caratteristiche eccezionali, cavalcato perlopi\u00f9 dal paladino Rinaldo. Secondo la tradizione anteriore alla grande letteratura cavalleresca italiana del Quattrocento e del Cinquecento, Baiardo sarebbe stato regalato ai quattro figli di Aimone da Carlo Magno. Una delle sue caratteristiche \u00e8 quella di allungarsi nel caso dovesse essere montato da tutti e quattro i fratelli. \nNei poemi cavallereschi di Luigi Pulci (\"Morgante\"), Matteo Maria Boiardo (\"Orlando Innamorato\"), e Ludovico Ariosto (\"Orlando Furioso\"), Baiardo \u00e8 un elemento indispensabile alla forza del suo cavaliere Rinaldo. Vi viene presentato con una abbastanza importante autonomia di gesti, non esitando a fare balzi e volte per partecipare al combattimento assieme a Rinaldo. Nell\"'Orlando Furioso\" si dice di Baiardo \u00ab[...] ch'avea intelletto umano\u00bb (II, 20)."}
{"id": "2218142", "revid": "1632387", "url": "https://it.wikipedia.org/wiki?curid=2218142", "title": "Collide (gruppo musicale)", "text": "I Collide sono un gruppo musicale industrial rock/darkwave creato nel 1992, a Los Angeles, USA dalla canadese di Toronto kaRIN (voce e testi) e dallo statunitense Statik (musica). Il loro immaginario si ispira a una interpretazione oscura e perversa dei racconti delle Mille e una notte.\nIl loro nome che in italiano si traduce con collidere, indica appunto una collisione fra diverse influenze musicali quali industrial, darkwave, electronic rock, trip hop e melodie medio-orientali unite dal cantato etereo di kaRIN e dalla musica elettronica di Statik.\nBeneath the Skin.\nL'album di debutto \u00e8 stato \"Beneath the Skin\" del 1996, seguito nel 1998 da \"Distort\" un album di remix a cui hanno partecipato artisti come Kneel Cohn della band Spirits In Sin e la band The Dead Stars On Hollywood.\nChasing the Ghost.\nDelusi dall'industria musicale i Collide hanno creato nel 2000 la loro propria etichetta musicale : Noiseplus Music con cui hanno pubblicato il loro secondo album in studio \"Chasing the Ghost\".\nSome Kind of Strange.\nCi sono voluti poi tre anni (2003) per l'uscita del loro terzo album \"Some Kind of Strange\" a cui \u00e8 seguito, l'anno successivo (2004), l'album (doppio) di remix Vortex/Xetrov con la partecipazione di artisti come Charlie Clouser.\nLike the Hunted.\nFinalmente nel 2005 i Collide sono riusciti a fare un tour da cui \u00e8 stato estratto un concerto per i loro primi CD e DVD (live) Like the Hunted.\nI musicisti Scott Landes (chitarrista), Rogerio Silva (chitarrista), Chaz Pease (batterista), e Kai Kurosawa (bassista) si sono uniti a kaRIN (voce) e Statik (tastiere) per tutto il tour del 2005.\nUltrashiver.\nNel 2007 i Collide hanno creato un progetto alternativo insieme a Dean Garcia dei Curve e hanno fatto uscire un album Ultrashiver sotto il nome di The Secret Meeting.\nTwo Headed Monster.\nIl 23 settembre del 2008 \u00e8 uscito il quarto album Two Headed Monster contenente collaborazioni con Danny Carey dei Tool and Dean Garcia dei Curve."}
{"id": "2218144", "revid": "121339521", "url": "https://it.wikipedia.org/wiki?curid=2218144", "title": "Infocom", "text": "La Infocom fu una casa produttrice di videogiochi con sede a Cambridge, specializzata nelle avventure testuali. Nel catalogo si annovera anche un database relazionale chiamato \"Cornerstone\". La Infocom fu fondata il 22 giugno 1979 da un gruppo di studenti del MIT capeggiato da Dave Lebling, Marc Blank, Albert Vezza e Joel Berez, fu poi acquistata nel 1986 dalla Activision. La Activision chiuse la divisione Infocom nel 1989 anche se negli anni novanta furono pubblicati alcuni titoli della serie \"Zork\".\nLa Infocom \u00e8 nota nel mondo videoludico per aver creato un parser, introdotto con \"\", che permette al giocatore di impartire complesse istruzioni in formato testo. A differenza delle precedenti avventure testuali che accettavano comandi nella forma \"verbo oggetto\" (per esempio: \"prendi mela\"), l'interprete della Infocom \u00e8 in grado di accettare espressioni come \"prendi tutte le mele tranne la mela verde dal barile\" (in inglese). I giochi della Infocom erano scritti con un linguaggio di programmazione simile al Lisp chiamato \"Zork Implementation Language\", poi compilato in un bytecode che era possibile eseguire su una macchina virtuale chiamata Z-machine. Poich\u00e9 i giochi erano solo con interfaccia a carattere e usavano varianti della stessa Z-machine, era sufficiente effettuare il porting una volta sola per ogni architettura e non una volta per ogni gioco. Grazie a questa caratteristica, la Infocom poteva pubblicare i propri giochi contemporaneamente per la maggior parte delle piattaforme pi\u00f9 diffuse allora: Apple II, Atari 800, PC IBM compatibili, Amstrad CPC/PCW, Sinclair Zx Spectrum +3, Commodore 64, Commodore Plus/4, Commodore 128, Kaypro CP/M, Texas Instruments TI-99/4A, Apple Macintosh, Atari ST, Commodore Amiga e il Radio Shack TRS-80.\nStoria.\nGli inizi.\nMarc Blank e Dave Lebling, ispirandosi a \"Colossal Cave Adventure\", la prima avventura testuale della storia, crearono quello che sarebbe diventato il primo gioco Infocom, \"Zork\", nel 1977 presso il laboratorio di informatica del MIT.\nDopo aver sviluppato \"Zork\" su un mainframe DEC System 10 dell'universit\u00e0, Blank e Lebling furono i primi a provare a sfruttare il potenziale commerciale di questo genere di giochi, realizzandone versioni per i personal computer. \"Zork\" occupavia tuttavia pi\u00f9 di di memoria, cifra impensabile per i PC di allora, che potevano arrivare sugli , perci\u00f2 gli autori si impegnarono nella creazione di un linguaggio che gli permise di ottenere una compressione dati di quasi 10 a 1. Non era comunque sufficiente, per cui si decise di suddividere il gioco in tre parti, con l'aggiunta di materiale nuovo nella seconda e soprattutto nella terza.\n\"Zork I\" fu pubblicato originariamente nel 1980 per TRS-80 per poi esser venduto in milioni di copie su molte altre piattaforme. \u00c8 da segnalare che, nonostante la Microsoft avesse pubblicato una versione economica di \"Adventure\" per la propria versione iniziale di MS-DOS 1.0 per IBM PC, \"Zork I\" conobbe una larga diffusione anche in ambito PC grazie alla migliore qualit\u00e0 della storia e della confezione.\nLabling e Blank crearono altri giochi e furono assunti altri sviluppatori tra cui Steve Meretzky. Tra gli altri titoli da annoverare vi sono: il resto della serie \"Zork\", \"The Hitchhiker's Guide to the Galaxy\" di Douglas Adams e \"A Mind Forever Voyaging\".\nI punti di forza.\nIl successo della Infocom fu dovuto a tre fattori chiave: la strategia di marketing, la qualit\u00e0 della trama e i \"feelie\". La maggior parte delle case produttrici di videogiochi vendevano i loro prodotti soprattutto nei negozi di informatica, la Infocom distribu\u00ec i propri giochi anche nelle librerie. Dal momento che i giochi avevano un'interfaccia testuale, i clienti delle librerie erano attratti dai giochi della Infocom perch\u00e9 gi\u00e0 interessati alla lettura. I titoli della Infocom, diversamente dalla maggior parte degli altri, erano distribuiti con la clausola che l'invenduto non sarebbe stato ritirato, questo permetteva di guadagnare denaro da un singolo titolo per un periodo di tempo pi\u00f9 lungo.\nI titoli della Infocom erano caratterizzati da trame solide e descrizioni particolareggiate, rinunciando alle primitive capacit\u00e0 grafiche dei tempi spingevano l'utilizzatore all'uso dell'immaginazione per le locazioni fastose ed esotiche descritte nei giochi. Gli enigmi dei giochi della Infocom erano caratterizzati dall'essere fortemente integrati nella trama e raramente il giocatore aveva l'impressione di saltare da una scena all'altra come accadeva coi giochi della concorrenza. Gli enigmi erano logici ma richiedevano attenzione agli indizi ed ai suggerimenti che si presentavano durante la storia, per questo motivo molti giocatori si annotavano i particolari.\nQua e l\u00e0 nel gioco la Infocom era solita inserire enigmi solo per divertimento\u2014non erano necessari al proseguimento del gioco ma per molti era una soddisfazione scovare questi \"easter eggs\". Per esempio nel gioco \"Enchanter\" era necessario raccogliere incantesimi per proseguire nella ricerca, uno di questi era un'invocazione mediante la quale il giocatore poteva richiamare i personaggi in differenti parti del gioco; ad un certo punto vengono menzionati gli \"Implementatori\" che erano i responsabili della creazione di Zork, se il giocatore avesse provato ad evocare gli Implementatori, il gioco avrebbe prodotto una visione di Dave Lebling] e Marc Blank intenti a lavorare febbrilmente sui loro computer per risolvere questo \"bug\".\nIl terzo elemento \u00e8 stato l'inclusione nella confezione del gioco dei \"feelie\" (oggetti solidi, di fantasia, collegati al tema del gioco) che fornivano una certa protezione contro la pirateria. Alcuni giochi non erano risolvibili senza questi contenuti extra ma questo non era sentito come un fastidio da parte del giocatore come accadeva per altri sistemi di protezione anti copia.\nLa Infocom cominci\u00f2 con Zork ed il mondo di Zork fu sempre al centro della produzione ramificando le trame nei vari temi: fantasy, fantascienza, orrore, avventure storiche. Nel tentativo di raggiungere il pubblico femminile, la Infocom cre\u00f2 \"Plundered Hearts\" nel quale il giocatore impersonificava un'eroina impegnata in un'eccitante avventura in mare aperto che per la soluzione richiederva di usare tattiche femminili. Per competere con giochi del genere di \"Leisure Suit Larry\", la Infocom ide\u00f2 nel 1986 \"Leather Goddesses of Phobos\" nel quale erano presenti le tre modalit\u00e0 \"addomesticata\", \"romantica\" e \"oscena\", tra i \"feelie\" era presente una carta odorosa con sei odori corrispondenti a sei indizi durante il gioco.\nGli \"Invisiclues\".\nMolti dei giochi erano troppo difficili per alcuni giocatori. Poich\u00e9 all'epoca erano in pochi coloro che avevano accesso a comunity online come Compuserve e The Souce, la Infocom era inondata di telefonate degli utenti che chiedevano un suggerimento su come procedere nei giochi. Per questo motivo Mike Dornbrook cre\u00f2 il Zork User's Group (ZUG) per gestire un servizio di suggerimenti in forma cartacea. Si cominci\u00f2 con un notiziario chiamato in un primo tempo \"The New Zork Times\", poi rinominato come \"The Status Line\" dopo una diffida da parte del The New York Times, che forniva suggerimenti per i giochi e anteprime delle prossime uscite.\nDal servizio di suggerimenti a pagamento nacque \"Invisiclues\": libri con suggerimenti, mappe, indizi e soluzioni dei giochi. Le risposte agli enigmi erano stampate con inchiostro invisibile che diventava visibile grazie ad un pennarello speciale fornito in dotazione. In genere, per ogni domanda erano fornite due o pi\u00f9 risposte, una pi\u00f9 vaga e le successive sempre pi\u00f9 dettagliate. In questo modo i giocatori potevano scegliere di avere solo i suggerimenti indispensabili per procedere. Dopo aver concluso il gioco, di solito veniva letto anche il resto perch\u00e9 spesso erano risposte divertenti.\nPer esempio, nel libro original di suggerimenti per \"Enchanter\" vi erano le seguenti domande:\nDomanda:\nRisposte:\nDomanda:\nRisposte:\nPer evitare di fornire troppe informazioni sui giochi con le normali domande stampate con il normale inchiostro, in ogni libro della serie InvisiClues venivano inserite alcune domande finte.\nGrazie all'uso intelligente dei suggerimenti e dell'umorismo che li permeava, le vendite degli InvisiClues furono notevoli, acquistati anche da chi non aveva bisogno di aiuti.\nIn riedizioni successive dei giochi, gli stessi suggerimenti vennero inclusi nei giochi stessi, attivabili scrivendo la parola \"HINT\" due volte.\nStorie interattive.\nLa Infocom pubblic\u00f2 un piccolo numero di libri interattivi basati su giochi e sulla possibilit\u00e0 di scegliere differenti trame. Ogni due pagine del libro, viene fornita una possibilit\u00e0 di scelta sulla direzione da dare alla storia o di cambiare protagonista. La scelta si esprime andando alla pagina indicata. Questi libri non ebbero molto successo e sparirono rapidamente dagli scaffali.\nCornerstone.\nNel 1984 la Infocom invest\u00ec in una nuova divisione per produrre software commerciale. Nel 1985 pubblic\u00f2 un database relazionale chiamato Cornerstone con l'intenzione di attrarre il nascente mercato dei database per piccoli uffici. Questa applicazione era caratterizzato dalla semplicit\u00e0 d'uso ma vendette solo copie, non sufficienti a coprire le spese di sviluppo. Il progetto fall\u00ec perch\u00e9, nonostante fosse un ottimo database per uso domestico, costava 495$ e utilizzava dischetti protetti dalla copia. Un'altra seria mancanza, era quella di un linguaggio di scripting per cui non fu promosso da coloro che si occupavano della gestione dei database nelle piccole imprese. I recensori furono particolarmente delusi che la Infocom, famosa per l'uso di espressioni in linguaggio naturale nei propri giochi, non introdusse questa caratteristica nel prodotto. Un'ulteriore caratteristica negativa fu che venne prodotto solo per PC IBM e non anche per le altre piattaforme supportate nel campo ludico, Cornerstone era programmato con la propria macchina virtuale per cui questa caratteristica era irrilevante.\nCambiamenti del mercato.\nI giochi della Infocom si avvantaggiarono della portabilit\u00e0 grazie all'uso di una macchina virtuale, ma questa caratteristica non port\u00f2 vantaggi a Cornestone perch\u00e9 questo tipo di esecuzione rallentava la velocit\u00e0 di esecuzione; inoltre la maggior parte degli utenti interessati stava migrando alla piattaforma PC IBM rendendo la portabilit\u00e0 un fattore poco significativo. La Infocom invest\u00ec nel progetto molto del denaro guadagnato con la vendita dei giochi e questo, unito ad un calo di vendite nel campo dei giochi, port\u00f2 la compagnia in condizioni finanziarie precarie. Successivamente la Infocom rimosse la protezione anti copia ed abbass\u00f2 il prezzo a meno di 100$, ma era troppo tardi perch\u00e9 il mercato aveva ormai scelto altri database.\nAlla fine il mercato dei giochi si stava convertendo ai giochi con la grafica. Gli anni novanta furono turbolenti per lo sviluppo della grafica e l'industria informatica stava collassando con aziende come Tandy/Radio Shack, Atari e Commodore/Amiga quasi scomparse a causa del dominio dei PC e degli Apple Macintosh. Lo sviluppo della grafica fu impetuoso ed agguerrito rendendo rischioso creare grafica di alto livello, molte compagnie nacquero e sparirono in quegli anni. Molte persone compravano computer pi\u00f9 potenti appositamente per giocare, per cui i tempi della grafica ottenuta con semplici linee che avevano reso famosi giochi come \"Wizardry\" o la grafica a blocchi di King's Quest erano ormai passati. I giocatori erano diventati molto critici se la grafica non era all'altezza delle aspettative, per cui la storia dei giochi della Infocom con avventure testuali e basati sulla trama non aiut\u00f2 a risollevare le sorti dell'azienda.\nL'epilogo.\nLa mancanza di offerte di acquisto per la compagnia port\u00f2 ad un reverse takeover da parte dell'Activision il 13 giugno 1986. Questo fu l'inizio della fine della Infocom. La crescita dei costi e la caduta dei profitti port\u00f2 l'Activision a chiudere la Infocom nel 1989. Per alcuni anni, la Activision continu\u00f2 a commercializzare i giochi della Infocom sotto forma di raccolte divise per genere. Nel 1991 pubblic\u00f2 \"The Lost Treasures of Infocom\" e nel 1992 \"The Lost Treasures of Infocom II\". Queste due raccolte contenevano praticamente ogni gioco prodotto dalla Infocom prima del 1988 (\"Leather Goddesses of Phobos\" non era incluso ma era possibile ordinarlo mediante un tagliando inserito nella confezione di \"Lost Treasures II\"). Nel 1996 venne pubblicato \"Classic Text Adventure Masterpieces of Infocom\" su CD-ROM contenente entrambe le collezioni precedenti, con l'esclusione di \"The Hitchiker's Guide to the Galaxy\" e \"Shogun\" perch\u00e9 i diritti erano scaduti.\nEredit\u00e0.\nCon l'eccezione di \"The Hitchhiker's Guide to the Galaxy\" e \"Shogun\", si ritiene che i diritti dei giochi Infocom appartengano ancora alla Activision. \"Dingeon\", il precursore di Zork creato su mainframe, si ritiene sia appartenente al pubblico dominio ed \u00e8 disponibile sotto forma di codice Fortran, come file Z-machine e tradotto in numerosi altri linguaggi. Molti titoli della Infocom sono disponibili su Internet ma costituiscono una violazione di copyright. Esistono almeno quattro versioni dimostrative disponibile nell'IF archive sotto forma di file Z-machine che richiedono l'apposito interprete per essere giocati. Gli interpreti sono disponibili per varie piattaforme, i pi\u00f9 diffusi sono Frotz, Zip e Nitfol.\nVi sono cinque giochi (\"Zork I\", \"Planetfall\", \"The Hitchhiker's Guide to the Galaxy\", \"Wishbringer\" e \"Leather Goddesses of Phobos\") che furono ripubblicati in formato Solid Gold, questa versione include il sistema InvisiClue.\n\"A Mind Forever Voyaging\" ed i seguiti dispongono della funzione \"Oops\". Se si scrive una parola in maniera errata ed il sistema non la riconosce, \u00e8 possibile correggere scrivendo oops (parola) invece che riscrivere tutta la frase."}
{"id": "2218147", "revid": "277947", "url": "https://it.wikipedia.org/wiki?curid=2218147", "title": "Sogbo diviene padrone dell'universo", "text": "Sogbo diviene padrone dell'universo \u00e8 un mito Fon (Benin) che vuole spiegare come ebbe origine il mondo, quali funzioni siano assegnate agli astri e quale sia il ruolo degli agenti atmosferici. Quindi si tratta di una storia sacra trasmessa per via orale utile anche per rinsaldare e unificare la comunit\u00e0. Il mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nTrama.\n\"Sagbata\" e \"Sogbo\" sono i due fratelli che governano il mondo. Quando la madre creatrice gli chiese di recarsi sulla terra, \"Sogbo\" si rifiut\u00f2 perch\u00e9 non voleva lasciarla, mentre \"Sagbata\" una volta sceso era impossibilitato a tornare su. \"Sagbata\" venne proclamato re per\u00f2 durante il suo regno divamp\u00f2 una terribile siccit\u00e0 causata da \"Sogbo\".&lt;br&gt;\nUn giorno scesero dal cielo due uomini predicatori che usavano la lingua parlata in cielo e quindi dicevano la verit\u00e0. \"Sagbata\" li volle conoscere per chiedere loro la motivazione della siccit\u00e0. I due predicatori tramite una divinazione spiegarono le vere cause della calamit\u00e0 e aggiunsero che per risolvere la situazione \"Sagbata\" avrebbe dovuto cedere una parte delle sue ricchezze e affidarle ad un amico di \"Sogbo\", l'uccello \"Wututu\". Cos\u00ec fu e di fatto \"Sogbo\" divenne il padrone dell'universo e la pioggia ricominci\u00f2 a cadere sulla terra."}
{"id": "2218156", "revid": "76963", "url": "https://it.wikipedia.org/wiki?curid=2218156", "title": "Gretchen Egolf", "text": "Ha recitato in diverse serie televisive, tra cui \"Pi\u00f9 forte ragazzi\", \"Roswell, Criminal Minds\" e \"Journeyman\", e in film per il cinema come \"Il talento di Mr. Ripley\"."}
{"id": "2218157", "revid": "486946", "url": "https://it.wikipedia.org/wiki?curid=2218157", "title": "Pi Day", "text": ""}
{"id": "2218159", "revid": "128334", "url": "https://it.wikipedia.org/wiki?curid=2218159", "title": "White Day", "text": "Il \u00e8 una ricorrenza celebrata il 14 marzo, un mese dopo il giorno di San Valentino, a cui \u00e8 direttamente collegata.\nLa festa \u00e8 originaria del Giappone, ma la sua fama si \u00e8 estesa fino a venire correntemente celebrata anche in Corea del Sud e Taiwan, dove assume i nomi rispettivamente di \ud654\uc774\ud2b8\ub370\uc774 (\"hwaiteu dei\") e \u767d\u8272\u60c5\u4eba\u7bc0, di uguale significato.\nSignificato.\nIn Giappone la festa di San Valentino viene celebrata seguendo un preciso rituale: il 14 febbraio le ragazze offrono del cioccolato (industriale o fatto a mano, solitamente scuro) al ragazzo che amano come strumento di comunicazione non verbale. Se costui accetta l'amore della ragazza, pu\u00f2 ricambiare con un altro gesto non verbale che consiste nel consegnare a sua volta un dono alla ragazza il 14 marzo, il white day. Solitamente il dono che viene consegnato per il white day consiste in un pacchetto di cioccolato bianco (ma anche biscotti, dolci in genere o anche peluche, gioielli e biancheria intima, l'importante \u00e8 che sia di colore bianco o chiaro), ed \u00e8 pi\u00f9 costoso di quello di San Valentino: si usa infatti l'espressione per indicare che il regalo dell'uomo deve avere un valore doppio o triplo di quello della donna. Come per il cioccolato di San Valentino, anche per il white day esistono tre categorie di doni:\nOrigine.\nIl white day \u00e8 stato introdotto nel 1978 dal come risposta al giorno di San Valentino. L'idea rappresenta un'estensione sull'intero territorio nazionale del , inventato nel 1977 dalla , un'azienda confettiera di Fukuoka che il 14 marzo vendeva agli uomini confezioni regalo di marshmallow da usare come risposta al cioccolato del 14 febbraio."}
{"id": "2218160", "revid": "174925", "url": "https://it.wikipedia.org/wiki?curid=2218160", "title": "Ugo Foscolo", "text": "Fu uno dei pi\u00f9 notevoli esponenti letterari italiani del periodo a cavallo fra Settecento e Ottocento, nel quale si manifestarono e cominciavano ad apparire in Italia le correnti neoclassiche e romantiche, durante l'et\u00e0 napoleonica e la prima Restaurazione.\nCostretto fin da giovane ad allontanarsi dalla sua patria (l'isola greca di Zacinto/Z\u00e1kynthos, oggi nota in italiano come Zante), allora territorio della Repubblica di Venezia, si sent\u00ec esule per tutta la vita, strappato da un mondo di ideali classici in cui era nato e cresciuto, tramite la sua formazione letteraria e il legame con la terra dei suoi antenati (nonostante un fortissimo legame con l'Italia che consider\u00f2 la sua madrepatria). La sua vita fu caratterizzata da viaggi e fughe, a causa di motivi politici (milit\u00f2 nelle forze armate degli Stati napoleonici, ma in maniera molto critica, e fu un oppositore degli austriaci, a causa del suo carattere fiero, dei suoi sentimenti italiani e delle sue convinzioni repubblicane), ed egli, privo di fede religiosa ed incapace di trovare felicit\u00e0 nell'amore di una donna, avvert\u00ec sempre dentro di s\u00e9 un infuriare di passioni.\nCome molti intellettuali della sua epoca, si sent\u00ec per\u00f2 attratto dalle splendide immagini dell'Ellade, simbolo di armonia e di virt\u00f9, in cui il suo razionalismo e il suo titanismo di stampo romantico si stemperano in immagini serene di compostezza neoclassica, secondo l'insegnamento del Winckelmann.\nTornato per breve tempo a vivere stabilmente in Italia e nel Lombardo-Veneto (allora ancora parte del Regno d'Italia filofrancese) nel 1813, part\u00ec presto in un nuovo volontario esilio e mor\u00ec povero qualche anno dopo a Londra, nel sobborgo di Turnham Green. Dopo l'Unit\u00e0, nel 1871, le sue ceneri furono riportate per decreto del governo italiano in patria e inumate nella Basilica di Santa Croce a Firenze, il \"Tempio dell'Itale Glorie\" da lui cantato nei \"Sepolcri\" (1807).\nBiografia.\nOrigini familiari.\nFoscolo nacque sull'isola greca di Zante (nota anche come \"Zacinto\", cui dedicher\u00e0 uno dei suoi pi\u00f9 celebri sonetti), possesso plurisecolare della Repubblica di Venezia, il 6 febbraio del 1778, figlio di Andrea Foscolo (Corf\u00f9, 1754 - Spalato, 13 ottobre 1788), medico di vascello di origini veneziane, e della greca Diamantina Spathis (o Spathys; settembre 1747 - 28 aprile 1817), che si erano sposati a Zante il 5 maggio 1777 secondo il rito cattolico. Primogenito di quattro fratelli, lo seguivano la sorella Rubina (dal nome della nonna materna) (21 dicembre 1779 - 1867), e i due fratelli morti suicidi Gian Dionisio (detto Giovanni Dionigi o Giovanni; Zante, 27 febbraio 1781 - Venezia, 8 dicembre 1801) e Costantino Angelo (detto Giulio; Spalato, 7 dicembre 1787 - Ungheria 1838).\nVenne chiamato Niccol\u00f2 come il nonno paterno - anch'egli medico -, ma prefer\u00ec lui stesso soprannominarsi Ugo sin dalla giovinezza. Pare che questo fosse il nome del leggendario capostipite della sua famiglia, membro della \"gens Aurelia\", trasferitosi da Roma nella Laguna Veneta al tempo delle invasioni barbariche, per fondare Rialto; in realt\u00e0 non \u00e8 certo se i Foscolo discendessero, come dichiaravano, da un ramo decaduto dell'omonima casata di sangue patrizio. Altri affermano che il nome fu un omaggio a Ugo di Basseville, diplomatico e rivoluzionario francese assassinato dalla folla a Roma nel 1793 per il suo ostentato anticlericalismo, e ammirato da Foscolo assieme a Napoleone durante periodo \"giacobino\" italiano (1796-1799).\nCertamente la famiglia era tutt'altro che benestante: il padre era un modesto medico (peraltro portato alla prodigalit\u00e0), mentre la madre, pur essendo vedova in prime nozze del nobiluomo Giovanni Aquila Serra, era figlia di un sarto zantioto. Trascorse l'infanzia in una casetta che sorgeva di fronte alla chiesa della Beata Vergine Odigitria (dal greco bizantino \"\u039f\u03b4\u03b7\u03b3\u03ae\u03c4\u03c1\u03b9\u03b1\", \"che conduce mostrando la via\") e che and\u00f2 distrutta a causa di un terremoto nel 1953.\nFoscolo ricorder\u00e0 sempre la citt\u00e0 dove era nato e pi\u00f9 volte canter\u00e0 la sua isola natale. Egli scriveva il 29 settembre del 1808 al cugino prussiano Jakob Salomon Bartholdy:\nAnni di formazione a Zante (1778-1792).\nTrascorse parte della sua fanciullezza nella Dalmazia e nel 1785 si trasfer\u00ec con la famiglia a Spalato, dove il padre esercitava la sua professione di medico con un salario modesto, e presso il Seminario arcivescovile di quella citt\u00e0 comp\u00ec come esterno i suoi primi studi, seguito da monsignor Francesco Gianuizzi fino a quando la morte improvvisa del padre, avvenuta il 13 ottobre 1788, lo costrinse a ritornare a Zante, dove continu\u00f2 la scuola e apprese i primi elementi del greco antico dimostrandosi per\u00f2 allievo ribelle alla disciplina e non troppo propenso allo studio.\nIl carattere passionale e avverso alle ingiustizie di Foscolo si ravvisava gi\u00e0 in un episodio degli anni di Zante: la popolazione voleva un giorno dare l'assalto al ghetto ebraico della piccola citt\u00e0, ricercando negli ebrei un capro espiatorio, come spesso accadeva. Foscolo riusc\u00ec per\u00f2 ad impedire l'assalto: mentre le porte stavano per cedere, il giovanissimo Ugo balz\u00f2 sul muro di cinta e grid\u00f2 alla folla: \"Vigliacchi, indietro, vigliacchi!\". La folla ne rimase impressionata e si disperse, rinunciando al proposito.\nIl trasferimento a Venezia (1789).\nNei primi mesi del 1789 la madre si trasfer\u00ec a Venezia, mentre Ugo e Giovanni rimasero a Zante, Giovanni presso la nonna materna Rubina e Ugo presso una zia materna, mentre Costantino e Rubina soggiornarono assieme ad altre due zie paterne a Corf\u00f9. Nel 1792, accompagnato dal Provveditore dell'isola, Paolo Paruta, pot\u00e9 raggiungere la madre e i fratelli a Venezia e stabilirsi con loro nella piccola casa in Campo de le gate, nel sestiere Castello.\nI primi versi e il contatto con la societ\u00e0 poetica (1792-1795).\nTra il 1793 e il 1797 frequent\u00f2 le Scuole di San Cipriano a Murano dove Gasparo Gozzi era stato provveditore ed ebbe modo di seguire le lezioni del latinista Ubaldo Bregolini, del grecista Giambattista Galliccioli e dell'abate Angelo Dalmistro che assecondarono le aspirazioni letterarie del giovane. In seguito, prosegu\u00ec gli studi presso le pubbliche scuole degli ex-Gesuiti.\nLa linea dei suoi studi fu all'inizio tradizionale, con la lettura dei classici, gli esercizi di traduzione soprattutto da Saffo, Anacreonte, Alceo e Orazio; pass\u00f2 poi a pi\u00f9 ampie letture, tra le quali quelle degli autori del Settecento e numerose altre, aiutato nella scelta e nella guida dal bibliotecario Iacopo Morelli che lavorava alla Marciana, frequentata assiduamente dal Foscolo, che pare vi studiasse dieci ore al giorno.\nLa passione per la letteratura fu convinta e precoce. Il 29 ottobre del 1794 inviava una lettera all'amico bresciano Gaetano Fornasini, allegandogli \u00abdue odi ed un sonettuccio\u00bb ora perduti, e ringraziando per le correzioni suggerite in merito ad alcune \u00abcanzonette\u00bb che Foscolo gli aveva fatto leggere in precedenza. Sollecitava inoltre di non esitare \u00aba criticar le mie cose, mentre io accetto come altrettanti regali le giudiziose correzioni che mi si fanno\u00bb.\nNel 1794 trascrisse una quarantina dei suoi componimenti poetici, in parte originali e in parte frutto di traduzioni, che risentivano degli influssi arcadici soprattutto nel metro e nel linguaggio e che invi\u00f2 al cugino Costantino Naranzi. Nel frattempo venne ospitato, come autore di versi, nell'\u00abAnno poetico\u00bb dal classicista gozziano, il gi\u00e0 ricordato abate Angelo Dalmistro, che era un appassionato della letteratura inglese.\nIntrodotto dal bibliotecario Morelli nei salotti delle nobildonne veneziane, quello della dotta Giustina Renier Michiel e della sua rivale, la bella Isabella Teotochi Albrizzi (prima grande passione amorosa del poeta, di cui parla nel \"Sesto tomo dell'io\"), conobbe Ippolito Pindemonte e altri poeti di successo come Aurelio de' Giorgi Bertola. Immerso nella temperie culturale veneziana dell'epoca, fervente e cosmopolita, Foscolo ebbe modo di frequentare anche altri salotti e ritrovi letterari della citt\u00e0, dove si dibatteva intorno alla Rivoluzione francese, che oltralpe conosceva proprio allora alcune delle sue fasi culminanti.\nL'esordio teatrale e il \"Piano di \" (1795-1797).\nImportanti furono anche i contatti con il gruppo degli amici bresciani, aperti alle influenze francesi e rivoluzionarie, e con Melchiorre Cesarotti, traduttore dei \"Canti di Ossian\", per il quale Foscolo cominci\u00f2 a nutrire una notevole ammirazione, giungendo ad intessere rapporti con i letterati che vedevano in lui il loro modello e padre spirituale, e contattandolo personalmente con una missiva del 28 settembre 1795. Il 30 ottobre del 1795 invi\u00f2 per un parere al Cesarotti, docente presso lo Studio padovano, il manoscritto della tragedia \"Tieste,\" di carattere alfieriano e viva di fervori giacobini (rappresentata poi con un certo successo al Teatro Sant'Angelo di Venezia, il 4 gennaio 1797).\nFoscolo vide subito in Vittorio Alfieri un modello da seguire; egli trasse il suo stile giovanile proprio da lui, e lo decant\u00f2 in molte opere. Foscolo invi\u00f2 il testo del \"Tieste\", con la dedica, alla residenza fiorentina del poeta astigiano. Foscolo prefer\u00ec non visitare personalmente l'Alfieri, rispettando la sua estrema riservatezza degli ultimi anni, a quanto afferma nell'epistolario e nell\"Ortis\"; pare per\u00f2 che quest'ultimo, anche se non rispose alla lettera del Foscolo, avesse elogiato con alcuni conoscenti lo stile della tragedia, prevedendo il grande avvenire letterario dell'allora giovane ufficiale napoleonico (nonostante l'iniziale disparit\u00e0 di vedute su Napoleone, anche Foscolo poi converr\u00e0 con Alfieri in un giudizio negativo del generale francese, chiamandolo \"tiranno\") e futuro primo vero poeta-vate dell'Italia risorgimentale. In particolare, avrebbe affermato che quel giovane l'avrebbe superato in quanto a gloria letteraria.\nAl medesimo periodo compositivo del \"Tieste\" - se non anche a un'epoca precedente -, la critica riconduce ormai quasi all'unanimit\u00e0 la stesura di un'altra tragedia, \"Edippo\", rimasta sconosciuta per un secolo e mezzo dopo la morte di Foscolo, finch\u00e9 Mario Scotti ne ritrov\u00f2 il manoscritto nel 1978, tra le \"carte Pellico\" presso l'archivio romano della \"Civilt\u00e0 Cattolica\". L'attribuzione al giovane Foscolo, proposta da Scotti, \u00e8 stata avallata da molti dei maggiori esegeti foscoliani; Scotti e gli altri studiosi hanno riconosciuto nella tragedia l'\u00abEdipo, recitabile ma da non istamparsi\u00bb, del sotto citato \"Piano di Studj\", escludendo potesse invece trattarsi del completamento dell\"Edipo\" abbozzato in prosa molti anni pi\u00f9 tardi a Firenze.\nIl testo ci \u00e8 giunto completo in cinque atti; sebbene impostato sull'impianto narrativo dell\"Edipo a Colono\" sofocleo, si distanzia significativamente dal modello e presenta numerosi calchi dal \"Polinice\" e dall\"Antigone\" alfieriani, oltre che dalla \"Tebaide\" di Stazio tradotta da Cornelio Bentivoglio, ma dimostra al contempo nell'autore - celato dietro l'improbabile pseudonimo Wigberto Rivalta - una \"Weltanschauung\" e delle modalit\u00e0 espressive del tutto personali.\nRisale al 1796 un documento della prima formazione letteraria di Foscolo, un ambizioso \"Piano di Studj\" comprendente \"Morale, Politica, Metafisica, Teologia, Storia, Poesia, Romanzi, Critica, Arti\" dove il giovane registrava le letture, i primi scritti, gli abbozzi delle opere da scrivere. Gli autori che vi compaiono sono, tra i tanti, Cicerone, Montesquieu, Rousseau, Locke, Tucidide, Senofonte, Sallustio e i grandi storici romani. Completa il quadro il riferimento alle Sacre Scritture. Tra gli Epici figura Omero, cui tengono dietro Virgilio, Dante, Tasso e Milton. Sono menzionati anche autori contemporanei del Foscolo, tra cui gli inglesi Gray e Young, espressione di una poesia sepolcrale che influenz\u00f2 sin dall'inizio il poeta, Shakespeare, lo svizzero Gessner e gli italiani Alfieri e Parini. Nel \"Piano di Studj\" si trova l'accenno ad un romanzo, \"Laura, lettere\", che la critica ha tradizionalmente riconosciuto come prima idea del romanzo epistolare, concretizzatasi col tempo nell\"Ortis\".\nIl \"Piano\" indica inoltre l'intenzione di raccogliere \u00abin un solo libretto col motto \"Vitam impend\u011bre vero\" [...] dodici Odi del conio dell'autore\u00bb. Il motto latino, da tradursi \u00absacrificare la vita per la verit\u00e0\u00bb, era un chiaro omaggio agli ideali rivoluzionari, dato che riprendeva le parole usate in esergo da Marat nel celebre giornale \"L'ami du peuple\", nonch\u00e9 uno degli epitaffi sulla tomba originaria di Jean-Jacques Rousseau. L'ammissione del poeta, secondo cui i testi necessitavano ancora di un lungo \"labor limae\", e la severit\u00e0 della censura veneziana ne impedirono la pubblicazione, ma alcune odi ci sono state tramandate, rivelando il carattere di un'opera in cui si attinge largamente alle Sacre Scritture per comporre una denuncia etico-politica condizionata dagli eventi francesi e influenzata dal modello pariniano.\nIl soggiorno a Padova e l'esilio sui colli Euganei (1796-1797).\nIntanto, il giovane poeta mostrava segni di insofferenza verso la societ\u00e0 veneziana e i suoi salotti, votati all'esteriorit\u00e0 e alle convenzioni, e lontani quindi dal suo spirito libero. Decise pertanto di effettuare un soggiorno a Padova, stimolato dai fermenti culturali della citt\u00e0 come dal desiderio di conoscere Cesarotti e i suoi seguaci. Nel luglio del 1796 giunse quindi a Padova, dove incontr\u00f2 il traduttore dell\"Ossian\".\nDurante l'anno Foscolo scrisse alcuni articoli sul \"Mercurio d'Italia\" che destarono i sospetti del governo veneto; ai primi di settembre part\u00ec per un soggiorno sui colli Euganei. La tradizione critica ha pensato che tale spostamento fosse dovuto a una persecuzione politica nei suoi confronti, o ancora ad una necessit\u00e0 di riprendersi dopo una delusione amorosa; tuttavia, sappiamo anche che in quei giorni Padova era funestata da un'epidemia di vaiolo, e le truppe militari francesi cominciavano inoltre a entrare in citt\u00e0. In mancanza di documenti storici e epistolari che dimostrino con certezza perch\u00e9 Foscolo scegliesse il trasferimento in campagna, sono due elementi da tenere ugualmente in considerazione.\nI rapporti con il mondo rivoluzionario veneziano (1797).\nDopo il successo del \"Tieste\", Foscolo fece con ogni probabilit\u00e0 un secondo soggiorno a Padova in marzo; frequent\u00f2 verosimilmente le lezioni di Cesarotti all'universit\u00e0 ma il rapporto con il padre spirituale and\u00f2 progressivamente raffreddandosi, tanto che con il mese di marzo cessano i contatti epistolari tra i due, e l'uno si astiene addirittura dal nominare l'altro nelle proprie lettere per un periodo di quasi sei anni. Tra le altre cose, Foscolo aderiva con fervore crescente agli entusiasmi repubblicani, mentre Cesarotti assisteva con disillusione agli sconvolgimenti politici, e sappiamo che in aprile viveva di fatto confinato in campagna.\nIn seguito, Foscolo fu prima a Venezia e poi a Bologna, dove prest\u00f2 brevemente servizio come volontario tra i Cacciatori a cavallo della Repubblica Cispadana. Chiese quasi subito con successo di esserne dispensato a causa della salute precaria e di una ferita. Durante il breve periodo felsineo diede alle stampe l'ode \"A Bonaparte liberatore\", molte copie della quale furono inviate dalla Giunta di Difesa bolognese alla Municipalit\u00e0 di Reggio Emilia, citt\u00e0 cui Foscolo aveva dedicato la poesia, in quanto era stata la prima a innalzare il tricolore.\nFoscolo torn\u00f2 in laguna quando seppe che il 12 maggio a Venezia l'oligarchia dogale aveva ceduto alle pretese napoleoniche di costituire un \u00abProvvisorio Rappresentativo Governo\u00bb. Fu una lettera del patriota Almor\u00f2 Fedrigo a informarlo; Foscolo la fece pubblicare il 16 maggio sul \"Monitore bolognese\" e nei medesimi giorni lasci\u00f2 Bologna.\nIl 16 maggio offriva con una lettera alla Municipalit\u00e0 di Reggio Emilia l'ode \"A Bonaparte liberatore\", dicendo di correre verso Venezia \u00aba spargere le prime lagrime libere\u00bb. Annunciava inoltre di voler portare a compimento una \u00abtragedia repubblicana\u00bb, il \"Timocrate\", e \u00abuna cantica lirica intitolata la \"Libert\u00e0 italica\"\u00bb, di cui l'ode \u00abnon \"era\" che un prodromo\u00bb. In realt\u00e0 n\u00e9 della tragedia n\u00e9 della \"Libert\u00e0 italica\" \u00e8 rimasta traccia; il \"Timocrate\" viene ancora nominato un'unica volta il 14 agosto 1798 quando Foscolo, rivolgendosi alla Societ\u00e0 del Teatro patriottico di Milano, sostiene di lavorarci da mesi e promette, dopo averlo finito, di \u00abassoggettarlo\u00bb alla Commissione della Societ\u00e0. Appena ritornato in laguna, il 23 maggio ricevette da Bologna la nomina a tenente onorario aggregato alla Legione Cispadana.\nTra il maggio e la fine dell'estate compose l'ode \"Ai novelli repubblicani\", ricca di fervore libertario, dedicata al fratello \u00abGioan-Dionigi\u00bb, che apparve prima in un opuscolo in cui, oltre alla poesia, figuravano \u00abla dedica al fratello Gioan-Dionigi\u00bb, \u00abla lettera di Bruto a Cicerone tolta da Plutarco\u00bb e \u00abi chiarimenti\u00bb di alcune strofe, e, subito dopo, sull\"Anno poetico\" del 1797, dove seguiva il sonetto \"A Venezia\", scritto probabilmente nel 1796 e, a differenza dell'ode, prima della caduta della Serenissima.\nL'impegno nella Societ\u00e0 d'Istruzione Pubblica.\nA Venezia, il poeta entr\u00f2 nella Municipalit\u00e0 provvisoria e ricopr\u00ec il ruolo di \u00absegretario verbalizzatore delle sedute della Societ\u00e0 d'istruzione pubblica\u00bb, posizione che mantenne dal 22 luglio al 29 novembre. Nella Societ\u00e0 venne per\u00f2 accolto gi\u00e0 il 19 giugno, quando vi venne letta una lettera in cui lo stesso Foscolo, quel giorno assente perch\u00e9 ancora alle prese con \u00abuna lunga convalescenza\u00bb, dava sfogo a ferventi accenti patriottici, chiedendo di esservi ammesso. Il verbale della sessione ricorda che il giovane fu fatto socio \u00abper acclamazione\u00bb.\nLa Societ\u00e0 d'Istruzione Pubblica era stata istituita il 27 maggio 1797 dalla Municipalit\u00e0, e sebbene dovesse ufficialmente coadiuvare la politica democratica municipale, annover\u00f2 tra i suoi esponenti pi\u00f9 significativi rivoluzionari radicali come i napoletani Flaminio Massa e Carlo Lauberg. Il diplomatico Girolamo Politi afferm\u00f2 nel novembre di quell'anno che la Societ\u00e0 era retta da affiliati della loggia massonica \u00abLe colonne della Democrazia\u00bb, animata da Lauberg, una societ\u00e0 segreta attraverso cui i francesi avevano accelerato il processo di democratizzazione delle citt\u00e0 venete. Dietro la Societ\u00e0 d'Istruzione - probabilmente una mera copertura - si articolava in effetti una rete di logge politiche improntata al modello giacobino. Secondo la testimonianza delegata dal municipalista moderato Giovanni Andrea Spada alle sue \"Memorie\", la Societ\u00e0 si proponeva di condurre la Municipalit\u00e0 verso posizioni radicali. Se le accuse di Spada erano forse espresse in toni eccessivi, non dovevano tuttavia essere molto lontane dal vero.\nNon \u00e8 dato sapere se Foscolo abbia aderito al sistema creato dal Lauberg, ma \u00e8 accertato che il poeta di Zacinto fosse legato all'\u00abala pi\u00f9 radicale dei patrioti veneziani\u00bb, tra i quali figurava Vincenzo Dandolo, intimo amico cui Foscolo dovette la nomina a Segretario redattore della Municipalit\u00e0. Nonostante l'incarico non avesse una particolare rilevanza politica, Foscolo fu chiamato varie volte a leggere i verbali dalla Tribuna, e pot\u00e9 assistere alle riunioni della Municipalit\u00e0 e del suo Comitato segreto.\nLa delusione e la partenza per Milano (1797-1798).\nTuttavia, il 17 ottobre di quel 1797 cos\u00ec esaltante per i patrioti democratici, fu firmato il Trattato di Campoformio con il quale Bonaparte cedeva Venezia (fino a quel momento libera repubblica, anche se ormai controllata \"de facto\" dai francesi), all'Austria asburgica. Il giovane Ugo, pieno di sdegno, si dimise dagli incarichi pubblici e part\u00ec in volontario esilio recandosi prima a Firenze, poi a Milano. Lo sdegno per la ratifica del Trattato emerge da una testimonianza coeva del politico austriaco Carl von Humburg, il quale scrive che nel corso di una pubblica seduta veneziana (\u00e8 quella dell'8 novembre alla Municipalit\u00e0 provvisoria, pochi giorni prima che il poeta lasciasse la citt\u00e0) Foscolo sal\u00ec alla tribuna \u00abper vomitare tutte le imprecazioni possibili contro il generale Bonaparte. Armato di un pugnale, facendo esclamazioni e contorsioni orribili, lo ha immerso con furore nel parapetto della tribuna, giurando di immergerlo allo stesso modo nel cuore del perfido Bonaparte\u00bb.\nA Milano giunse a met\u00e0 novembre, conobbe Parini e Monti, che difese qualche mese pi\u00f9 tardi dalle accuse che gli si rivolgevano per la sua attivit\u00e0 di poeta alla corte romana, innamorandosi inoltre della moglie di lui, Teresa Pikler, salvo poi dire di lui \"Questi \u00e8 Monti poeta e cavaliero, gran traduttor dei traduttor d'Omero\". Monti non da meno disse di Foscolo \" Questi \u00e8 il rosso di pel, Foscolo detto , falso s\u00ec falso che fals\u00f2 se stesso quando in Ugo cangi\u00f2 ser Nicoletto\".\nAppena arrivato in citt\u00e0, \u00abpoverissimo ed esule\u00bb, cerc\u00f2 di procurarsi un impiego che potesse provvedere al suo sostentamento. A questo proposito, forse su consiglio di Monti, scrisse immediatamente a Giovanni Cost\u00e0bili Containi, amico del poeta ferrarese e membro del Direttorio Cisalpino: \u00abamerei un posto fra gli scrittori nazionali, o fra i custodi della pubblica Biblioteca, ove potrei consacrare i miei giorni alla patria ed alla filosofia\u00bb. I profughi veneziani, tuttavia, erano gli ultimi arrivati in un imponente flusso di persone che vide convergere verso la citt\u00e0 meneghina cittadini della zona centro-settentrionale della penisola. Unendo a questo aspetto le intemperanze pubbliche con cui Foscolo aveva accolto il Trattato di Campoformio nei suoi ultimi giorni in laguna, si spiega l'infelice esito della richiesta.\nFoscolo, intanto, entr\u00f2 nel \u00abCircolo costituzionale di Milano\u00bb, ritrovo di patrioti e letterati (tra loro figuravano Giovanni Pindemonte e Giovanni Fantoni). Il giornale del \u00abCircolo\u00bb, filo-francese e filo-bonapartista, registr\u00f2 gli interventi del Foscolo, i quali si concentrarono tra il 10 dicembre e il 24 gennaio. Il poeta prese ancora la parola il 14 febbraio, quando le sue energie erano ormai consacrate a un nuovo periodico. A partire da fine gennaio collabor\u00f2 infatti con il piacentino Melchiorre Gioia per qualche mese al \"Monitore Italiano\", assumendone inoltre la direzione. Il foglio, battagliero, rivendicava per la Repubblica Cisalpina l'indipendenza dal governo parigino, e si mostr\u00f2 ostile nei confronti del patto di alleanza con la Francia - bench\u00e9 le posizioni espresse dalle sue colonne, fattesi via via pi\u00f9 esplicite, non avessero la stessa violenza che Pietro Custodi (anch'egli collaboratore del giornale) o il Gioia delegarono a opere scritte in prima persona -, finch\u00e9 il Direttorio lo soppresse nell'aprile 1798.\nNel mese di maggio del 1798 il Gioia pubblicava un \"Quadro politico di Milano\", in cui si denunciava la corruzione dei governanti. Segu\u00ec un botta e risposta con Giuseppe Lattanzi (membro del corpo legislativo del Direttorio Cisalpino), finch\u00e9 Foscolo intervenne il 25 luglio in difesa di Gioia sul modenese \"Giornale Repubblicano di Pubblica Istruzione\", dove cinque giorni prima si era invocata per il piacentino la condanna a morte, sulla base della legge sugli allarmisti del 18 febbraio. Foscolo, rispondendo all'articolo anonimo del 20 luglio, sosteneva la necessit\u00e0 di sorvegliare le autorit\u00e0 affinch\u00e9 rispettassero sempre la legge, sicch\u00e9 Gioia si era comportato come un \u00abfiglio, che avvisa il padre d'una imminente malattia\u00bb. L'estensore dell'articolo del 20 luglio, ora palesandosi per il cappuccino Antonio Grandi, replic\u00f2 con veemenza il 9 agosto, ma il foglio modenese si schier\u00f2 infine dalla parte di Foscolo (24 agosto), il cui scritto era intanto apparso il 18 agosto sul \"Giornale senza titolo\" di Milano.\nL'infuocato clima meneghino valse pi\u00f9 volte, nel 1798, accuse esplicite nei confronti di Vincenzo Monti. Questi, da poco giunto in citt\u00e0 e considerato \"troppo moderato\", veniva preso di mira dai patrioti pi\u00f9 accesi, in particolare dal Lattanzi e da Francesco Gianni, celebre poeta improvvisatore che andava abbozzando un monumentale poema epico su Napoleone. Se due articoli foscoliani apparsi il 15 e 19 marzo sul \"Monitore\", proponendo una recensione sostanzialmente positiva del \"Bonaparte in Italia\" del Gianni e del suo autore, parrebbero alimentare la polemica nei confronti del Monti, un terzo articolo, del 23 marzo, ribalta il giudizio nei confronti del poema. In agosto, quando il poeta della \"Bassvilliana\" si trovava nuovamente sotto attacco, Foscolo pubblic\u00f2 presso gli stampatori milanesi Pirotta e Maspero un \"Esame su le accuse contro Vincenzo Monti\", prendendo le sue difese, lodando il suo amore per la libert\u00e0 e condividendo la sua condanna del Terrore rivoluzionario, presto \u00abpresentato alla esecrazione dei secoli\u00bb dagli stessi scrittori francesi.\nIl trasferimento a Bologna (1798-1799).\nSenza lavoro e infelice per il travagliato amore per Teresa Pikler Monti, nel settembre del 1798 il poeta si trasfer\u00ec a Bologna dove inizi\u00f2 la sua collaborazione a \"Il Genio democratico\", fondato assieme al fratello Giovanni e poi riassorbito dal \"Monitore bolognese\". Fu per un breve periodo aiutante del cancelliere per le lettere del Tribunale.\nDalle colonne de \"Il Genio democratico\" emerge nuovamente l'immagine del Foscolo vate: scrisse per il giornale una serie di \"Istruzioni popolari politico-morali\" in cui, attraverso il richiamo all'esempio delle antiche democrazie di Grecia e di Roma, tentava di coinvolgere nell'esperienza patriottica i ceti popolari, che la linea sempre pi\u00f9 accentratrice e autoritaria del governo cisalpino estrometteva progressivamente dalla politica attiva. Foscolo esprimeva la necessit\u00e0 di una pi\u00f9 equa distribuzione delle ricchezze, perch\u00e9 \u00abil diritto di propriet\u00e0 in fatto non ha per origine che la provvidenza della natura, che autorizza ognuno a prevalersi de' suoi doni, e non ha per vero motivo che la sussistenza dell'uomo\u00bb, sicch\u00e9 non \u00e8 accettabile che \u00abun picciol numero di possidenti\u00bb nuoti \u00abnell'opulenza\u00bb, tradendo il patto sociale che \u00e8 condizione imprescindibile per la sopravvivenza della Repubblica e della democrazia.\nIl concetto foscoliano di \"genio\" emerger\u00e0 ancora e coerentemente nella \"Edimburgh Review\" (vol. XXX, p. 321): \u00ab(...) le reminescenze dei grandi geni sono scintille che producono una potente fiamma... il risultato sta nel provare che molta della originalit\u00e0 di uno scrittore sta nel raggiungere le sue mete sublimi con gli stessi mezzi che altri hanno impiegato per roba di nessuna importanza\u00bb.\nInizi\u00f2 le stampe, fino alla lettera XLV, del romanzo epistolare \"Ultime lettere di Jacopo Ortis\" che dovette interrompere per l'occupazione di Bologna da parte degli austro-russi nell'aprile del 1799. Secondo una lunga e diffusa tradizione critica, la pubblicazione dell'opera fu possibile grazie all'intervento del bolognese Angelo Sassoli, il quale avrebbe agito per conto dell'editore Jacopo Marsigli e all'insaputa dell'autore, completando di suo pugno il romanzo, edito con il titolo \"Vera storia di due amanti infelici\". Si scaten\u00f2 di fatto l'ira di Foscolo, che impose all'editore di far comparire una nota sul \"Monitore Bolognese\" e sulla \"Gazzetta di Firenze\" in cui si diceva che alle lettere foscoliane erano stati aggiunti i vigliacchi interventi di un altro autore. Tuttavia, successivi studi critici hanno mostrato che la paternit\u00e0 dell'edizione spetta fondamentalmente a Foscolo.\nCome il protagonista Jacopo Ortis (il nome deriva dalla fusione di Jean-Jacques Rousseau e di Girolamo Ortis, un giovane studente friulano suicidatosi a Padova nel 1796), che si toglie la vita con un colpo di pugnale (come far\u00e0 Giovanni Foscolo), anche Ugo tenta il suicidio in questo periodo - ingerendo dell'oppio - a causa della passione infelice per la Pikler, secondo quanto narrato da lei stessa.\nL'arruolamento nella Guardia Nazionale (1799-1801).\nFoscolo nel frattempo si arruol\u00f2 nella Guardia Nazionale della Repubblica Cisalpina e combatt\u00e9 con le truppe francesi (quelle che si sarebbero poi chiamate Grande Armata) fino alla battaglia di Marengo. Ferito nella battaglia di Cento a una gamba, venne arrestato dagli austriaci durante la fuga e liberato a Modena dalle truppe di MacDonald partecipando in seguito alla battaglia della Trebbia e ad altri scontri.\nPartecip\u00f2 alla difesa di Genova assediata (pur non vedendo di buon occhio la guerra) dove venne ferito nei pressi di Forte Diamante.\nFu un periodo di intensa attivit\u00e0 anche sul piano letterario; dando seguito al radicalismo politico mostrato negli anni precedenti a livello giornalistico e civile, Foscolo redasse, tra il luglio e l'agosto del 1799, il \"Discorso su la Italia\", un testo che esprime chiaramente le speranze dei \"patrioti\" italiani, i quali, alleati dei neogiacobini d'oltralpe, chiedevano la dichiarazione della \"Patria in pericolo\" in Francia (respinta il 14 settembre dal Consiglio dei Cinquecento). Sognavano infatti che la caduta del Direttorio e l'instaurazione dello stato di emergenza potessero favorire la nascita di una repubblica italiana indipendente. Il \"Discorso\" fu pubblicato in ottobre, dedicato al generale neogiacobino Championnet, quando per\u00f2 le illusioni di Foscolo erano cadute e il colpo di stato bonapartista era imminente.\nIl 26 novembre ripubblic\u00f2 a Genova l'ode \"A Bonaparte liberatore\" aggiungendovi una premessa nella quale esortava Napoleone a non diventare un tiranno, e modificando l'ottava strofa, per affermare con chiara coscienza l'idea dell'unit\u00e0 d'Italia erede di Roma antica.\nDopo Marengo (la battaglia \u00e8 del 14 giugno 1800) Foscolo continu\u00f2 a impegnarsi in operazioni militari; appena tornato a Milano rientr\u00f2 volontariamente nello Stato maggiore, dove fu nominato capitano aggiunto. Agli ordini del generale Pino, combatt\u00e9 contro gli insorgenti romagnoli, aiutati dal generale austriaco Sommariva, contribuendo alla rioccupazione francese. Le popolazioni furono sottoposte a pesanti contribuzioni e requisizioni, e il giornale milanese \"Notizie politiche\" ne ritenne responsabile Pino. Foscolo allora intervenne in sua difesa sul \"Monitore bolognese\", che il 7 ottobre pubblic\u00f2 un suo rapporto, mutilandolo dell'ultimo capoverso - in cui si auspica la nascita di un esercito nazionale -, aggiunto in un supplemento al medesimo numero dopo le proteste dell'autore.\nTra l'estate e l'autunno del 1800 compose l'ode \"A Luigia Pallavicini caduta da cavallo\", dedicata ad una nobildonna genovese rimasta ferita al volto dopo una caduta da cavallo sulla scogliera di Sestri Ponente. Dopo la vittoria napoleonica gli vennero dati numerosi incarichi militari, che lo condussero in varie citt\u00e0 italiane, tra le quali Firenze dove s'innamor\u00f2 di Isabella Roncioni, gi\u00e0 promessa sposa, che contribuir\u00e0 ad ispirargli, con Teresa Pikler, il personaggio di Teresa nell\"'Ortis\".\nNel 1801 Foscolo si rec\u00f2 nuovamente a Milano dove accolse, nel mese di giugno, il fratello pi\u00f9 giovane, Giulio, che gli era stato affidato dalla madre e lo avvi\u00f2 alla carriera militare (Giulio finir\u00e0 suicida in Ungheria nel 1838). Il 23 luglio, dopo essersi pi\u00f9 volte lamentato perch\u00e9 non riceveva regolarmente la paga militare, invi\u00f2 al Ministro una lettera nella quale presentava le dimissioni, che per\u00f2 non furono accolte. In compenso ottenne la paga di capitano aggiunto, passando in tal modo nel 1802 al servizio della Repubblica Italiana, e dal 1805, dopo la proclamazione di Napoleone a imperatore nel 1804, del Regno d'Italia, con l'incarico di compilare una parte del Codice militare.\nL'intensa attivit\u00e0 letteraria (1801-1804).\nGli anni tra il 1801 e il 1804 furono anni di intensa attivit\u00e0 letteraria ma anche di grande dolore per la morte del fratello Giovanni, che si era ucciso a Venezia l'8 dicembre del 1801 con un colpo di pugnale (sotto gli occhi della madre, come fu detto in seguito, ma senza prove) per sottrarsi al disonore di non poter pagare una grossa somma persa al gioco e che un sottoispettore aveva sottratto per lui alla cassa di guerra.\nNel 1802 pubblic\u00f2 l\"Orazione a Bonaparte\" in occasione dei Comizi di Lione e una raccolta di liriche che comprendeva otto sonetti e l'ode \"A Luigia Pallavicini caduta da cavallo\". Non si conosce la data di composizione degli otto sonetti, ma va collocata tra il 1798 e il 1802. Tra questi figura \"Te nudrice alle muse, ospite e Dea\" (l'unico ad avere nella raccolta un titolo, \"Per la sentenza capitale proposta nel Gran Consiglio Cisalpino contro la lingua latina\"), ispirato dalla proposta fatta al Gran Consiglio dal cittadino Giuseppe Lattanzi perch\u00e9 sostituissero nelle scuole l'insegnamento del Latino con quello del Francese. La poesia potrebbe essere del 1798, dal momento che la proposta risale a quell'anno, e fu poi respinta in estate.\nTra il 1801 e il 1802 rielabor\u00f2 e port\u00f2 a termine l\"Ortis\", pubblicato presso il Genio Tipografico a Milano. Nello stesso 1802 compose l'ode \"All'amica risanata\" per Antonietta Fagnani Arese, suo nuovo ardente amore; nel 1803 diede alle stampe nella loro versione definitiva i sonetti con l'aggiunta dei quattro pi\u00f9 famosi (\"Alla sera\", \"A Zacinto\", \"In morte del fratello Giovanni\", \"Alla Musa\", i quali tuttavia ricevettero un titolo, al pari degli altri otto sonetti, solo nel 1848, in un'edizione curata da Francesco Silvio Orlandini per Le Monnier) e l'ode \"All'amica risanata\" e \"A Luigia Pallavicini caduta da cavallo\". L'edizione dell'aprile 1803, apparsa a Milano presso Destefanis con il titolo \"Poesie di Ugo Foscolo\" - e dedicata dall'autore al poeta e futuro tragediografo Giovanni Battista Niccolini - non comprendeva ancora il sonetto per la morte del fratello, pubblicato nel mese di agosto per i tipi dell'editore milanese Agnello Nobile insieme agli altri tredici testi.\nRisale allo stesso anno la traduzione - in endecasillabi sciolti - e la pubblicazione della \"Chioma di Berenice\" di Catullo (a sua volta traduzione latina da Callimaco) con l'aggiunta di un inno alle Grazie, prima nucleo del poemetto futuro, che attribuisce al poeta alessandrino Fanocle, accompagnata da quattordici \"Considerazioni\" e quattro \"Discorsi\" che racchiudono i lineamenti principali della sua poetica neoclassica, ispirata alle idee del Winckelmann. L'opera usc\u00ec nel mese di novembre a Milano con l'editore Genio Tipografico, e fu dedicata al Niccolini.\nGli anni in Francia (1804-1806).\nPubblicato il lavoro callimacheo, Foscolo scrisse il 25 novembre 1803 a Francesco Melzi d'Eril, vicepresidente della Repubblica Italiana: \u00ab\u00c8 tempo che un giovine di venticinque anni abbandoni l'ozio letterario\u00bb, e chiese di rientrare nell'esercito napoleonico in qualit\u00e0 di \u00abcapo-battaglione soprannumerario del Battaglione della Guardia che s'avvia per la Francia\u00bb. Si trattava di unirsi alla programmata invasione dell'Inghilterra, che Napoleone non avrebbe poi messo in atto. La divisione italiana, pronta a partire per la Francia, era comandata dal generale Domenico Pino, presso il quale Foscolo aveva gi\u00e0 servito, difendendolo inoltre pubblicamente sul \"Monitore Italiano\" dopo la battaglia di Marengo. Foscolo non era tuttavia benvoluto da Gioacchino Murat, vistosi preso di mira nell\"Orazione a Bonaparte pel Congresso di Lione\" (1802), sicch\u00e9 fu arruolato solo nel giugno successivo e solo come capitano di fanteria aggiunto, assegnato al Comando dei depositi di Valenciennes, dove i francesi erano di stanza.\nDopo un breve passaggio per Parigi, dove Ferdinando Marescalchi, ministro per le Relazioni Estere della Repubblica Italiana, lo dice presente il 10 luglio 1804, giunse a Valenciennes. In Francia e nella Francia del nord visse fino al 1806; dovette dedicarsi agli approvvigionamenti, cosa che lo esent\u00f2 dai combattimenti; fu messo anche a guardia di un gruppo di profughi inglesi, guardati con sospetto da Napoleone. A Valenciennes conobbe una giovane inglese (da cui and\u00f2 per apprendere la lingua in vista dell'invasione dell'isola, poi mai attuata) Lady Fanny Emerytt Hamilton, da lui chiamata anche Sophia, dalla quale ebbe una figlia nel 1805, Mary, che egli chiamer\u00e0 sempre Floriana, e di cui sar\u00e0 ignaro per molto tempo; la rivedr\u00e0 dopo molti anni in Inghilterra e sar\u00e0 il conforto dei suoi ultimi anni. Qualche critico ha messo in dubbio la reale filiazione della giovane, asserendo che fosse figlia di Lord Hamilton, il marito di Fanny, e affidata a Foscolo come figlia adottiva dalla nonna materna Mary Walker Emerytt, dopo la morte dei genitori (d'altra parte ci sono state diverse ipotesi anche sul nome della nobildonna).\nNell'anno e mezzo francese Foscolo fu anche a Calais, Lilla e Boulogne-sur-Mer, dove i vari incarichi militari lo chiamavano. Il 20 marzo 1805 divent\u00f2 \u00abcapo di battaglione delle truppe italiane\u00bb.\nMalgrado i continui spostamenti per motivi di servizio, Foscolo riusc\u00ec a continuare la sua attivit\u00e0 letteraria con alcuni saggi di traduzione dall\"Iliade\", con l'epistola in versi sciolti al Monti, \"Se fra' pochi mortali a cui negli anni\", e con la traduzione del \"Sentimental Journey\" di Sterne che l'avrebbe condotto alla stesura, nel 1812, dei sedici capitoletti scritti in una prosa ironico-allusiva della \"Notizia intorno a Didimo Chierico\".\nIl 15 gennaio 1806 chiedeva da Boulogne-sur-Mer al \u00abGenerale di Divisione Teuli\u00e9\u00bb (cio\u00e8 Pietro Teuli\u00e9), \u00abun permesso con intero trattamento per quattro mesi\u00bb, per poter rivedere dopo un decennio la famiglia e per \u00abinteressi personali\u00bb. Gli fu accordato, e Foscolo lasci\u00f2 la Francia all'inizio della primavera dopo un nuovo passaggio per Parigi. In questa circostanza incontr\u00f2 Alessandro Manzoni, che allora abitava nella capitale francese assieme alla madre Giulia Beccaria. Pur essendo di soli sette anni pi\u00f9 giovane, Manzoni aveva iniziato da poco l'attivit\u00e0 letteraria ispirandosi, tra gli altri, proprio a Foscolo (oltre che ad Alfieri, Parini, Monti e altri autori, italiani e stranieri), ed aveva appena composto il carme \"In morte di Carlo Imbonati\". Il futuro romanziere si mostr\u00f2 freddo nei suoi confronti.\nVenezia, Brescia e l'Universit\u00e0 di Pavia (1806-1809).\nTra aprile e maggio del 1806 fu a Venezia, dove rivide i familiari dopo il lungo esilio, e poi, in giugno, ritrov\u00f2 Isabella Teotochi Albrizzi, da cui fu ospitato nella sua villa, nella campagna attorno a Treviso. Sempre in giugno incontr\u00f2 a Padova Cesarotti e a Verona Ippolito Pindemonte, dai colloqui con il quale nacque l'idea iniziale del carme \"Dei sepolcri\". L'epistolario foscoliano testimonia che il poeta trascorse l'estate impegnato in missioni militari: fu a questo scopo in Valtellina, a Mantova e Verona, ancora in Valtellina e nel Bergamasco. Fu in varie occasioni anche a Milano, da dove il 6 settembre cos\u00ec scriveva all'amica Teotochi: \u00abQuando Franceschinis mi consegnava la vostra lettera io partiva per le montagne ed i laghi; ritornato, stava sulle mosse per il \"Terraglio\" [dove la Teotochi aveva la casa di Gardigiano]; io aveva gi\u00e0 una \"Epistola sui sepolcri\" da stamparsi lindamente \u2013 non bella forse; non elegante, ma ch'io vi avrei certamente recitata con tutto l'ardore dell'anima mia, e che voi, donna gentile, avreste ascoltata forse lagrimando\u00bb.\nIl carme \"Dei sepolcri\" fu scritto tra l'agosto del 1806 e l'aprile del 1807 e pubblicato in quell'anno a Brescia, presso l'editore Niccol\u00f2 Bettoni. Nel periodo in cui Foscolo si accingeva a dare alle stampe l'opera era ospite della contessa Marzia Martinengo, sua amante, presso Palazzo Martinengo Cesaresco Novarino nel centro della citt\u00e0.\nTra il 180\u00f3 e il 1807 entr\u00f2 in Massoneria, nella Loggia Reale Amalia Augusta di Brescia, la stessa loggia di Vincenzo Monti.\nContestualmente ai \"Sepolcri\", Foscolo intraprese la traduzione del primo libro dell\"Iliade\", accordandosi con Monti affinch\u00e9 fosse pubblicata assieme alla sua versione del primo libro. Nell'aprile del 1807 usc\u00ec cos\u00ec a Brescia presso Bettoni l\"Esperimento di traduzione della Iliade di Omero\"; alla dedica a Monti seguivano un \"Intendimento del traduttore\", il testo foscoliano (con quello cesarottiano in prosa - gi\u00e0 pubblicato nel 1786 - a fronte), quello montiano e tre considerazioni, ciascuna di uno dei tre traduttori; la foscoliana si intitolava \"Su la traduzione del cenno di Giove\", e si mostrava critica nei confronti delle maggiori versioni iliadiche precedenti, analizzando come avessero riportato i vv. 528-530 del libro primo e suggerendo in che modo avrebbero potuto essere pi\u00f9 vicini all'originale, secondo quell'esigenza di assoluta fedelt\u00e0 espressa nell\"Intendimento\".\nCon una ricerca ossessiva della corrispondenza semantica e formale tra testo greco e riduzione italiana - fino a dove la diversit\u00e0 delle lingue e delle culture la permettesse -, Foscolo continu\u00f2 a tradurre il poema omerico; port\u00f2 a compimento i primi sette libri, lasci\u00f2 ampiamente incompleto il lavoro sui libri ottavo, nono, decimo e ventesimo, ma pubblic\u00f2 soltanto il terzo sull'Antologia di Giovan Pietro Vieusseux (ottobre 1821).\nIl capitano Ugo Foscolo, per ingraziarsi il generale Augusto Caffarelli, aiutante di campo di Napoleone e ministro della guerra del Regno d'Italia, cur\u00f2 una edizione delle opere di Raimondo Montecuccoli, con una ricca premessa sull'arte della guerra. L'opera si inserisce anche in una polemica con Madame de Sta\u00ebl sull'attitudine militare degli italiani.\nSollevato dagli incarichi militari su interessamento del Caffarelli, Foscolo si candid\u00f2 alla cattedra di eloquenza dell'Universit\u00e0 di Pavia, che si era resa vacante (la cattedra era stata tenuta in precedenza da Vincenzo Monti e da Luigi Cerretti). Ottenutala \"per chiara fama\" (18 marzo 1808) grazie all'interessamento di Luigi Arborio Gattinara di Breme, ministro dell'interno del Regno d'Italia, arriv\u00f2 in citt\u00e0 il 1\u00ba dicembre dello stesso anno. Qui, il 22 gennaio 1809 pronunci\u00f2 la sua celebre orazione inaugurale, \"Dell'origine e dell'ufficio della letteratura\", alla presenza di Alessandro Volta e Vincenzo Monti. Tuttavia Foscolo tenne poche lezioni (l'ultima il 15 giugno 1809), poich\u00e9 l'incarico venne a breve soppresso da Napoleone, divenuto sospettoso di ogni libero pensiero. A Pavia Foscolo abit\u00f2 a Palazzo Cornazzani in compagnia dell'amico Giulio Gabrielli di Montevecchio, arredandone le stanze in maniera sfarzosa e assumendo pi\u00f9 persone di servizio; nello stesso edificio, curiosamente, poi abitarono anche Ada Negri e Albert Einstein.\nIl ritorno a Milano e le difficolt\u00e0 (1809-1812).\nTornato a Milano per la terza volta, ebbe inizio per Foscolo un periodo di difficolt\u00e0 economiche, reso pi\u00f9 amaro dai contrasti con i letterati di regime, che non gli risparmiarono polemiche e malevole insinuazioni. Alla rottura con Monti (1810) si aggiunse l'insuccesso della tragedia \"Ajace\", rappresentata alla Scala il 9 dicembre 1811, che non ebbe successo e venne, inoltre, vietata dalla censura per le allusioni antifrancesi contenute.\nIl soggiorno sereno e produttivo a Bellosguardo (1812-1813).\nAbbandonata Milano il 12 agosto del 1812, il poeta si trasfer\u00ec a Firenze, dopo aver fatto tappa a Piacenza, Parma e Bologna, citt\u00e0 in cui incontr\u00f2 l'amica Cornelia Rossi Martinetti. Il 17 arriv\u00f2 all'albergo delle Quattro Nazioni, dove alloggi\u00f2 un paio di mesi, iniziando la stesura dell'inno \"Alle Grazie\", concretizzatosi dapprima nella cosiddetta \"Prima redazione dell'Inno\", quindi, attraverso ampliamenti e rielaborazioni, nella \"Seconda redazione\", e destinato a prendere forma in un carme tripartito nell'aprile del 1813.\nLasciato il primo alloggio, Foscolo si stabil\u00ec per un breve periodo a Casa Prezziner, in Borgo Ognissanti, e si trasfer\u00ec poi alla villa di Bellosguardo, dove trascorse, fino al 1813, un periodo di intensi affetti, di soddisfazioni mondane e di lavoro creativo.\nEgli infatti ottenne l'amore della senese Quirina Mocenni Magiotti, frequent\u00f2 il salotto della contessa d'Albany, l'amica di Alfieri, lavor\u00f2, come detto, al carme di argomento mitologico, scrisse la tragedia \"Ricciarda,\" rappresentata in citt\u00e0 nel 1813, riprese la traduzione del \"Viaggio sentimentale,\" pubblicato lo stesso anno e corredato della \"Notizia intorno a Didimo Chierico\", oltre a tradurre altri canti dell\"Iliade\".\nL'esilio definitivo dall'Italia (1813-1827).\nPartenza da Milano e l'esilio in Svizzera (1813-1816).\nDopo la sconfitta di Napoleone Bonaparte a Lipsia, nell'ottobre del 1813, e l'abdicazione del 1814, Foscolo ritorn\u00f2 per la quarta volta a vivere a Milano, riprendendo il proprio grado nell'esercito e compiendo un disperato tentativo di raccogliere uomini disposti a sacrificarsi per la citt\u00e0, ma l'arrivo in citt\u00e0 degli austriaci abbatt\u00e9 la sua fiducia in una futura Italia indipendente. Nonostante la sua fedelt\u00e0 al vicer\u00e9 Eugenio di Beauharnais (l'anno successivo ci sar\u00e0 l'ultimo tentativo dei filo-napoleonici col proclama di Rimini del re di Napoli Gioacchino Murat), ultima speranza del cosiddetto \"partito francese\", alla fine decise di non opporsi con le armi ai vincitori.\nEbbe un momento di esitazione, quando il governatore austriaco feldmaresciallo Bellegarde gli offr\u00ec di collaborare con il nuovo governo, dirigendo una rivista letteraria, la futura \"Biblioteca italiana\". Foscolo accett\u00f2 e stese il programma della rivista, ma intervenne l'obbligo di giuramento al nuovo regime, cosicch\u00e9 la notte prima di giurare (31 marzo del 1815) lasci\u00f2 l'Italia per un volontario esilio definitivo, mentre Napoleone tentava in Francia l'ultima impresa, i \"cento giorni\".\nCos\u00ec Foscolo rievocher\u00e0, dieci anni pi\u00f9 tardi, la fuga improvvisa:\nPartito praticamente senza effetti personali e senza tabarro, il poeta si rifugi\u00f2 a Hottingen (al tempo municipalit\u00e0 autonoma, inglobata alla fine del secolo nella citt\u00e0 di Zurigo), in Svizzera, assunse gli pseudonimi di Lorenzo Aldighieri (poi Alderani, come l'amico di Jacopo Ortis) e, a livello letterario, di Didimo Chierico.\nMalgrado le varie peregrinazioni in terra svizzera, per sfuggire ai controlli della polizia austriaca, egli riusc\u00ec a stampare a Zurigo, nel 1816, le \"Vestigia della storia del sonetto italiano\", il libretto satirico contro i letterati milanesi \"Didimi clerici prophetae minimi Hypercalypseos liber singularis\" (l\"Ipercalisse\"), la terza edizione dell\"Ortis\" e a scrivere gli appassionati \"Discorsi sulla servit\u00f9 d'Italia, \"pubblicati postumi.\nGli ultimi anni di vita a Londra (1816-1827).\nNel frattempo l'Austria insisteva nel reclamare la sua estradizione, ma Foscolo trov\u00f2 un prezioso alleato nell'ambasciatore d'Inghilterra a Berna che gli rilasci\u00f2 un passaporto per la Gran Bretagna, attraverso i buoni uffici di William Stewart Rose, dedicatario dell\"'Ipercalisse.\" Il documento gli era stato concesso innanzitutto in quanto nativo di Zante, divenuta protettorato britannico dopo il Congresso di Vienna del 1815. Pot\u00e9 dunque partire grazie al denaro ricavato dalla vendita dei propri libri a Milano e con quello fornitogli dal fratello Giulio, a quei tempi in Ungheria con l'esercito austriaco, cui lui aveva aderito.\nAttraverso la Germania e l'Olanda, il 12 settembre 1816 il poeta giunse a Londra, dove trascorse gli ultimi undici anni di vita fra non lievi difficolt\u00e0 economiche e morali. Appena arrivato in citt\u00e0, entr\u00f2 in contatto con numerosi intellettuali inglesi, venendo introdotto nel circolo culturale di Holland House. Divent\u00f2 amico di John Murray, l'editore che nell'aprile del 1817 diede alle stampe la quarta e ultima versione delle \"Ultime lettere di Jacopo Ortis\" (l'opera coincide sostanzialmente con quella zurighese dell'anno precedente), accompagnate da una breve \"Notizia\" e da una selezione di capitoli della traduzione del \"Viaggio sentimentale\" sterniano.\nI primi tempi dell'esilio inglese furono piuttosto felici, il primo impatto addirittura entusiasmante. Le nuove amicizie e la fama di cui godeva oltremare sorpresero il poeta: \u00abda che toccai l'Inghilterra ebbi lieta ogni cosa [...]. Qui per la prima volta mi sono avveduto ch'io non sono affatto ignoto a' mortali; e mi veggo accolto come uomo che godesse gi\u00e0 da un secolo di bella fama e illibata\u00bb, scrisse all'amica Quirina Mocenni Magiotti una settimana dopo il suo arrivo.\nNel 1817 mor\u00ec a Venezia la madre (28 aprile), e Foscolo si occup\u00f2 soprattutto della situazione delle Isole Ionie, scrivendo tre articoli, \"Stato politico delle Isole Jonie\", \"M\u00e9moires sur l'\u00e9ducation publique aux Isles Ioniennes\" e \"Come ottenere modifiche alla costituzione delle Isole Ionie\". Pens\u00f2 anche di seguire in Grecia il cugino Dionisio Bulzo che, giunto in Inghilterra come \u00abmembro di una delegazione della Repubblica Ionia, aveva l'incarico di presentare al Reggente la sua nuova Costituzione\u00bb. Cadde per\u00f2 da cavallo in luglio e non pot\u00e9 partire.\nDurante il periodo londinese Foscolo si dedic\u00f2 prevalentemente all'attivit\u00e0 editoriale e giornalistica e si impegn\u00f2 nello studio storico-critico di alcuni momenti, testi e personaggi della letteratura italiana, soprattutto Dante, Petrarca e Boccaccio.\nRisalgono a questi anni, oltre al quarto \"Ortis\", nuovi saggi sulle traduzioni omeriche, l'elaborazione delle \"Grazie\" e le incompiute \"Lettere scritte d'Inghilterra\" ('16-'18), di cui una parte edita postuma con il titolo il \"Gazzettino del bel mondo\", l'incompleta \"Lettera apologetica\", ritrovata da Mazzini e da lui stesso pubblicata dopo la morte di Foscolo, i celebri \"Essays on Petrarch\" (1821, II ed. 1823), il \"Discorso storico sul testo del Decamerone\" (1825) e il \"Discorso sul testo della Commedia di Dante\" (1826). Inoltre una trentina di saggi critici, scritti per essere tradotti in inglese e pubblicati sulle riviste periodiche britanniche, tra cui si segnalano la serie delle \"Epoche della lingua italiana\" e l'articolo noto con il titolo italiano di \"Antiquarj e Critici\" (1826). Foscolo venne accolto nei circoli liberali, e all'inizio guadagn\u00f2 bene con le proprie attivit\u00e0.\nBen presto, la vita troppo signorile, un carattere difficile, che gli alien\u00f2 molte simpatie, e alcune speculazioni avventate in affari (come la costruzione di una grande villa dove vivere, che gli sar\u00e0 sequestrata), ridussero per\u00f2 il poeta al dissesto economico, tanto da essere per breve tempo incarcerato causa debiti nel 1824. Uscito dal carcere fu costretto a sopravvivere nei quartieri pi\u00f9 poveri di Londra, celandosi spesso sotto falso nome (Lord Emerytt, dal nome della figlia) per sfuggire ai creditori. Aveva intanto ritrovato la figlia (o forse figlia adottiva) Floriana, che lo assistette con devozione durante i suoi ultimi anni, e della quale era stato nominato tutore legale dalla nonna Lady Walker. A Londra, Foscolo fece anche una proposta di matrimonio alla diciannovenne Caroline Russell, figlia di un importante magistrato, da questa rifiutata dopo molte insistenze dello scrittore, che anni prima aveva spesso fuggito il matrimonio, frequentando in genere nobili gi\u00e0 sposate. A causa della vita dispendiosa, consum\u00f2 anche l'eredit\u00e0 di 3000 sterline lasciate dalla Walker alla nipote, cosicch\u00e9 entrambi dovettero trasferirsi in quartieri poveri e malsani, dove il poeta contrasse una malattia respiratoria, probabilmente la tubercolosi. Nel 1825 divent\u00f2 insegnante di italiano in un istituto femminile e l'anno successivo fece domanda per ottenere la cattedra di italiano all'Universit\u00e0 di Londra, da poco istituita.\nMorte e posterit\u00e0.\nPovero e debole, gli venne diagnosticata una malattia al fegato, esito probabile di tubercolosi miliare, che fece peggiorare ulteriormente le sue condizioni di vita; decise dunque di trasferirsi nel piccolo sobborgo londinese di Turnham Green, dove si ammal\u00f2 di idropisia polmonare, stadio finale della malattia, e venne inutilmente operato per due volte dal medico italiano che lo assisteva. Ugo Foscolo mor\u00ec infine il 10 settembre del 1827 a quarantanove anni; la figlia, che lo accud\u00ec fino all'ultimo, mor\u00ec circa due anni dopo a soli 24 anni.\nFu sepolto nel cimitero di Chiswick, a spese del banchiere quacchero Gurney, suo amico. Nella tomba gli furono messe due monete di rame sugli occhi, secondo un rituale greco antico. La tomba, recentemente restaurata, porta incisa erroneamente l'et\u00e0 di 50 anni. Le sue ceneri, nel 1871, furono traslate nella Basilica di Santa Croce a Firenze, tempio di quelle \"itale glorie\" che lui stesso aveva celebrato nel carme \"Dei Sepolcri,\" con i versi \u00abMa pi\u00f9 beata ch\u00e9 in un tempio accolte / Serbi l'itale glorie, uniche forse / Da che le mal vietate Alpi e l'alterna / Onnipotenza delle umane sorti / Armi e sostanze t'invadeano ed are / E patria e, tranne la memoria, tutto\u00bb..\nI resti del Foscolo tornarono cos\u00ec alla sua patria, come egli aveva desiderato, con una grande celebrazione voluta dal nuovo Regno d'Italia.\nFerma restando la grandezza del poeta, secondo la studiosa irlandese Lucy Riall la grande glorificazione di Foscolo a opera del nuovo governo italiano era parte della creazione di un \"pantheon\" di eroi laici (a cui poi seguiranno le celebrazioni di figure come quella di Garibaldi) come auspicato dal poeta stesso nei \"Sepolcri\", per la religione civile della nuova Italia in contrasto con la Chiesa per la questione romana.\nDel Foscolo ci resta anche un ricchissimo \"Epistolario\", documento molto importante della sua vita tumultuosa, anticipatrice (come quella di altri contemporanei) della figura dell\"'eroe romantico\" alla Byron e alla Shelley (morti comunque prima di lui, nonostante appartenessero alla generazione successiva); la figura di Foscolo fu spesso identificata con quella del suo personaggio, Jacopo Ortis, dai tratti certo autobiografici nel carattere. Anche per questo, come gi\u00e0 l'Alfieri e Dante, Foscolo venne nel Risorgimento considerato come una sorta di \"vate\" della Patria italiana e della sua libert\u00e0, specialmente grazie all'ammirazione per le sue idee politiche nutrita da Giuseppe Mazzini. Il Foscolo letterato ispirer\u00e0 invece molti scrittori e poeti, come Giacomo Leopardi, Alessandro Manzoni, Mario Rapisardi e Giosu\u00e8 Carducci.\nPensiero e poetica.\nFoscolo ader\u00ec con convinzione alle teorie illuministiche di stampo materialistico e meccanicistico (in particolare il materialismo di Thomas Hobbes, Paul Henri Thiry d'Holbach, Diderot ed Helv\u00e9tius, e il sensismo di Condillac). Tali teorie, da una parte, contenevano elementi rasserenanti in quanto allontanavano le superstizioni, ma dall'altra determinarono in lui l'angoscia davanti al \"nulla eterno\", all'oblio che avvolge l'uomo dopo la morte. Foscolo, infatti, si pu\u00f2 definire ateo e razionalista, ma non areligioso. In lui il pessimismo e l'ansia di eternit\u00e0 si agitano dando un tono drammatico a poesia e a prosa. Altre grandi ispirazioni, modelli di vita e di letteratura, furono per lui Giuseppe Parini e Vittorio Alfieri.\nVolendo recuperare alcuni valori spirituali in non completo disaccordo con la ragione, prefer\u00ec alla fede una propria, personale, \"religione delle illusioni\", a differenza ad esempio di Manzoni. Foscolo celebr\u00f2 cio\u00e8 quei valori insopprimibili nell'uomo che erano secondo lui la patria (l'Italia, ma anche Zante) - grande famiglia che garantisce \"certezza d'are, di campi, di sepoltura\" - l'amore, la poesia, la libert\u00e0, la bellezza, l'arte, il piacere della vita e soprattutto le nobili imprese, che rendono degni di essere ricordati. \u00c8 assunto a simbolo di questa filosofia il sepolcro che, da legame di affetto, simbolo di civilt\u00e0 ed esempio per i compatrioti (concetti caro agli uomini del Risorgimento), diventa suscitatore di poesia eternatrice, monumento dunque inutile ai morti ma efficace strumento per i vivi, specialmente nel caso di sepolcri o memoriali di uomini illustri. La morte non \u00e8 meno vuota - e doloroso il pensiero dell'addio alla vita - se essa trascorrer\u00e0 eternamente \"all'ombra de' cipressi e dentro l'urne / Confortate di pianto\", ma le illusioni addolciranno il tutto:\nFoscolo, oltre all'inquietudine tipicamente preromantica, \u00e8 molto legato all'estetica neoclassica, di cui d\u00e0 un'interpretazione che \u00e8 stata definita \"di natura modernissima\". Il poeta fa frequente ricorso alla mitologia - cos\u00ec come Giambattista Vico, recuperando la teoria di Evemero, per cui gli d\u00e8i furono eroi e persone illustri, resi immortali dai poeti e dagli uomini comuni -, vede nella Grecia classica non solo la propria origine, ma anche il rifugio ideale di serenit\u00e0 (il \"mito dell'Ellade\"), lontano dal mondo dilaniato dalle guerre, ma sempre con lo sguardo rivolto alla realt\u00e0 (\"Le Grazie\"); dal punto di vista formale utilizza spesso gli endecasillabi. Il suo neoclassicismo \u00e8 profondamente spiritualizzato, lontano da vagheggiamenti stilizzati di gusto archeologico e decorativo. La vicinanza con Alfieri gli fa concepire l'arte sempre impegnata anche in funzione civile, come gi\u00e0 era stato per Parini: i tre letterati saranno tra i simboli pi\u00f9 frequenti dei risorgimentali. Dallo storicismo di Vico riprende anche l'idea che gli uomini primitivi, i quali nelle origini vivevano allo stato ferino, attraverso la religione, i matrimoni e la sepoltura sono gradualmente pervenuti alla civilt\u00e0.\nInfluenzato dalle tragiche vicende del suo tempo, Foscolo non nutre pi\u00f9 la fiducia nel progresso e nell'umanit\u00e0 degli illuministi, ma descrive gran parte del mondo come regredito ad una \"foresta di belve\", riprendendo le idee di Machiavelli e Hobbes; questo gli provoca, dati i suoi ideali umanitari, un conflitto doloroso, perch\u00e9 il cambiamento presupponeva la rivoluzione e la rivoluzione portava comunque la guerra e la violenza fratricida.\nCome molti intellettuali dell'epoca, Foscolo fu anche massone, iniziato nella \"Loggia Reale Amalia Augusta\" di Brescia.\nOpere.\nFuggendo in Svizzera nel maggio del 1815, Foscolo affid\u00f2 i suoi libri e gran parte dei manoscritti a Silvio Pellico il quale li vendette, qualche anno prima del suo arresto, all'amica del poeta Quirina Mocenni Magiotti e invi\u00f2 il ricavato al Foscolo, nascondendosi, per delicatezza, nell'anonimato. Dalla Magiotti il fondo fin\u00ec per pervenire alla Biblioteca Nazionale di Firenze, dove \u00e8 tuttora conservato.\nL'altro gruppo di manoscritti, formatosi soprattutto durante l'esilio, pass\u00f2 in eredit\u00e0 alla figlia Floriana e poi al canonico spagnolo, esule in Inghilterra, Miguel de Riego, che li vendette a un gruppo di estimatori del Foscolo - tra i quali Gino Capponi - e da questi alla Biblioteca Labronica di Livorno.\nAltri autografi sono conservati alla Biblioteca Braidense di Milano, alla Universitaria di Pavia, alla Biblioteca di Storia moderna e contemporanea di Roma. Variamente sparse sono le lettere del Foscolo, mentre gli autografi dei \"Sepolcri\", delle \"Odi\", dei \"Sonetti\" e dell\"'Ortis\" furono a suo tempo distrutti dallo stesso poeta. Dei sonetti esistevano gi\u00e0 molte copie stampate, spesso con divergenze minime nei testi, non potendo consultare l'originale."}
{"id": "2218163", "revid": "138790", "url": "https://it.wikipedia.org/wiki?curid=2218163", "title": "Palepoli", "text": "Palepoli \u00e8 il terzo album degli Osanna, pubblicato dalla Fonit Cetra nel 1973. \nTracce.\nTesti, musica ed arrangiamenti degli Osanna, \nMusicisti.\nTecnico di registrazione: Plinio Chiesa"}
{"id": "2218165", "revid": "731511", "url": "https://it.wikipedia.org/wiki?curid=2218165", "title": "Nikolaj Sergeevi\u010d Korotkov", "text": "Il suo nome \u00e8 associato ai rumori di Korotkov, i suoni che si possono udire tramite stetoscopio durante la misurazione delle pressione."}
{"id": "2218174", "revid": "287204", "url": "https://it.wikipedia.org/wiki?curid=2218174", "title": "Cagliari Calcio 1974-1975", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1974-1975.\nStagione.\nNella stagione 1974-1975 il Cagliari ottiene con 26 punti il decimo posto in classifica.\nIl Cagliari ha dovuto fare a meno di Luigi Riva per quasi tutto il campionato: disputa solo otto partite. La squadra sarda ha avuto una falsa partenza, infatti alla nona giornata, dopo la sconfitta interna (1-2) con la Roma si ritrova penultima in classifica. \nViene esonerato l'allenatore Giuseppe Chiappella che \u00e8 sostituito da Luigi Radice. Con lui i rossobl\u00f9 si riprendono e con un discreto girone di ritorno raggiungono una tranquilla salvezza. \nMiglior marcatore stagionale \u00e8 stato l'ottimo Sergio Gori autore di 11 reti, una rete in Coppa Italia e 10 in campionato. In Coppa Italia il Cagliari disputa il girone 4, ma non passa il turno.\nTra i migliori si mette in evidenza l'ex portiere del Milan William Vecchi, autore di autentiche prodezze."}
{"id": "2218176", "revid": "903399", "url": "https://it.wikipedia.org/wiki?curid=2218176", "title": "Tommaso Raspino", "text": ""}
{"id": "2218179", "revid": "320578", "url": "https://it.wikipedia.org/wiki?curid=2218179", "title": "Mazar-e Sharif", "text": ""}
{"id": "2218180", "revid": "277947", "url": "https://it.wikipedia.org/wiki?curid=2218180", "title": "La cattiva fama del figlio della Luna", "text": "La cattiva fama del figlio della Luna \u00e8 un mito Fon (Benin) che vuole spiegare come ebbe origine il mondo, quali funzioni siano assegnate agli astri e quale sia il ruolo degli agenti atmosferici. Quindi si tratta di una storia sacra trasmessa per via orale utile anche per rinsaldare e unificare la comunit\u00e0. Il mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nTrama.\nIl mito narra la storia del complicato rapporto tra la madre Luna \"Mawu\" e il figlio \"Legba\".\nInizialmente \"Legba\" si comportava bene e compiva ottimi gesti, ma la gente andava a ringraziare sempre \"Mawu\", mentre quando accadevano brutte cose la gente se la prendeva con \"Legba\". Questo fatto indispett\u00ec il figlio della Luna, che architett\u00f2 un tiro mancino alla propria madre riuscendo nell'impresa di farla passare agli occhi della gente per una ladra. \"Mawu\" si sent\u00ec umiliata ed abbandon\u00f2 la Terra salendo in cielo anche se a pochi metri di distanza, da dove poteva controllare e rimproverare \"Legba\". Ancora una volta il figlio tram\u00f2 un brutto scherzo alla madre che sal\u00ec definitivamente in alto portandosi dietro anche il cielo."}
{"id": "2218181", "revid": "486946", "url": "https://it.wikipedia.org/wiki?curid=2218181", "title": "Sh\u014dnen magazine", "text": ""}
{"id": "2218190", "revid": "22475", "url": "https://it.wikipedia.org/wiki?curid=2218190", "title": "Namco Bandai Games", "text": ""}
{"id": "2218191", "revid": "201394", "url": "https://it.wikipedia.org/wiki?curid=2218191", "title": "L'uomo", "text": "L'uomo \u00e8 il primo album degli Osanna, pubblicato dalla Fonit Cetra nel 1971. Il disco fu registrato presso l\"'Auditorium Fonit Cetra\" di Milano (Italia). La copertina rappresenta i membri della band in un cerchio con il volto pitturato. Dal disco venne estratto e pubblicato un 45 giri (L'uomo\\In un vecchio cieco).\nTracce.\nBrani composti e arrangiati dagli Osanna"}
{"id": "2218194", "revid": "228587", "url": "https://it.wikipedia.org/wiki?curid=2218194", "title": "Chuck Cunningham", "text": ""}
{"id": "2218198", "revid": "1086846", "url": "https://it.wikipedia.org/wiki?curid=2218198", "title": "Cagliari Calcio 1973-1974", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1973-1974.\nStagione.\nLa squadra sarda in questa stagione \u00e8 affidata all'allenatore Giuseppe Chiappella.\nSembrano lontani i tempi di quando si lottava per il titolo, inoltre la squadra paga il ringiovanimento della rosa e quindi ci si deve accontentare di raggiungere una tranquilla salvezza. \nNelle prime 8 giornate di campionato i rossobl\u00f9 hanno ottenuto sei pareggi e due sconfitte. La prima vittoria arriver\u00e0 alla 9\u00aa giornata, ottenuta peraltro con la capolista. La vittoria arriva grazie a una punizione-bomba di Gigi Riva mentre la rete del 2-1 \u00e8 sigliata da Sergio Gori. \nL'altra vittoria di prestigio sar\u00e0 con l' a San Siro dove i cagliaritani prevalgono con un gol del solito Riva. Da questa giornata il Cagliari continuer\u00e0 discretamente conquistando la matematica salvezza in una delle ultime gare battendo la al Sant'Elia, in un drammatico incontro, per 1-0 con una rete dell'esordiente Gigi Piras. Il Cagliari concluder\u00e0 il campionato al 10\u00ba posto con 28 punti. Con 15 reti realizzate \u00e8 ancora Gigi Riva il bomber stagionale. \nPessima la partecipazione alla Coppa Italia: la squadra rossobl\u00f9, inserita nel girone 7 delle qualificazioni vinto dall'Atalanta, arriva ultima raccogliendo con un solo pareggio su cinque giornate.\nTra i migliori della stagione vi sono il terzino Riccardo Dess\u00ec e il roccioso stopper Mario Valeri, due difensori sardi esordienti in Serie A. Il centrocampista ventenne Cesare Butti sorprende tutti e fa un figurone anche l'esordiente Piras che risolve l'incontro decisivo per la salvezza contro la Fiorentina."}
{"id": "2218199", "revid": "767487", "url": "https://it.wikipedia.org/wiki?curid=2218199", "title": "Sick City", "text": "Sick City \u00e8 un brano rock scritto ed interpretato dall'artista britannico Elton John; il testo \u00e8 di Bernie Taupin.\nIl brano.\nComposto nel 1974, fu distribuito come B-side di un classico della rockstar, \"Don't Let the Sun Go Down on Me\"; nel 1995 fu infatti inserito come traccia bonus nella versione rimasterizzata dell'album \"Caribou\" (dalle \"session\" del quale proveniva), del quale \"Don't Let The Sun\" costituiva la nona traccia. La melodia mette in evidenza i \"Tower of Power\" ai fiati (gi\u00e0 apparsi nell'album appena citato), ma \u00e8 possibile notare anche il pianoforte di Elton.\nIl testo di Bernie (letteralmente \"Citt\u00e0 Malata\") si riferisce alla citt\u00e0 di New York e al complicato rapporto di amore e odio instauratosi tra di essa e il duo John/Taupin, e come quest'ultimo ammetter\u00e0 nel 1992, sembra intriso di cinismo. Rimane tuttavia abbastanza ermetico, cos\u00ec come molti testi prodotti a quell'epoca da Taupin."}
{"id": "2218204", "revid": "1305772", "url": "https://it.wikipedia.org/wiki?curid=2218204", "title": "The Woodsman", "text": ""}
{"id": "2218209", "revid": "247222", "url": "https://it.wikipedia.org/wiki?curid=2218209", "title": "Landscape of Life", "text": "Landscape of Life \u00e8 il quarto album degli Osanna, pubblicato dalla Fonit Cetra nel 1974. Il disco fu registrato nell\"Auditorium Fonit Cetra\" di Milano (Italia).\nTracce.\nTesti, musica e arrangiamenti degli Osanna"}
{"id": "2218214", "revid": "729019", "url": "https://it.wikipedia.org/wiki?curid=2218214", "title": "U.S. Route 5", "text": "La U.S. Route 5 \u00e8 una strada a carattere nazionale degli Stati Uniti d'America che corre in direzione nord-sud per il New England, attraversando gli Stati del Connecticut, Massachusetts e Vermont. Tra le maggiori citt\u00e0 lungo il suo percorso vi sono New Haven e Hartford, nel Connecticut, e Sprigfield, nel Massachusetts. Da Hartford a Saint Johnsbury, la strada segue il percorso del fiume Connecticut.\nL'intero percorso della U.S. 5 \u00e8 parallelo a quello della Interstate 91, per la quale ora viene utilizzata come raccordo locale. Il terminale settentrionale della U.S. 5 \u00e8 a Derby Line, piccolo villaggio nel Vermont al confine con il Canada, dove continua nel Qu\u00e9bec con il nome di Quebec Route 143, prima chiamata Route 5. Il terminale meridionale \u00e8 invece situato a New Haven, in una intersezione con la Interstate 91."}
{"id": "2218221", "revid": "1086846", "url": "https://it.wikipedia.org/wiki?curid=2218221", "title": "Cagliari Calcio 1972-1973", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1972-1973.\nStagione.\nIn questa stagione il Cagliari cambia guida; va via a malincuore il \"filosofo\" Manlio Scopigno e subentra, nell'indifferenza generale, Edmondo Fabbri, ex C.T. della nazionale, il quale viene ricordato per la clamorosa sconfitta contro la Corea del Sud ai mondiali del 1966.\nIl Cagliari inizia molto bene; in Coppa Italia supera il primo turno di qualificazione.\nIn campionato non entusiasma; dopo le prime dieci giornate si trova sul fondo della classifica con sei soli punti a causa delle sconfitte consecutive con Juventus, Lazio e Milan. Ma dalla Domenica successiva la squadra reagisce vincendo per 1-0 contro la Sampdoria grazie a un gol di Bobo Gori e riesce a ottenere otto risultati utili consecutivi (5 vittorie e 3 pareggi) portandosi cos\u00ec al sesto posto, una posizione sicuramente pi\u00f9 consona al valore tecnico dei sardi. Da qui il campionato continua tra alti e bassi, conseguendo un ottavo posto finale.\nIn Coppa Italia il cammino dei sardi si interrompe agli Ottavi di Finale.\nCome di consueto il cannoniere stagionale \u00e8 Luigi Riva, che inizia a soffrire di una fastidiosa pubalgia, con 12 reti decisive.\nTra i migliori di questo oscuro campionato si registrano il fantasista Mario Brugnera e l'attaccante Sergio Gori, che si dimostra ancora una volta la \"spalla\" ideale per Riva."}
{"id": "2218224", "revid": "123071703", "url": "https://it.wikipedia.org/wiki?curid=2218224", "title": "Suddance", "text": "Suddance \u00e8 il quinto album in studio del gruppo musicale italiano Osanna, pubblicato nel 1978 dalla CBS.\nDescrizione.\nRegistrato nel settembre 1977 e gennaio del 1978 al \"Splash Studios\" di Napoli (Italia), il gruppo in realt\u00e0 era stato sciolto dopo la registrazione di \"Landscape of Life\". Nel 1977, i membri storici della band: Danilo Rustici, Lino Vairetti e Massimo Guarino riformarono gli Osanna, con alle tastiere Fabrizio D'Angelo Lancellotti ed al basso Enzo Petrone, ma a causa dello scarso impatto commerciale di quest'album la band si sciolse nuovamente, in seguito vi furono altre riunificazioni con relative registrazioni.\nNel 2018 Vairetti era in sala di registrazione per la riedizione del brano \"\u2019A Zingara\", per celebrare la speciale occasione dei 40 anni dell\u2019album, quando durante le registrazioni del documentario \"Vinilici\" incontra Massimo De Vita, in arte \"Blindur\", che viene invitato ad unirsi alla registrazione del brano che entrer\u00e0 a far parte della colonna sonora del docufilm."}
{"id": "2218227", "revid": "767487", "url": "https://it.wikipedia.org/wiki?curid=2218227", "title": "Jos\u00e9 Luis Alonso de Santos", "text": "Proveniente dal teatro indipendente, lavora coi gruppi T\u00e1bano e Teatro Libre (Teatro libero), quest'ultimo da lui fondato e diretto, raggiunge la notoriet\u00e0 con due testi che si iscrivono in una moderna rivisitazione del Sainete, cio\u00e8 del teatro popolare tradizionale: La tabaccaia di Vallecas (La estanquera de Vallecas, 1981) e Bajarse al moro (titolo intraducibile che allude ai viaggi in Marocco per rifornirsi di hashish, 1985) da cui \u00e8 stata tratta una fortunata versione cinematografica diretta da Fernando Colomo nel 1989. Il successo di questo autore si deve alla scelta dei soggetti che riflettono la Spagna di oggi e a un linguaggio drammatico innovativo e accattivante."}
{"id": "2218228", "revid": "124202262", "url": "https://it.wikipedia.org/wiki?curid=2218228", "title": "Mario Brunetti", "text": "Biografia.\nNato a Plataci il 20 ottobre 1932. Vive a Cosenza. \u00c8 giornalista professionista d'inchiesta, scrittore e meridionalista di ispirazione gramsciana. Suoi punti di riferimento formativo sono stati Antonio Gramsci e Rodolfo Morandi. Protagonista della storia politica e sociale italiana e del Mezzogiorno dagli anni Cinquanta. Ha fondato, nella seconda met\u00e0 degli anni cinquanta, il periodico \u201cLa sinistra\u201d; successivamente, ha dato vita a \u201c\"Prospettiva socialista\"\u201d. Ha fondato ed \u00e8 direttore di una delle poche riviste meridionaliste, \u201cSinistra Meridionale\u201d. \u00c8 presidente del Centro Studi di Politica ed Economia della Calabria (Cespe.Ca). Dirige l'Istituto Mezzogiorno Mediterraneo (MeMe), trasformato successivamente in \u201cFondazione Brunetti\u201d.\nHa coordinato una ricerca sulle origini calabro-albanesi della famiglia di Antonio Gramsci (Plataci), documentando la provenienza dal comune italo-albanese dell'Alta Calabria. Nell'ondata migratoria della met\u00e0 del XV secolo la famiglia approdava sulle coste calabresi, partendo dal circondario di Gramsh, allora appartenente all'Epiro del nord. Da questa ricerca \u00e8 scaturita la istituzione degli \u201cItinerari Gramsciani\u201d a Plataci che annualmente danno vita ad un Convegno tematico a livello internazionale. Come giornalista ha scritto, tra gli altri, per L'Avanti!, Paese Sera, Mondo Nuovo, Il Manifesto, Il Giornale dei contadini, Realt\u00e0 albanese , nonch\u00e9 per numerosi periodici italiani e stranieri, alcuni dei quali sono comparsi con due pseudonimi: \u201cRamon\u201d e \u201cIvr\u00e1s\u201d. \u00c8 stato direttore della Rivista sui problemi dell'Africa, \u201cDue popoli\u201d, con sede in Roma, che seguiva la tematica dei \u201cpaesi non allineati\u201d. Per ragioni politiche e pratiche sospese le pubblicazioni. Ha fondato il periodico bilingue \u201cRilindja arb\u00ebreshe\u201d che segue i problemi delle minoranze linguistiche con particolare riferimento a quella albanese.\nAttivit\u00e0 politica.\nSeguendo la tradizione familiare, si \u00e8 iscritto ancora sedicenne, al PSI di cui \u00e8 divenuto, poi, dirigente nazionale sino a far parte del Comitato Centrale, in rappresentanza del gruppo che si \u00e8 opposto alla politica di Pietro Nenni. \u00c8 considerato un componente eretico della storia del socialismo, avendo inseguito quella corrente del socialismo libertario, storico, rivoluzionario, con tendenza per il comunismo,\nma non appartenente alla storia dei partiti comunisti. \n\u00c8 stato dirigente di organizzazioni contadine e bracciantili a livello nazionale. Ha fatto parte del Consiglio Generale della CGIL. Ha partecipato attivamente al movimento di lotta per le occupazioni delle terre.\nNel 1964, con l'entrata al Governo di Pietro Nenni, \u00e8 tra i fondatori del Partito Socialista di Unit\u00e0 Proletaria (PSIUP) di cui \u00e8 stato membro\ndell'Esecutivo Nazionale e responsabile del settore meridionale. Alla decisione della maggioranza autonomista di scioglimento del Partito, nel 1972, rifiut\u00f2 la confluenza sia nel PSI che nel PCI e, con altri, organizz\u00f2 la \u201cresistenza\u201d allo scioglimento con la costituzione \u201cNuovo PSIUP\u201d. Da li a poco, fu tra i promotori del Partito di Unit\u00e0 Proletaria \u2013 DP, facendo parte del Gruppo Nazionale di Direzione Ristretto. Con Foa, Pintor, Rossanda, Magri, Ferraris, Miniati, Migone, Russo, Spena ed altri, ha dato origine al tentativo sfortunato di unificazione\nPdUP-Manifesto.\nCon l'avventurismo terroristico che colpiva nel Centro Nord e il duro attacco della mafia in Calabria contro le organizzazioni di sinistra, nel 1980 per segnalare la necessit\u00e0 di una forte unit\u00e0 contro il terrorismo e alla criminalit\u00e0 organizzata, si avvicina al PCI, intravedendo, per\u00f2, gi\u00e0 allora la rottura che sarebbe avvenuta successivamente. \nAl Congresso di Rimini di questo Partito, nel 1991, \u00e8 tra i promotori del Movimento per la Rifondazione Comunista di cui \u00e8 diventato, successivamente,\nmembro della Direzione Nazionale e responsabile del Dipartimento per il Mezzogiorno. Nel 1998, per impedire l'avvento delle destre al governo,\nagevola la costituzione del Gruppo dei Comunisti Italiani alla Camera dei Deputati, votando per il Governo Prodi, mantenendo, per\u00f2, un'autonomia teorica e pratica che lo porta a prendere le distanze dalla scelta strategica del gruppo, opponendosi con molta forza, sia all'imminente guerre nei Balcani, sia alla riforma del titolo V della Costituzione che, annullava la specificit\u00e0 meridionale, decidendo di non ricandidarsi pi\u00f9 al Parlamento. Grandi riflessi ha avuto l'ammissione della Commissione Esteri della Camera, da lui richiesta che ha avuto colloqui con i Dirigenti massimi del Kossovo, della Serbia e degli altri paesi balcanici interessati.\nDal momento della rottura tra Cossutta e Bertinotti in Rifondazione, si adopera, dando vita al Movimento per l'Unit\u00e0 della Sinistra Alternativa, per la ricomposizione della sinistra critica ritrovando le ragioni comuni che avevano dato vita a Rifondazione Comunista. Ha partecipato alla costituzione della Sinistra Europea, sino all'ultimo Congresso di Praga, dopo la elezione di Bertinotti alla Presidenza della Camera dei Deputati, di fatto, l'esperienza si chiuse. Continu\u00f2 a mantenere aperto il dibattito sulla nuova Questione meridionale attraverso, l'istituto Mezzogiorno Mediterraneo e la istituzione degli \u201cItinerari gramsciani\u201d.\nIncarichi istituzionali e attivit\u00e0 parlamentare.\n\u00c8 stato eletto, giovanissimo, nel Consiglio Comunale di Plataci, paese arb\u00ebresh dell'Alta Calabria Jonica, ed \u00e8 stato poi eletto Consigliere Comunale nella citt\u00e0 di Cosenza dal 1970 al 1980, determinando con il suo solo voto la costituzione della prima e unica giunta di sinistra. \u00c8 stato Consigliere della Regione Calabria, dal 1975 all'1980, opponendosi fortemente alle politiche delle \u201clarghe intese\u201d propugnate dal PCI e presentando diversi disegni di legge tra cui la prima proposta di salvaguardia delle minoranze linguistiche. \u00c8 stato eletto per la prima volta al Parlamento Italiano, col sistema proporzionale e le preferenze, nelle elezioni politiche\ndel 5/6 aprile 1992 nella Circoscrizione Catanzaro \u2013 Cosenza \u2013 Reggio Calabria.\n\u00c8 stato rieletto al Parlamento nelle elezioni politiche\ndel 1994 nel Collegio uninominale nr.3 della Circoscrizione Calabrese\n(Corigliano Calabro), con 20.689 voti. Nelle elezioni del 21 aprile 1996 \u00e8\nstato rieletto per la terza volta, come capolista del suo Partito, nella lista\nproporzionale di \u201cCampania 2\u201d (Benevento, Avellino, Caserta, Salerno). Nella XI\nlegislatura ha fatto parte della Commissione Affari Costituzionali, della\nPresidenza del Consiglio e dell'Interno, oltre che della Commissione Speciale\nper l'esame dei progetti di legge concernenti la riforma dell'immunit\u00e0\nparlamentare. Sostegno la necessit\u00e0 di dichiarare il patrimonio dei\nparlamentari all'entrata e al termine del mandato.\n\u00c8 stato relatore di minoranza contro la modifica della\nLegge elettorale proporzionale. \u00c8 stato membro della \"Commissione interparlamentare\",\npresieduta da Giulio Andreotti. Nella XII legislatura ha fatto\nparte, come capogruppo, della \"Commissione Affari Esteri e Comunitari\",\noltre che della \"Commissione d'inchiesta per la politica di cooperazione\"\ncon i Paesi in via di sviluppo, denunciando le grandi\nmalversazioni della mala-cooperazione nella relazione di minoranza presentata\nin Parlamento. Ha fatto parte della delegazione parlamentare italiana presso la\n\"Conferenza parlamentare Centro Europea\", in cui ha sostenuto con molta\nforza il diritto delle minoranze degli Stati membri ad usare la propria lingua\ne ad avere rappresentanti in ogni istanza istituzionale dai Comuni al Parlamento\nEuropeo.\nNella XIII Legislatura\nha fatto parte della Commissione Esteri e della Commissione speciale per le\npolitiche comunitarie, \u00e8 stato Presidente del Comitato per i Diritti Umani\ndella Camera dei Deputati, partecipando attivamente a numerose iniziative\numanitarie in tutto il mondo.\n\u00c8 stato membro della Commissione bicamerale antimafia,\nmembro del Consiglio d'Europa, dell'UEO e dell'OSCE, assolvendo le funzioni di Segretario della delegazione parlamentare italiana, presieduta da Nilde Iotti.\nNel Consiglio d'Europa \u00e8 stato membro delle seguenti Commissioni: a)\"Commission pour le respect des obligacions et engagements des Etas membres du Conseil de l'Europe\" (Commission de suivi) ; b)\"Commission des migrations, des r\u00e9fugi\u00e9s et de la d\u00e9mografhie\" ; c) \"Sous \u2013 commission des relations avec les pays non-membres\". All'UEO \u00e8 stato membro della \"Commissione difesa\".\nA Strasburgo \u00e8 stato portavoce in Aula della posizione del gruppo GUE (Groupe pour la Gauche Unitaire \u00c8uropienne).\n\u00c8 considerato il parlamentare del Mezzogiorno che ha assunto le pi\u00f9 alte responsabilit\u00e0 nel corso della sua funzione.\nAttivit\u00e0 sul problema delle minoranze linguistiche.\nHa contribuito all'inserimento nello Statuto regionale della Calabria, del diritto alla tutela delle minoranze linguistiche regionali, formalizzato nell'art.56-lettera r. \u00c8 stato presentatore della prima proposta\ndi legge regionale, negli anni Settanta, di istituzione delle scuole prescolari per la salvaguardia della minoranza arb\u00ebreshe. Ha fondato, con altri, nel 1980, la Lega Italiana della Minoranza arb\u00ebreshe, di cui \u00e8 stato Presidente, che ha\nrealizzato importanti scambi culturali con le strutture scientifiche dell'Albania.\nHa pubblicato (in collaborazione con D.Guagliardi) un\nvocabolario arb\u00ebresh a cui hanno partecipato anche studiosi dell'Universit\u00e0 di\nTirana. Ha coordinato e pubblicato le seguenti opere, a cui hanno partecipato\nborsisti, ricercatori e docenti dell'Universit\u00e0 della Calabria: \u201cImparare l'Albanese\n\u2013 Mesoj Gjuhen Shqipe\u201d; \u201cVecchie e nuove Minoranze Culturali: definizione di\nuna mappa della presenza e dei beni da salvaguardare \u2013 Catalogo ragionato dei\ndati\u201d; \u201cSussidiario antologico Arberesh\u201d; \u201cChi Dona tramanda\u201d, \u201cLa diaspora\ndella diaspora\u201d (a cura di Mario Bolognari).\nHa presentato, alla Camera dei Deputati, la\nproposta di legge sulla salvaguardia delle minoranze linguistiche (in\noccasione del dibattito sulla approvazione, ha parlato in Aula nella lingua\narberesh). Alla fine del 1999 il Parlamento Italiano, unificando le proposte,\nha approvato la Legge 482/99 di attuazione dell'art. 6 della Costituzione, che\nsi attendeva dall'entrata in vigore della Carta Costituzionale, con la quale si\nintroduce, tra l'altro, l'insegnamento della lingua albanese nelle scuole\ndell'obbligo dei paesi di origine arb\u00ebresh. Nell'ultima legislatura cui ha\npartecipato, ha presentato alla Camera la proposta di legge per la ratifica\ndella Carta Europea delle lingue regionali e minoritarie.\nOpere.\n\u00c8 autore di varie pubblicazioni e saggi sulla \u201cquestione meridionale\u201d, sulle politiche internazionali e sul problema delle Minoranze linguistiche in Europa. Tra le pi\u00f9 significative:\nDirige la \u201cCollana dell'Istituto Mezzogiorno Mediterraneo\u201d.\nCuratele\nHa curato la pubblicazione dei seguenti testi:\nIncarichi speciali.\nProblemi politici\n- Ha fatto parte, in un\nperiodo delicatissimo della scena mondiale e in piena destalinizzazione della\ndelegazione, come membro della minoranza di sinistra, del Partito socialista\nitaliano (prima della scissione del PSIUP) che, si era posto il problema del\ndistacco dall'URSS. La sua posizione a Mosca ha avuto ricadute polemiche in\nItalia che ebbero conseguenze anche nelle sue visite successive in Unione\nSovietica.\n- Limasol(Cipro) . Ha partecipato a Convegni sulla criminalit\u00e0 e la\ncorruzione europea con la presenza di magistrati di \u201cMani Pulite\u201d.\n- Ha fatto parte di una delegazione a Cuba, ove ha conosciuto\n(allacciando legami di amicizia) e intervistato la sorella Celia e l'anziano\npadre di Che Guevara, Ernesto Guevara Lynch, e fu latore di un messaggio con la\nrichiesta di mobilitazione per la liberazione del fratello del Che, Juan\nMartin, in quel periodo nelle mani del militari argentini.\nRealizz\u00f2, inoltre, in quella occasione, una intervista con uno dei\ntre compagni superstiti del Che in Bolivia, Dario Alarcon, detto Benigno (con\nPombo e Urbano), descrivendo le ultime ore della cattura del rivoluzionario\ncubano e del suo assassinio a La Paz.\n- Ha fatto parte, con il magistrato Tullio Grimaldi, della\ndelegazione ufficiale, alle manifestazioni del 50\u00ba Anniversario della\nRivoluzione cinese. Si \u00e8 trattata dell'unica delegazione politica italiana a\nPechino.\nPolitica estera\n- Quale membro della \u201cDelegazione Centro-europea\u201d, a Bucarest, \u00e8\nstato protagonista di una iniziativa in difesa delle \u201cminoranze senza voce\u201d,\ncompresa quella degli arb\u00ebresh d'Italia.\n- Quale membro del Consiglio d'Europa, ha affrontato, in Lettonia,\nil tema della Carta delle lingue regionali e minoritarie.\n- Ha fatto parte di una delegazione ad Ankara, ove ha sollevato nei\nconfronti del Governo turco il problema dei kurdi e del Kurdistan.\n- Ha fatto parte di una delegazione nella Corea del Nord, la prima\ndegli italiani dopo la fine della guerra. La delegazione ha fatto da apripista\nal presidente del Consiglio Dini che, qualche settimana dopo, recatosi a Pyongyang,\nrealizz\u00f2 l'apertura di una delegazione commerciale italiana.\n- Ha fatto parte della Delegazione italiana, a New York, in\noccasione del Cinquantesimo anniversario della fondazione dell'ONU, assolvendo\nin quella occasione ed in un'Assemblea successiva, un ruolo importante nella\nspiegazione alle altre delegazioni della proposta italiana.\n- Ha fatto parte di una delegazione della Commissione Esteri,\ncapeggiata da Achille Occhetto, che in Jugoslavia e nel Kossovo hanno potuto\nverificare le prime avvisaglie della imminente guerra, confrontandosi con tutti\ni partiti politici e relazionando in parlamento.\n- Ha fatto parte della Delegazione della Commissione Esteri che nel\nMedio Oriente, Israele, Gaza, Giordania, Siria, Egitto ha visitato i luoghi\ndegli scontri israeliano- palestinesi e valutato i motivi del blocco del\nprocesso di pace, relazionando al Parlamento. Si \u00e8 incontrato, in questa\noccasione, con Yasser Arafat che in quel periodo veniva tenuto prigioniero a\nGaza.\n- Come membro della Commissione Esteri ha partecipato, con un\ndiscorso alla Duma di Mosca, al dibattito sui problemi dell'\u201callargamento della\nNATO\u201d e sulla posizione della Federazione russa.\n- A Riga, come membro del CE, ha affrontato il tema del ruolo\ndell'Europa.\n- In Libia ha discusso delle conseguenze delle politiche coloniali.\n- Come membro dell'OSCE, a Copenaghen, ha fatto un discorso sulle \u201c\nprospettive dell'OSCE.\n- \u00c8 stato pi\u00f9 volte Commissario di controllo, per conto della OSCE\ne del CIE della regolarit\u00e0 delle elezioni in vari paesi del mondo. Ha fatto\nparte della delegazione interparlamentare in Namibia e nell'Assemblea dei\nrappresentanti di tutti i Parlamenti del mondo, nella capitale Windhoek, prende\nla parola su due aspetti fondamentali: la questione dei diritti umani e la\nnegazione delle guerre come mezzo di risoluzione delle controversie\ninternazionali.\nCommissioni speciali\n- \u00c8 stato membro della Commissione di indagine sulla Cooperazone\ninternazionale, con poteri giudiziari.\n- In Sud Africa, Kenya, Mozambico, Swaziland, Etiopia, Eritrea ha\navuto un ruolo importante nel disvelare gli aspetti pi\u00f9 deleteri della politica\nsulla Cooperazione Internazionale e italiana. A conclusione della Missione\nafricana, ha presentato la relazione di minoranza, sulla \u201cmala cooperazione\u201d,\nin Parlamento.\n- A Nairobi, Somalia (Mogadiscio), Eritrea, Gibuti ha seguito, dopo\nla drammatica uccisione di Ilaria Alpi e Miram Hrovatin, la \u201crotta delle scorie\ninquinanti\u201d. Parte dei verbali della commissione, sono secretati.\n- Come membro del Consiglio d'Europa e dell'OSCE, \u00e8 stato nominato\nCommissario di controllo della regolarit\u00e0 delle elezioni in vari Paesi\nd'Europa. A Mosca, nel principale carcere della citt\u00e0, in questa occasione, sono\navvenuti anche incresciosi incidenti che ha indicato nella relazione,\nsottoscritta anche dalla senatrice Tana De Zelueta.\nPolitica europea \n- A Lisbona, \u00e8 stato tra i pi\u00f9 duri critici del trattato di\nMaasticht, e delle sue compatibilit\u00e0, che \u00e8 causa delle crisi che stiamo\nvivendo.\n- Ad Atene, Lesbo, Mitilene, su incarico del gruppo GUE (Groupe\npour la Gauche Unitaire Europ\u00e8nne) ha dibattuto il tema \u201cLa politica e\nl'Europa\u201d.\n- Su iniziativa di un gruppo di parlamentari ha realizzato una visita in Iran per valutare, con contatti politici a Teheran, le ragioni delblocco del processo di pace.\n- A Madrid, nella sessione ufficiale dell'UEO, ha affrontato il tema della \u201cdifesa europea\u201d.\n- Negli USA, come membro dell'UEO, ha valutato con l'apposita delegazione, con contatti a Woshington, Alabama, ecc., il \u201csistema di difesa USA\u201d e la struttura missilistica.\nDiritti umani\n- Come Presidente del Comitato per i Diritti Umani della Camera del Deputati, ha portato avanti due straordinarie indagini che hanno avuto ripercussioni forti a livello internazionale: la prima riguarda la condanna alla Nike per lo sfruttamento minorile in Africa; la seconda ha riguardato i Desaparecidos in Argentina e in Cile. Il risultato di questa indagine ha accelerato la condanna di Pinochet.\n- In Brasile, Argentina e Cile la delegazione da lui capeggiata ha fatto emergere drammatici eventi che riguardano anche i connazionali italiani.\n- Ha fatto parte di una delegazione che, in Iraq, attraversando rocambolescamente la Giordania, attraverso il deserto, ha denunciato le conseguenze tragiche dell'uso dell'uranio impoverito sulle popolazioni, cosa questa che \u00e8 avvenuta anche nella guerra dei Balcani.\n- Ha fatto parte di una delegazione a Beirut, per verificare le drammatiche vicende del massacro di Sabra e Shatila.\n- Come Presidente del Comitato dei diritti umani, ha capeggiato una delegazione in Messico, per valutare le condizioni umane del carcere di massima sicurezza Cerro Uego, in cui i detenuti erano in sciopero della fame per le\ntragiche condizioni di vita.\nNella stessa missione, al Centro dei diritti umani di Cristobal de Las Casas, ha discusso col famoso vescovo, Frai Bartolom\u00e8 de Las Casas; e in Chiapas nella selva La Candona (a La Realidad), assieme a Fausto Bertinotti ha incontrato il comandante Marcos.\n- A Parigi, nel Parlamento francese, in occasione di una sessione della UEO, di cui faceva parte, ha fatto un duro discorso di condanna contro le \"mine anti persona\".\n- Sull'emergenza umanitaria nel Kurdistan, in una successiva\nriunione nell'Assemblea del UEO, sempre a Parigi, ha denunciato la politica della Turchia verso i Kurdi e le violazioni dei diritti umani.\n- Sempre sulla situazione kurda, solleva un \u201cincidente politico\u201d con la Presidenza del Consiglio d'Europa, denunciando gli atti repressivi della polizia turca di Yarbakir, perch\u00e9 nonostante la presentazione delle credenziali da deputato, inveiva contro i deputati italiani presenti in una manifestazione di difesa dei diritti umani violati in Turchia.\n- In Giappone, quale membro del Consiglio d'Europa, ha discusso sul massacro di Nanchino.\n- Ad Istanbul ha sollevato il tema del massacro degli Armeni da parte dei \u201cGiovani turchi\u201d, facendo, poi, un duro intervento alla Camera dei Deputati.\n- Ha partecipato come membro dell'OSCE, alla sessione tenuta nel Parlamento di San Pietroburgo (gi\u00e0 Leningrado) con un discorso sul tema della difesa ambientale.\n- Come Presidente dei Diritti Umani ha fatto parte della\ndelegazione interparlamentare in Tibet e Cina per valutare la situazione locale\na seguito della protesta dei seguaci del Dalai Lama a Lhasa; e ad Urumbi,\ncapitale della regione di Xinjamig, una delle 5 regioni autonome della Cina, per\nvalutare il grado di rispetto dei diritti di quella popolazione; e sulla\ncomplessa situazione di queste due aree \u00e8 stata presentata una relazione\nfinale.\n- In qualit\u00e0 di Presidente dei Diritti Umani della Camera dei Deputati,\nha preso tutte le iniziative possibili contro la guerra nei Balcani. Si \u00e8\nrecato pi\u00f9 volte a Belgrado e nel Kosovo, fino a proporre la decisione di\noffrirsi come scudo umano sotto i bombardamenti della \u201cguerra umanitaria\u201d che\nha letteralmente distrutto quelle citt\u00e0\nAttivit\u00e0 antimafia\nCome membro della Commissione Antimafia ha portato avanti una serie\ndi denunce contro il traffico delle scorie radioattive ed inquinanti, con\nparticolare riferimento ad alcune zone della Calabria e della Campania. La\nCommissione, in quella occasione, ha riscontrato forti complicit\u00e0 italiana nel\ntraffico delle scorie e delle armi con un faccendiere locale a cui erano state\n\u201cregalate\u201d le navi dalla stessa cooperazione.\nPer questa attivit\u00e0 ha subito forti minacce, rifiutando per\u00f2 ogni\nsorta di protezione e di scorta.\nIncontri straordinari\nHa avuto\nincontri con quasi tutti i Capi di Governo e Presidenti dei Paesi ove \u00e8 stato\nin delegazione.\nLe\npersonalit\u00e0 che hanno avuto pi\u00f9 significato, anche emotivamente, nei suoi\nincontri sono state: Yasser Arafat, Fidel Castro, Raul Castro, il padre di Che\nGuevara (Ernesto Guevara Lynch), Celia Guevara sorella del Che, il Comandante\nMarcos, Monsignor della Casas in Messico. Le personalit\u00e0 che sono state\nindicate nel libro \u201c\"Le cose del Mondo\u201d.\"\nRiconoscimenti.\nIl 20 luglio 2000 la citt\u00e0 di Huntsville in Alabama gli ha conferito la cittadinanza onoraria. Il 20 maggio 2002 il Presidente della Repubblica dell'Albania lo ha insignito della medaglia \u201dper alti meriti civili\u201d. Dal 3 dicembre 2003 il Ministero degli Affari Esteri italiano ratifica le lettere patenti con cui la Repubblica d'Albania lo nomina Console onorario."}
{"id": "2218233", "revid": "363629", "url": "https://it.wikipedia.org/wiki?curid=2218233", "title": "Programma cultura 2000", "text": "Il Programma Cultura 2000, che raggruppa i programmi precedenti \"Programma Raffaello\" (1997), \"Programma Arianna\" (1997) e \"Programma Caleidoscopio\" (1996), \u00e8 un programma di finanziamento europeo per le azioni comunitarie nel settore della cultura. \nIstituito per il periodo compreso fra il 1\u00ba gennaio 2000 al 31 dicembre 2006, il programma intende promuovere la mobilit\u00e0 degli artisti e delle loro opere, nonch\u00e9 progetti di cooperazione transnazionali, sostenendo il ruolo della cultura come fattore economico e come fattore di integrazione sociale. Inoltre, per la prima volta, si fa esplicito riferimento alle persone svantaggiate.\nLo stanziamento finanziario per l'esecuzione del programma \u00e8 stato di 167 milioni di euro milioni di euro, ripartiti fra vari progetti vincitori.\nQuesto Programma \u00e8 attualmente sostituito dal nuovo \"Programma Cultura 2007-2013\"\nStati beneficiari.\nIl programma si rivolge a persone giuridiche pubbliche o private del settore culturale, e prevede la partecipazione dei seguenti Stati.\nModalit\u00e0 di partecipazione.\nPer partecipare al programma, \u00e8 necessario fare riferimento ai bandi di concorso pubblicati sulla Gazzetta Ufficiale delle Comunit\u00e0 Europee. \nVi sono progetti per la cui approvazione \u00e8 richiesta la partecipazione di pi\u00f9 Stati partecipanti al programma. Ad esempio, per le azioni integrate accordi di cooperazione culturale transnazionale pluriennali, \u00e8 necessario il coinvolgimento di almeno cinque Stati, mentre per le azioni sperimentali, gli Stati coinvolti devono essere almeno tre."}
{"id": "2218235", "revid": "799790", "url": "https://it.wikipedia.org/wiki?curid=2218235", "title": "Grammy Award alla carriera", "text": "Il premio Grammy alla carriera (\"Grammy Lifetime Achievement Award\") \u00e8 uno dei sei premi speciali dei Grammy Award. Assegnati a partire dal 1962, anche se in modo discontinuo, premia gli interpreti (fino al 1972 anche altre personalit\u00e0 nel mondo della musica), singoli o in gruppo, che nel corso della loro vita abbiano dato un contributo eccezionale nel campo dell'incisione discografica. Non \u00e8 prevista una suddivisione in generi e, come per tutti i premi speciali, neppure un processo di nomina: il vincitore \u00e8 annunciato direttamente durante la corrispondente cerimonia. Sebbene anche il \"Grammy Hall of Fame Award\" e il \"Grammy Trustees Award\" siano assimilabili a premi alla carriera, se ne distinguono dal momento che premiano rispettivamente un'incisione storica e un non-interprete."}
{"id": "2218237", "revid": "571594", "url": "https://it.wikipedia.org/wiki?curid=2218237", "title": "Ben Barnes", "text": "Tra i suoi ruoli pi\u00f9 famosi figurano quelli cinematografici di Caspian ne \"Le cronache di Narnia - Il principe Caspian e le cronache di Narnia - il viaggio del veliero\", e di Dorian Gray nell'omonimo film, e quelli televisivi di Logan Delos in \"Westworld - Dove tutto \u00e8 concesso\", e di Mosaico in \"The Punisher\".\nBiografia.\nBarnes nasce a Londra il 20 agosto del 1981, figlio di Thomas Barnes, un docente di psichiatria inglese, e Tricia Barnes, una psicoterapeuta sudafricana di origine ebraica. Ha frequentato due scuole indipendenti per ragazzi: la \"Homefield Preparatory School\" a Sutton e la \"Kings College School\" a Wimbledon. Successivamente, ha studiato Arte Drammatica e Letteratura Inglese alla Universit\u00e0 di Kingston di Londra, dalla quale si \u00e8 laureato con lode nel 2004.\nCarriera.\nBen Barnes comincia la sua carriera in teatro. Durante l'adolescenza, trascorre alcuni anni presso il \"National Youth Music Theatre\", insieme a Jude Law e Jamie Bell. All'et\u00e0 di 15 anni, ottiene il suo primo ruolo professionale come batterista nell'adattamento musicale di \"Piccoli gangsters\". \u00c8 stato per un breve periodo il cantante della boy band \"Hyrise\", candidata a rappresentare il Regno Unito durante l'Eurovision Song Contest del 2004 con la canzone \"Leading Me On\".\nInizia a lavorare in televisione nel 2006, apparendo come guest star nella serie \"Doctors\". Quello stesso anno, si unisce al cast della produzione teatrale \"The History Boys\". Debutta al cinema nel ruolo del giovane Dunstan nel film del 2007 \"Stardust\", tratto dall'omonimo romanzo di Neil Gaiman. Successivamente appare in \"Bigga Than Ben\" di Suzie Halewood.\nNel febbraio 2007, viene annunciata la partecipazione di Ben Barnes nel ruolo di Caspian X in \"Le cronache di Narnia - Il principe Caspian\", diretto da Andrew Adamson. Per partecipare alle riprese ha per\u00f2 rotto il contratto con il National Theatre che lo vedeva impegnato nella realizzazione di \"The History Boys\". Per prepararsi al ruolo, l'attore ha trascorso due mesi in Nuova Zelanda praticando equitazione. Nella primavera 2008, termina le riprese di \"Un matrimonio all'inglese\", mentre nel 2009 ottiene il ruolo da protagonista nel film \"Dorian Gray\", tratto dal romanzo di Oscar Wilde, diretto da Oliver Parker. Quello stesso anno, appare nel thriller psicologico \"Locked In\".\nNel 2010, interpreta di nuovo Re Caspian in \"Le cronache di Narnia - Il viaggio del veliero\" e inizia le riprese di \"Killing Bono\", una commedia basata sulle memorie di Neil McCormick, intitolate \"Killing Bono: I Was Bono's Doppelg\u00e4nger\", nelle quali l'autore ricorda la sua giovinezza trascorsa in Irlanda come aspirante rock star, all'ombra dell'amico Bono, cantante della band U2. Nella pellicola, Ben Barnes recita nel ruolo di Neil McCormick. Il film viene pubblicato ad aprile 2011, nel Regno Unito e in Irlanda.\nTorna sul palcoscenico londinese interpretando la parte del soldato della Prima Guerra Mondiale Stephen Wraysford nel dramma \"Birdsong\", basato sul romanzo omonimo di Sebastian Faulks. Lo spettacolo debutta al Comedy Theatre il 28 settembre 2010 e chiude il 15 gennaio 2011.\nNel 2011, Barnes si unisce al cast del film \"Il settimo figlio\", adattamento cinematografico del romanzo \"The Spook's Apprentice\" di Joseph Delaney, le cui riprese cominciano a marzo 2012.\n\u00c8 stato poi scelto per il film \"The Words\" insieme a Bradley Cooper e Zoe Saldana.\nNel dicembre 2012, Barnes ha iniziato le riprese del dramma criminale moderno \"By the Gun\" con co-protagonisti Harvey Keitel e Leighton Meester. \"By the Gun\" ha avuto la sua prima mondiale al Zurich Film Festival 2014 , prima teatrale a Boston il 2 dicembre 2014, e una versione limitata in sala il 5 dicembre 2014.\nNel 2013 Barnes ha partecipato al film \"Big Wedding\" un remake del film francese del 2006, \"Mon fr\u00e8re se marie\" (\"Mio fratello si sposa\"). Il cast d\u2019eccezione comprendeva Robert De Niro, Diane Keaton, Katherine Heigl, Topher Grace, Amanda Seyfried, Susan Sarandon e Robin Williams. Il film uscito in Italia il 26 giugno 2014.\nNel 2015, Barnes ha interpretato il ruolo di Sam Adams nella mini-serie narrativa in tre puntate di History Channel \"Sons of Liberty - Ribelli per la libert\u00e0\".\nNello stesso anno Barnes ha anche recitato con Katherine Heigl nel dramma romantico \"Jackie &amp; Ryan\", interpretando un musicista folk in cerca del successo, dando prova cos\u00ec delle sue abilit\u00e0 di cantante e musicista.\nIl film \u00e8 stato proiettato per la prima volta il 31 agosto 2014 alla 71\u00aa Mostra internazionale d'arte cinematografica di Venezia, nella sezione \"orizzonti\".\nIl 20 luglio 2015 \u00e8 stato annunciato che Barnes avrebbe rivestito i panni di Logan Delos nella serie TV thriller di fantascienza della HBO \"Westworld - Dove tutto \u00e8 concesso\".\nLa serie ha debuttato negli Stati Uniti il 2 ottobre 2016 sul canale HBO. Il 14 novembre 2016 HBO ha rinnovato la serie per una seconda stagione. E nel 1\u00ba maggio 2018 HBO ha rinnovato la serie per una terza stagione.\nNel settembre 2016, Barnes \u00e8 stato scelto come Billy Russo nella serie Marvel Netflix \"The Punisher\", accanto a Jon Bernthal che interpreta il protagonista Frank Castle, riprendendo il ruolo dalla seconda stagione di \"Daredevil\".\nFanno parte del cast principale anche Ebon Moss-Bachrach, Amber Rose Revah, Deborah Ann Woll e Jason R. Moore.\nLa serie \u00e8 uno spin-off di \"Marvel's Daredevil ed\" \u00e8 prodotta dalla Marvel Television in associazione con gli ABC Studios, con Lightfoot nel ruolo di showrunner.\nLe riprese sono iniziate a New York nell'ottobre 2016.\nTutti gli episodi della prima stagione sono stati distribuiti il 17 novembre 2017 su Netflix.\nNel dicembre 2017 la serie \u00e8 stata rinnovata per una seconda stagione, pubblicata il 18 gennaio 2019.\nNella seconda stagione di \"The Punisher\" Billy Russo diventa ufficialmente Jigsaw Mosaico.\nNel 2019 viene scelto per interpretare il Darkling/Generale Kirigan nella serie di Netflix \"Shadow and Bone\", ispirata alla trilogia Grisha di Leigh Bardugo.\nLe riprese iniziano tra agosto e settembre del 2020 per terminare nel febbraio 2021. In aprile 2021 la serie sbarca sulla piattaforma Netflix, riscuotendo un enorme successo.\nDoppiatori italiani.\nNelle versioni in italiano delle opere in cui ha recitato, Ben Barnes \u00e8 stato doppiato da:"}
{"id": "2218241", "revid": "36426", "url": "https://it.wikipedia.org/wiki?curid=2218241", "title": "Oscar Stonorov", "text": ""}
{"id": "2218246", "revid": "84604", "url": "https://it.wikipedia.org/wiki?curid=2218246", "title": "Collutorio", "text": "Il collutorio (spesso erroneamente chiamato colluttorio) \u00e8 un prodotto utilizzato per l'igiene orale.\n\u00c8 un antisettico e anti-placca che si sostiene aiuti a prevenire carie, gengiviti e alito cattivo. I collutori utilizzano il fluoro per la protezione contro la carie. \u00c8 tuttavia generalmente accettato che l'uso di questo prodotto non elimini la necessit\u00e0 dell'utilizzo dello spazzolino e del filo interdentale.\nSecondo l\"'American Dental Association\" (ADA) la normale spazzolatura e il corretto uso del filo interdentale sono sufficienti nella maggior parte dei casi, anche se l'ADA ha posto il suo sigillo di approvazione sull'alcol che molti collutori contengono (in aggiunta ai regolari controlli dentistici); tuttavia un ricercatore australiano ritiene che il collutorio debba essere utilizzato solo come soluzione a breve termine.\n Collutori alcolici e dal sapore forte possono per\u00f2 causare tosse quando vengono utilizzati per questo scopo.\nStoria.\n Pi\u00f9 tardi nel periodo greco e romano un liquido per il risciacquo della bocca dopo la spazzolatura divenne comune tra le classi alte e Ippocrate consigliava una miscela di sale, allume e aceto.\nIl \"Talmud\" ebraico, risalente a circa 1.800 anni fa, suggerisce una cura per disturbi della bocca contenente \"impasto di acqua\" e olio d'oliva.\nAnton van Leeuwenhoek, un famoso microscopista del XVII secolo, scopr\u00ec degli organismi viventi (viventi perch\u00e9 erano mobili) presenti in depositi sui denti (quello che viene chiamato placca dentale). Trov\u00f2 anche organismi nell'acqua dal canale vicino alla sua casa a Delft. Speriment\u00f2 su dei campioni che con l'aggiunta di aceto o di brandy avveniva l'immobilizzazione o l'eliminazione immediata degli organismi sospesi in acqua. Successivamente speriment\u00f2 su s\u00e9 stesso e su altri il risciacquo della bocca con un collutorio piuttosto semplice costituito da aceto o da brandy; scopr\u00ec che gli organismi viventi rimanevano nella bocca. Ne concluse che il collutorio o non raggiungeva gli organismi, o non era presente abbastanza a lungo per eliminarli.\nTale rimase la situazione fino alla fine del 1960, quando Harald Loe (all'epoca professore alla Royal Dental College di Aarhus, Danimarca) dimostr\u00f2 che un composto a base di clorexidina poteva impedire l'accumulo della placca dentale. La ragione dell'efficacia della clorexidina \u00e8 la sua caratteristica di forte aderenza alle superfici della bocca, rimanendo cos\u00ec presente in concentrazioni efficaci per diverse ore.\nDa allora l'interesse commerciale dei collutori risult\u00f2 intenso e diverse case di prodotti sostengono l'efficacia del collutorio nel ridurre l'accumulo della placca batterica e nel ridurre la probabilit\u00e0 di gengivite, oltre che nel combattere l'alitosi.\nUtilizzo.\nL'uso comune consiste nel risciacquarsi la bocca con circa 20 ml di collutorio due volte al giorno dopo la spazzolatura. Il lavaggio avviene tipicamente agitando la soluzione nella bocca attraverso la lingua o effettuando gargarismi per circa mezzo minuto e poi sputando il liquido.\nIn alcuni marchi il collutorio sputato risulta macchiato, in modo che si possano vedere batteri e detriti.\n\u00c8 consigliabile utilizzare collutori almeno un'ora dopo la spazzolatura con un dentifricio quando quest'ultimo contiene sodio lauril solfato, in quanto i composti anionici SLS presenti nel dentifricio possono disattivare gli agenti cationici presenti nel collutorio.\nIngredienti e sapori.\nI principi attivi nelle marche commerciali di collutorio possono includere timolo, eucaliptolo, hexetidine, salicilato di metile, mentolo, clorexidina gluconato, benzalconio cloruro, cloruro di cetilpiridinio, metilparaben, perossido di idrogeno, bromuro di domiphen e talvolta fluoruro, enzimi e calcio. Oltre all'acqua sono spesso presenti dolcificanti come sorbitolo, sucralosio, saccarina di sodio e xilitolo.\nA volte viene aggiunta una notevole quantit\u00e0 di alcol (fino al 27% in volume) con la funzione di vettore per il sapore, affinch\u00e9 non risulti troppo fastidioso, ma a questi livelli non ha alcun effetto antibatterico. A causa del contenuto alcolico \u00e8 possibile risultare positivi al test dell'etilometro dopo il risciacquo, sebbene i livelli di alcol nel respiro ritornino alla normalit\u00e0 dopo dieci minuti; inoltre l'alcol \u00e8 un agente di essiccazione e pu\u00f2 quindi procurare in seguito alla secchezza orale un peggioramento cronico nell'alito cattivo ed \u00e8 possibile che ci siano degli abusi da parte degli alcolisti.\n\u00c8 stata sollevata la possibilit\u00e0 che l'alcol impiegato nei collutori possa avere un'azione cancerogena, ma non c'\u00e8 alcun consenso scientifico sul tema. I collutori commerciali in genere contengono conservanti come il sodio benzoato per preservare la freschezza quando il contenitore \u00e8 stato aperto. .\nIngredienti alternativi.\nUn collutorio al sale \u00e8 un trattamento fatto in casa per le infezioni della bocca e/o lesioni, o di post-estrazione di denti, ed \u00e8 prodotto sciogliendo un cucchiaino di sale in una tazza di acqua tiepida.\nL'uso di collutori a base di erbe come la persica \u00e8 in aumento, a causa degli effetti di scolorimento percepiti e il sapore sgradevole di clorexidina. La ricerca ha inoltre indicato che gli oli di sesamo e di girasole possono essere usati come alternative a buon mercato rispetto alla clorexidina.\nAltri prodotti, come l'acqua ossigenata, sono stati sperimentati come da soli e in combinazione con clorexidina, a causa di alcuni risultati inconsistenti per quanto riguarda la sua utilit\u00e0.\nUn altro studio ha dimostrato che l'uso quotidiano di un collutorio contenente allume risulta sicuro e ha prodotto un effetto significativo sulla combinazione benefica verso la salute di collutorio e spazzolatura.\nTuttavia molti studi riconoscono che la clorexidina come componente del collutorio risulta la sostanza pi\u00f9 efficace se usata su di una superficie del dente gi\u00e0 pulita o immediatamente dopo la pulizia. Dato che la clorexidina ha difficolt\u00e0 a penetrare il rivestimento della placca, altri collutori possono essere pi\u00f9 efficaci quando la placca preesistente \u00e8 presente. Un effetto collaterale, come viene indicato sulle etichette, \u00e8 la colorazione dei denti che pu\u00f2 verificarsi nell'utilizzo prolungato.\nComposizioni personalizzate.\nDei collutori personalizzati, chiamati anche \"collutori magici\", possono essere prescritti dai dentisti nella convalescenza da interventi di chirurgia orale. Le variazioni sono comuni e alcune sono costituite da prodotti senza obbligo di ricetta medica.\nCritiche.\nNel gennaio 2009 un rapporto pubblicato sulla rivista \"Dental Journal of Australia\" annunciava l'esito di uno studio da cui si erano trovate \"prove sufficienti\" per stabilire che \"collutori contenenti alcol contribuiscono ad aumentare il rischio di sviluppo di cancro orale\". Studi ulteriori condotti dalla stessa squadra parlavano di un rischio di contrarre il cancro aumentato quasi cinque volte con collutori contenenti alcol negli utenti che non fanno uso n\u00e9 di tabacco, n\u00e9 bevono frequentemente alcolici (con un pi\u00f9 alto tasso di crescita in coloro che lo fanno). Lo stesso studio avrebbe evidenziato degli effetti collaterali di collutori molto diffusi, che includevano diverse erosioni dentali e l'avvelenamento accidentale di bambini.\nTuttavia tale inchiesta \u00e8 stata contestata da Yinka Ebo della Cancer Research UK, il quale conclude che \"non vi \u00e8 ancora sufficiente evidenza a suggerire che il collutorio che contiene alcolici aumenti il rischio di cancro della bocca\". Studi basati su ampie metanalisi hanno escluso il collegamento tra neoplasia orale e collutori. Probabilmente per precauzione da tempo le maggiori marche hanno comunque eliminato o ridotto drasticamente la presenza di alcol nei collutori."}
{"id": "2218249", "revid": "76069", "url": "https://it.wikipedia.org/wiki?curid=2218249", "title": "Pryor Creek (Oklahoma)", "text": ""}
{"id": "2218251", "revid": "287204", "url": "https://it.wikipedia.org/wiki?curid=2218251", "title": "RIBA", "text": ""}
{"id": "2218252", "revid": "945903", "url": "https://it.wikipedia.org/wiki?curid=2218252", "title": "Maxophone (album)", "text": "Maxophone il primo album dei Maxophone, pubblicato nel 1975."}
{"id": "2218255", "revid": "110157", "url": "https://it.wikipedia.org/wiki?curid=2218255", "title": "Adriano in Siria (Bach)", "text": "Adriano in Siria \u00e8 un dramma per musica in tre atti del compositore tedesco Johann Christian Bach su libretto di Pietro Metastasio.\nL'opera fu rappresentata per la prima volta il 26 gennaio 1765 al Her Majesty's Theatre di Londra.\nRipresa in tempi moderni e registrazione.\nIl dramma in tempi moderni fu rappresentato per la prima volta (e registrato) il 20 marzo 1982 al Logon Hall di Londra nell'ambito del Camden Festival; l'esecuzione fu affidata alla \"BBC Concert Orchestra\" sotto la direzione di sir Charles Mackerras."}
{"id": "2218256", "revid": "36426", "url": "https://it.wikipedia.org/wiki?curid=2218256", "title": "Museo Kimbell", "text": ""}
{"id": "2218263", "revid": "713714", "url": "https://it.wikipedia.org/wiki?curid=2218263", "title": "Bronzo di Antino", "text": "Il bronzo di Antino \u00e8 un'epigrafe che rappresenta una della principali fonti di conoscenza della lingua marsa, una variet\u00e0 dialettale estinta della lingua osco-umbra, parlata dal popolo italico dei Marsi. Fu rinvenuta nel sito d'interesse archeologico dell'antica Antinum, la contemporanea Civita d'Antino nell'odierno Abruzzo, intorno alla met\u00e0 del XIX secolo. Rappresenta la prima documentazione della lingua marsa.\nDatazione.\nL'iscrizione \u00e8 databile tra il III secolo a.C. ed il II secolo a.C. \n\u00c8 conservata in buono stato nella sezione bronzi del museo del Louvre a Parigi (inventario numero 4081).\nUna stampa della lamina \u00e8 esposta nel museo Antinum di Civita d'Antino.\nContenuto.\nIl bronzo era offerto dal \"meddix\", magistrato supremo di un popolo italico, Pacio Pacuvio alla dea Vesuna (\"Vesune\" o \"Vesona\"), paragonabile per certi versi con Cerere e con Flora. Significativo, dal punto di vista della ricostruzione della cultura italica, il fatto che questo \"meddix\" appaia nel bronzo privo di attributi particolari, a indicare la non necessaria specializzazione di tali figure.\nIl testo \u00e8 il seguente:"}
{"id": "2218267", "revid": "1935652", "url": "https://it.wikipedia.org/wiki?curid=2218267", "title": "Gaetano Malchiodi", "text": "Biografia.\nNasce a Piacenza, citt\u00e0 capoluogo di provincia e sede vescovile, il 2 gennaio 1878. \u00c8 uno degli otto figli di Carlo Malchiodi e di Sofia Antozzi; suo fratello \u00e8 l'arcivescovo Umberto Malchiodi.\nFormazione e ministero sacerdotale.\nTrascorre a Piacenza gli anni della fanciullezza, percorrendo il sentiero della formazione ecclesiastica nel Collegio Alberoni.\nIl 22 luglio 1900 \u00e8 ordinato presbitero.\nDopo l'ordinazione presta servizio nella parrocchia di San Savino a Piacenza. Nel 1905 si reca a Roma per ulteriori studi. Si laurea in teologia, archeologia e diritto canonico. \u00c8 poi al seguito di due vescovi piacentini: Giovanni Battista Vinati a Bosa e Giovanni Battista Nasalli Rocca di Corneliano a Gubbio. Nel 1916 torna a Roma.\nMinistero episcopale.\nIl 25 gennaio 1935 papa Pio XI lo nomina vescovo titolare di Cana e vicario dell'amministrazione pontificia di Loreto; riceve l'ordinazione episcopale il 10 febbraio successivo dall'arcivescovo Francesco Borgongini Duca (poi cardinale), coconsacranti il vescovo Ersilio Menzani (poi arcivescovo) e l'arcivescovo Giuseppe Rossino.\nIl 26 gennaio 1960 papa Giovanni XXIII accoglie le sue dimissioni e lo nomina arcivescovo titolare di Amasea.\n\u00c8 officiale della Sacra Congregazione dei Seminari. Viaggia a lungo nelle nazioni del Vicino Oriente: Bulgaria, Turchia, Grecia, Libano, Iran ove si apre la via alla notoriet\u00e0 e contrae salde amicizie nelle altre gerarchie ecclesiastiche, tra cui l'apprezzamento del delegato apostolico Angelo Giuseppe Roncalli in Bulgaria.\nNel 1961 si ritira a Piacenza presso il fratello Umberto.\nIl 22 gennaio 1965 muore a Piacenza e viene sepolto nella basilica di San Giovanni in Canale.\nGenealogia episcopale.\nLa genealogia episcopale \u00e8:"}
{"id": "2218275", "revid": "82364769", "url": "https://it.wikipedia.org/wiki?curid=2218275", "title": "Archeologia teorica", "text": "L'archeologia teorica \u00e8 un settore dell'archeologia che ha per oggetto lo studio delle teorie archeologiche e delle metodologie di ricerca; di essa \u00e8 parte integrante il dibattito epistemologico che si \u00e8 sviluppato a pi\u00f9 livelli e su scala globale, almeno a partire dagli anni 1960, con le posizioni degli archeologi processualisti."}
{"id": "2218277", "revid": "1305772", "url": "https://it.wikipedia.org/wiki?curid=2218277", "title": "Sayre", "text": ""}
{"id": "2218278", "revid": "287204", "url": "https://it.wikipedia.org/wiki?curid=2218278", "title": "Monte Rovella", "text": "Il Monte Rovella (889\u00a0m s.l.m., un tempo chiamato \"La Roella\" e anche noto come \"Caplun\") \u00e8 una montagna delle Prealpi Biellesi.\nSi trova in provincia di Biella (BI) lungo lo spartiacque tra il bacino del Torrente Strona di Mosso propriamente detto e quello del suo maggiore affluente, il Torrente Quargnasca.\n\u00c8 compreso nei territori comunali di Bioglio e di Valle San Nicolao.\nDescrizione.\nLa Rovella \u00e8 un rilievo prealpino sulla cui cima convergono tre ampi costoloni boscosi: quello diretto verso ovest e quello diretto verso sud-est appartengono allo spartiacque Strona di Mosso-Quargnasca, mentre il terzo punta verso nord e va e esaurirsi sul fondo della Valle Strona poco a monte di Valle Mosso.\nIl monte domina con la sua mole e la sua latezza relativamente elevata le colline del Biellese centrale ed \u00e8 ben individuabile da quasi tutta la provincia; su tutti i versanti \u00e8 ammantato di boschi di latifoglie, principalmente castagni. In corrispondenza dell'insellatura ad ovest della cima che separa la Rovella dalla collina di Pettinengo sorge il piccolo Santuario di Banchette. \nStoria.\nLa cima della Rovella sarebbe stata uno dei capisaldi della cintura di fortificazioni che il Vescovo di Vercelli fece erigere all'inizio del XIV secolo per isolare Fra' Dolcino ed i suoi seguaci, allora attestati sul monte Rubello, al confine tra Biellese e Val Sessera. Nel 1990 la Sovrintendenza Archeologica per il Piemonte ha curato una campagna di scavi nei pressi della cima portando alla luce evidenti tracce di una occupazione temporanea del luogo e resti riconducibili alla presenza di un campo trincerato. Il periodo a cui si riferiscono questi ritrovamenti \u00e8 stato giudicato compatibile con l'epoca della vicenda dolciniana, mentre \u00e8 stata esclusa la possibilit\u00e0 che la montagna fosse stata fortificata in modo permanente.\nSempre sulla cima della Rovella fu costruito in epoca pi\u00f9 tarda un edificio religioso a pianta circolare del quale sono ancora oggi visibili i resti. Nella tradizione popolare le pendici della Rovella sono state spesso considerate un rifugio delle \"masche\" (termine locale per \"streghe\").\nEscursionismo.\nLa cima della Rovella si raggiunge facilmente dal Santuario di Banchette per strada sterrata e sentiero; da Bioglio il sentiero \u00e8 pi\u00f9 ripido e meno agevole.\nUn sentiero sale anche dalla Romanina, frazione del comune di Veglio situata nei pressi del fondovalle dello Strona di Mosso. \nDalla cima il panorama, che sarebbe vastissimo, \u00e8 limitato dalla fitta vegetazione arborea. Le numerose sterrate che attraversano la zona ne fanno un ottimo terreno per la pratica della mountain bike."}
{"id": "2218279", "revid": "767487", "url": "https://it.wikipedia.org/wiki?curid=2218279", "title": "Don Giovanni e Lucrezia Borgia", "text": "Don Giovanni e Lucrezia Borgia (\"Don Juan\") \u00e8 un film del 1926 diretto da Alan Crosland e distribuito dalla Warner Brothers. Il film \u00e8 ispirato al personaggio di Don Giovanni da una satira di George Gordon Byron.\n\u00c8 stato il primo film muto ad essere accompagnato da una componente sonora (comprendente una ricercata selezione di musica classica e qualche raro dialogo) realizzata con il sistema \"Vitaphone\". Il regista Alan Crosland firmer\u00e0 anche la regia di \"Il cantante di jazz\", considerato il primo film sonoro della storia del cinema.\nMemorabile la sequenza del duello tra Don Giovanni e Giano Donati, per l'ardito ed estroso montaggio. Questo film, inoltre, detiene il seguente record: i protagonisti si baciano ben 127 volte.\nTrama.\nDon Giovanni, recatosi a Roma, s'innamora di Adriana Della Varnese, ma la relazione \u00e8 ostacolata dalla gelosa Lucrezia Borgia, che li fa arrestare ed imprigionare a Castel Sant'Angelo.\nDon Giovanni riesce per\u00f2 a scappare e libera Adriana, con la quale riesce a fuggire in Spagna.\nProduzione.\nIl film fu prodotto dalla Warner Bros.\nDistribuzione.\nDistribuito dalla Warner Bros., il film usc\u00ec nelle sale cinematografiche USA il 19 febbraio 1927. L'anno prima, il 6 agosto 1926, era stato presentato in anteprima al \"Warners Theatre\" di New York."}
{"id": "2218282", "revid": "599013", "url": "https://it.wikipedia.org/wiki?curid=2218282", "title": "Ospedalieri di Sant'Ippolito", "text": "Gli Ospedalieri di Sant'Ippolito (o Fratelli della Carit\u00e0 di Sant'Ippolito) costituivano un antico ordine mendicante, il primo istituto religioso sorto in America (Messico): nel XVIII secolo venne unito all'Ordine Ospedaliero di San Giovanni di Dio.\nStoria.\nL'ordine venne fondato da Bernardino \u00c1lvarez (1514-1584). Nato in Andalusia da una famiglia aristocratica, nel 1534 part\u00ec per le americhe come soldato di Carlo V: in Messico condusse vita dissoluta e, per aver barato a carte, venne arrestato e condannato a remare nelle galere. Riusc\u00ec a fuggire e si ritir\u00f2, sotto falsa identit\u00e0, in Per\u00f9, dove accumul\u00f2 un cospicuo patrimonio grazie al commercio. Nel 1502 torn\u00f2 in Messico e, dopo una grave malattia che lo ridusse in fin di vita, prese ad assistere gli ammalati nell'Hospital de Jes\u00fas di Citt\u00e0 del Messico, fondato da Hern\u00e1n Cort\u00e9s.\nNel 1567 \u00c1lvarez us\u00f2 la sua fortuna per aprire un nuovo ospedale, l'Hospital de San Hip\u00f3lito (dal nome di un vicino santuario), destinato ad accogliere gli anziani e gli ammalati poveri, in particolare i dementi, che iniziarono ad arrivare da tutte le province della Nuova Spagna. L'istituzione venne riconosciuta dal vescovo Alonso de Mont\u00fafar e beneficiata dal vicer\u00e9 Mart\u00edn Enr\u00edquez de Almanza.\nPer assistere i ricoverati sorse presso l'ospedale una confraternita di laici, approvata da papa Clemente VIII come congregazione religiosa con voti di povert\u00e0 e castit\u00e0: a causa della mancanza del voto di obbedienza molti sodali abbandonavano la compagnia, pertanto il pontefice mut\u00f2 i voti da emettersi in obbedienza e ospitalit\u00e0 (1\u00ba novembre 1594). Questo non fu sufficiente a riportare alla disciplina i religiosi e, per tutto il primo secolo della sua storia, la congregazione non riusc\u00ec a fondare nuove case oltre a quella di Citt\u00e0 del Messico.\nNel 1700 frate Giovanni di Cabrera si rec\u00f2 a Roma e descrisse a papa Innocenzo XII le misere condizioni in cui versava la vita religiosa nel suo istituto: il papa, con bolla del 20 maggio 1700, trasform\u00f2 la congregazione in ordine religioso, con voti solenni di povert\u00e0, obbedienza, castit\u00e0 e ospitalit\u00e0, sotto la regola di sant'Agostino e con i privilegi degli ordini mendicanti.\nL'ordine venne in seguito unito a quello di san Giovanni di Dio."}
{"id": "2218284", "revid": "713714", "url": "https://it.wikipedia.org/wiki?curid=2218284", "title": "Antinum", "text": "Antinum (anche nell'italianizzazione Antino) era un'antica citt\u00e0 dell'Italia centrale, importante centro del popolo dei Marsi situato nella valle Roveto non distante dal confine con il territorio dei Volsci. Corrisponde alla contemporanea cittadina di Civita d'Antino, in provincia dell'Aquila.\nStoria.\nImportante centro dei Marsi, antico popolo italico, fin dal I millennio a.C., conserv\u00f2 tale ruolo fino all'assoggettamento a Roma, avvenuto nel tardo IV secolo a.C.; divenne quindi municipio romano i cui abitanti erano noti con il domonimo di Marsi Antinates. Conobbe un ininterrotto sviluppo nel corso dei secoli. In et\u00e0 medievale l'antica acropoli fu trasformata in una cittadella sviluppatasi intorno alla torre, che ha assunto il nome di torre dei Colonna, nel centro storico della contemporanea Civita d'Antino.\nL'antica fortezza.\nSi sono conservati alcuni tratti delle mura poligonali che correvano per circa metri lungo tutti i lati della cittadella escluso quello orientale, naturalmente protetto dalle ripide pareti dei burroni che risalgono alla prima met\u00e0 del V secolo a.C.. Al centro dell'abitato, tra la moderna chiesa parrocchiale di Santo Stefano, il palazzo Ferrante e la porta Nord si trovava il foro, andato totalmente perduto. Rimangono invece due muri in opus reticulatum, di et\u00e0 tardo-repubblicana, noti con il nome di \"Terme\".\nNel sito o nelle sue immediate vicinanze sono state rinvenute anche diverse testimonianze epigrafiche, in particolare alcune in lingua marsa tra cui il \"Bronzo di Antino\" con dedica alla divinit\u00e0 Vesuna."}
{"id": "2218288", "revid": "767487", "url": "https://it.wikipedia.org/wiki?curid=2218288", "title": "Aiguille du Belv\u00e9d\u00e8re", "text": "L'Aiguille du Belv\u00e9d\u00e8re (2.965\u00a0) \u00e8 la montagna pi\u00f9 alta della Catena delle Aiguilles Rouges nelle Prealpi di Savoia. Si trova nel comune di Chamonix-Mont-Blanc (dipartimento Alta Savoia)."}
{"id": "2218289", "revid": "2127271", "url": "https://it.wikipedia.org/wiki?curid=2218289", "title": "Terra di Bari (regione storica)", "text": "La Terra di Bari \u00e8 una subregione della Puglia centrale. L'espressione definisce, da un punto di vista meramente geografico, il territorio pianeggiante stretto tra le Murge a sud-ovest e il mare Adriatico a nord-est compreso fra la foce dell'Ofanto e la citt\u00e0 di Fasano.\nCon la stessa denominazione, dal 1231 (promulgazione delle Costituzioni di Melfi ad opera dell'imperatore Federico II di Svevia) al 1861 (fine del Regno delle Due Sicilie e proclamazione del Regno d'Italia), \u00e8 stata indicata una suddivisione amministrativa comprendente un territorio pi\u00f9 vasto, esteso a buona parte delle Murge e successivamente denominato provincia di Bari.\nGeografia.\nLa Terra di Bari include buona parte del territorio dei comuni costieri di Barletta, Trani, Bisceglie, Molfetta, Giovinazzo, Mola di Bari, Polignano a Mare, Monopoli e Fasano, oltre che della citt\u00e0 di Bari e di alcuni comuni nell'entroterra: Sannicandro di Bari, Bitonto, Bitritto, Capurso, Rutigliano, Noicattaro, Modugno, Terlizzi, Triggiano e Valenzano.\nDal punto di vista orografico, il territorio della Terra di Bari \u00e8 in gran parte pianeggiante e presenta solo lievi ondulazioni collinari di altitudine molto modesta. La costa \u00e8 prevalentemente rocciosa, ma a sud di Polignano a Mare essa si presenta in gran parte sabbiosa. A causa della natura carsica del sottosuolo, fatta eccezione per alcune lame non sono presenti elementi idrografici di rilievo."}
{"id": "2218295", "revid": "767487", "url": "https://it.wikipedia.org/wiki?curid=2218295", "title": "So Funk", "text": "So Funk \u00e8 l'unico EP di Space One, pubblicato nel 1996.\nSo Funk contiene la title track \"So Funk\", la traccia \"Il Guardiano del funk\" (rivisitata poi nell'album di Space \"Tutti contro tutti\") e le rispettive strumentali."}
{"id": "2218303", "revid": "320578", "url": "https://it.wikipedia.org/wiki?curid=2218303", "title": "Ludi secolari", "text": ""}
{"id": "2218305", "revid": "767487", "url": "https://it.wikipedia.org/wiki?curid=2218305", "title": "Fabrizio Colamussi", "text": "Nacque, in una nobile e antica famiglia pugliese, in Sicilia, perch\u00e9 il padre, ufficiale dei carabinieri, era costretto a continui trasferimenti. \nVisse comunque per gran parte della sua vita a Lecce (sin dal 1905), e quivi mor\u00ec nel 1955. Ebbe un intenso rapporto epistolare con letterati francesi e di molte altre parti del mondo. Probabilmente egli era pi\u00f9 conosciuto e apprezzato dai contemporanei all'estero che in Italia."}
{"id": "2218308", "revid": "124427947", "url": "https://it.wikipedia.org/wiki?curid=2218308", "title": "Ferenc Juh\u00e1sz", "text": "\u00c8 stato membro del Partito Socialista Ungherese (MSZP) a partire dal 1990 e dal 2000 \u00e8 vicepresidente del partito stesso.\n\u00c8 stato ministro della difesa dal 27 maggio 2002 al 9 giugno 2006."}
{"id": "2218318", "revid": "965765", "url": "https://it.wikipedia.org/wiki?curid=2218318", "title": "Temistocle (Bach)", "text": "Temistocle \u00e8 un dramma per musica in tre atti del compositore tedesco Johann Christian Bach su libretto di Pietro Metastasio. Per la messa in musica bachiana, al testo vennero apportate delle revisioni da parte dell'allora librettista di corte di Mannheim, Mattia Verazi.\nL'opera fu rappresentata per la prima volta il 5 novembre 1772 al Rococo-Schlo\u00dftheater (Hoftheater) di Mannheim.\nRipresa in tempi moderni e registrazione.\nIl dramma in tempi moderni fu rappresentato per la prima volta (e registrato) il 20 giugno 2005 al Th\u00e9\u00e2tre du Capitole di Tolosa; l'esecuzione fu affidata a \"Les Talens lyriques\" sotto la direzione di Christophe Rousset.\nIn realt\u00e0 la prima ripresa in tempi moderni, pur se in forma di concerto, \u00e8 avvenuta all'Auditorium della Rai di Napoli il 6 febbraio 1976 con la direzione musicale di Vladimir Delman. Venne trasmessa in differita il 13 maggio 1976 dalla terza rete della radio. Esiste documento completo nell'archivio di Torino della RAI - Radio Televisione Italiana.\nQuesta la locandina della serata:\nJohann Christian Bach \"Temistocle\"\nDramma per musica in tre atti di Pietro Metastasio\nSerse Renato Cesari, Temistocle Herbert Handt,\nLisimaco Ennio Buoso, Aspasia Kate Gamberucci,\nNeocle Dora Carral, Rossane Cecilia Fusco,\nSebaste Andrea Snarski,\nTre ragazze Gabriella Fabiano, Marina Mauro, Fabrizio Rondoni\nClavicembalo Luciano Bettarini\nOrchestra e Coro \"A. Scarlatti\" di Napoli della RAI\nDirettore Vladimir Delman\nMaestro del coro Giuseppe Picillo"}
{"id": "2218322", "revid": "729019", "url": "https://it.wikipedia.org/wiki?curid=2218322", "title": "Bell Eagle Eye", "text": "The Bell Eagle Eye, Model 918, \u00e8 un convertiplano APR statunitense che fu uno dei competitori del programma di ricerca della U.S. Navy VT-UAV (\"Vertical Takeoff - UAV\").\nSviluppo.\nIl programma dell'Eagle Eye inizi\u00f2 nel 1993 col prototipo in scala TR911X. Il composito dell'avionica era originariamente progettato e costruito per la Bell in California dalla compagnia di ricerca \"Scaled Composites\". I due aerei dimostratori erano mossi da un motore Allison 250-C20 turboalbero montato nel centro della fusoliera, con un sistema di trasmissione ed un rotore alla fine di ogni ala.\nL'aereo fece il suo primo volo il 6 marzo 1998, e quindi entr\u00f2 nel programma di test di volo. La fase 1, o test sulle operazioni di base a terra, venne completata nell'aprile del 1998, mentre la fase 2 (test sulle operazioni marine) iniziato subito dopo la fase 1. Il primo prototipo venne distrutto in un incidente, ma il secondo complet\u00f2 con successo i test di volo.\nQuesti successi fecero entrare l'APR nel programma Deepwater nel 2002; si costru\u00ec quindi un velivolo a grandezza naturale, chiamato TR918, mosso da un motore a turboalbero Pratt &amp; Whitney Canada P200/55.\nBell promosse il suo Eagle Eye per un decennio senza trovare un finanziatore, ma nell'estate del 2002, la macchina della U.S. Coast Guard ordin\u00f2 l'APR come parte del programma di ri-equipaggiamento Deepwater. la Guardia Costiera statunitense doveva essere ridimensionata dalla compagnia, e avrebbe dovuto avere una velocit\u00e0 minima di 200 kts (370\u00a0km/h) ed una autonomia di 5.5 ore con un carico di 200 libbre (90 chilogammi).\nAnche la US Navy ed il Corpo dei Marines mostrarono un certo interesse ma non vi furono interessi da parte di governi stranieri. Nell'estate del 2004 la Bell inizi\u00f2 una relazione con la Sagem in Francia e la Rheinmetall in Germania per vendere varianti dell'Eagle Eye ai governi europei. Bell propose di fornire le prime cellule, i partner europei provvederono a fornire i carichi ed altri ingranaggi come specificato dai clienti."}
{"id": "2218325", "revid": "79227", "url": "https://it.wikipedia.org/wiki?curid=2218325", "title": "Eolia (mitologia)", "text": "Eolia \u00e8 una localit\u00e0 leggendaria della mitologia greca.\nNell'\"Odissea\" di Omero (libro X) e nell'\"Eneide\" di Virgilio (libro I), Eolia \u00e8 l'isola in cui dimora Eolo, re dei venti, che custodisce i venti stessi in una caverna. Nel poema omerico Eolia \u00e8 descritta un\u2019isola galleggiante, con coste alte e rocciose, circondata da una muraglia di bronzo.\nL'isola era situata nel Mediterraneo, vicino alla Sicilia. Questi elementi hanno portato alcuni autori ad ipotizzare che Eolia vada identificata con l'isola di Lipari, la maggiore delle Isole Eolie, o con la vicina isola di Stromboli."}
{"id": "2218326", "revid": "6923", "url": "https://it.wikipedia.org/wiki?curid=2218326", "title": "Paysandu Sport Club", "text": "Il Paysandu Sport Club \u00e8 una societ\u00e0 calcistica brasiliana di Bel\u00e9m, nello Stato di Par\u00e1, fondato il 2 febbraio 1914.\nStoria.\nNel 1920 vinse il primo Campionato Paraense, vincendolo poi per altre 42 volte; nel 2002 vinse la Copa dos Campe\u00f5es e si qualific\u00f2 quindi alla Coppa Libertadores 2003, dove fu eliminato dal Boca Juniors. Nel 2005 retrocesse nel Campeonato Brasileiro S\u00e9rie B, e nel 2006 sub\u00ec la seconda retrocessione consecutiva, finendo in S\u00e9rie C.\nPalmar\u00e8s.\nCompetizioni nazionali.\n1920, 1921, 1922, 1923, 1927, 1928, 1929, 1931, 1932, 1934, 1939, 1942, 1943, 1944, 1945, 1947, 1956, 1957, 1959, 1961, 1962, 1963, 1965, 1966, 1967, 1969, 1971, 1972, 1976, 1980, 1981, 1982, 1984, 1985, 1987, 1992, 1998, 2000, 2001, 2002, 2005, 2006, 2009, 2010, 2013, 2016, 2017, 2020, 2021"}
{"id": "2218328", "revid": "124485527", "url": "https://it.wikipedia.org/wiki?curid=2218328", "title": "Fuel dumping", "text": "Il fuel dumping, detto anche fuel jettisoning, \u00e8 una manovra d'emergenza con la quale un aeroplano, in caso di necessit\u00e0, pu\u00f2 scaricare nell'atmosfera il combustibile in eccesso prima di effettuare un atterraggio. La manovra non viene effettuata in condizioni ordinarie e viene utilizzata esclusivamente in situazioni di reale pericolo o strategico in ambito militare.\nUtilizzo.\nIn genere il fuel dumping \u00e8 effettuato o nel caso in cui l'aereo debba ritornare a terra immediatamente dopo il decollo a causa di un inconveniente che non permette di proseguire il volo, oppure dovendo atterrare in un aeroporto alternato a causa di un inconveniente tale da impedire il raggiungimento della destinazione pianificata che si \u00e8 verificato durante la crociera. Quando un aereo deve tornare a terra prima di quando previsto dal regolare piano di volo, infatti, i serbatoi del combustibile hanno un livello di riempimento superiore a quello previsto all'atterraggio, quindi il peso del velivolo potrebbe superare quello massimo consentito per atterrare, condizione che pu\u00f2 causare il cedimento dei carrelli e altri danni strutturali, ed espellere il carburante consente di alleggerire l'apparecchio. La manovra \u00e8 effettuata anche per ridurre al minimo i danni derivanti da un possibile incendio nel caso di un atterraggio disastroso, in cui vengano compromesse la manovrabilit\u00e0 dell'aeromobile o l'operativit\u00e0 dei carrelli o di altri controlli necessari ad un regolare atterraggio, come gli inversori di spinta o i diruttori.\nApplicazione.\nIn genere gli aeroplani attrezzati per il fuel dumping sono di grandi dimensioni, mentre quelli di piccole e medie dimensioni, nei quali il peso massimo al decollo non differisce eccessivamente dal peso massimo all'atterraggio, non vengono dotati di un sistema di questo tipo. A partire dagli anni sessanta tutti gli aeroplani il cui peso massimo al decollo differisce per pi\u00f9 del 5% da quello all'atterraggio devono essere dotati, secondo la vigente normativa rilasciata dal FAA, di un sistema per il rilascio del combustibile in volo.\nScarico e combustione.\nTale sistema viene utilizzato per intrattenimento nelle esibizioni acrobatiche; venne utilizzato, ad esempio, alla chiusura delle olimpiadi estive australiane del 2000 e fino al 2010 per il gran premio d'Australia.\nJettisoning.\nInglesismo che si pu\u00f2 tradurre con \"gettare a mare\", \u00e8 un termine in uso in aeronautica militare che si riferisce alla pratica di scaricare in mare gli armamenti da caduta non utilizzati di ritorno dalle missioni, allo scopo di evitare il rischio di esplosioni durante l'appontaggio."}
{"id": "2218334", "revid": "1480390", "url": "https://it.wikipedia.org/wiki?curid=2218334", "title": "Lago Otsego", "text": "Il lago Otsego \u00e8 un lago nello stato di New York, Stati Uniti d'America.\nIl suo principale emissario \u00e8 il fiume Susquehanna.\nSulla sponda meridionale del lago sorge la cittadina di Cooperstown, sulla sponda nord si trova il Parco nazionale di Glimmerglass, mentre sulla sponda occidentale si trova la Glimmerglass Opera.\nIl lago Otsego ha una lunghezza massima di 14,5\u00a0km e dal punto di vista geologico fa parte dei Finger Lakes, anche se non viene conteggiato come uno di essi.\nHyde Hall, che si affaccia sul lago, \u00e8 una villa edificata nel 1817 che all'epoca della sua costruzione era uno degli edifici pi\u00f9 grandi degli Stati Uniti d'America.\nRiferimenti nella letteratura.\nLo scrittore James Fenimore Cooper cita questo lago o lo utilizza come principale ambientazione in sue diverse opere, quali per esempio \"I pionieri\", \"Lo sterminatore di daini\" e \"L'ultimo dei Mohicani\". All'epoca di Cooper il lago era noto con il nome di \"Glimerglass\"."}
{"id": "2218336", "revid": "2175", "url": "https://it.wikipedia.org/wiki?curid=2218336", "title": "La Cerqua", "text": ""}
{"id": "2218339", "revid": "121844805", "url": "https://it.wikipedia.org/wiki?curid=2218339", "title": "Brandimarte e Fiordiligi", "text": "Brandimarte e Fiordiligi (quest'ultima chiamata anche Fiordalisa) sono due personaggi immaginari, un giovane uomo e una donna sua coetanea, presenti nei poemi \"Orlando innamorato\" di Matteo Maria Boiardo e \"Orlando furioso\" di Ludovico Ariosto.\nStoria.\nNei poemi cavallereschi Brandimarte e Fiordiligi si ritrovano dapprima come schiavi: allevati nel castello di Rocca Silvana, una volta che hanno compreso la loro regale discendenza decidono di sposarsi.\nSi convertono al cristianesimo e diventano amici di Orlando: Brandimarte si unir\u00e0 all'esercito cristiano per combattere i nemici saraceni. Alla morte di Brandimarte, avvenuta per mano di Gradasso nel triplice duello a Lipadusa, segue quella di Fiordiligi, per il dolore."}
{"id": "2218344", "revid": "1418004", "url": "https://it.wikipedia.org/wiki?curid=2218344", "title": "Bing Xin", "text": "Biografia.\nNata nella provincia del Fujian il 5 ottobre 1900, si trasfer\u00ec all'et\u00e0 di quattro anni con la propria famiglia a Yantai, nello Shandong. Questo trasferimento segn\u00f2 profondamente il senso dell'estetico di Bing Xin per la bellezza di quella terra. Lesse, all'et\u00e0 di sette anni, i classici della Letteratura cinese, tra i quali \"Il romanzo dei Tre Regni\" di Luo Guanzhong. Nel 1913 si trasfer\u00ec nuovamente, questa volta a Pechino, dove, nel 1919, si scopr\u00ec di tendenze patriottiche in seguito alle proteste di quell'anno, che sono state la base della Grande Rivoluzione Culturale del 1966. Divenne dunque una convinta anti-colonialista e si dedic\u00f2, soprattutto all'universit\u00e0, a scrivere articoli contro la dominazione straniera.\nNel 1923 si laure\u00f2 con il massimo dei voti e vinse una borsa di studio per il Wellesley College (Massachusetts). Anche negli Stati Uniti ebbe successo: nel 1926 prese la laurea in Letteratura. Il lungo soggiorno nel Nordamerica le permise di avere una mentalit\u00e0 pi\u00f9 aperta, nonostante vedesse di buon occhio soprattutto il Comunismo e fosse una convinta femminista. Ritornata in Cina lavor\u00f2 come insegnante alla sua vecchia universit\u00e0 sino al 1936. Nel 1929 spos\u00f2 l'antropologo Wu Wenzao, che aveva anch'esso studiato in America. Forte dell'appoggio del marito viaggi\u00f2 molto per il mondo, visitando l'Europa e frequentando prestigiosi circoli letterari; in uno di questi viaggi conobbe la scrittrice britannica Virginia Woolf, forse la pi\u00f9 importante del XX secolo.\nNell'ultima parte della sua vita, Bing Xin visse e insegn\u00f2 prima in Giappone, poi nuovamente in Patria, dove da tempo era nota per la propria attivit\u00e0 letteraria. Scrisse diversi romanzi e poesie e tradusse soprattutto le opere del Premio Nobel per la Letteratura indiano Rabindranath Tagore."}
{"id": "2218346", "revid": "287204", "url": "https://it.wikipedia.org/wiki?curid=2218346", "title": "St. Johnsbury", "text": "St. Johnsbury (o Saint Johnsbury, chiamata localmente anche come Saint Jay o St. Jay) \u00e8 un comune degli Stati Uniti d'America, capoluogo della Contea di Caledonia, nello Stato del Vermont. Nel censimento del 2000, la popolazione era di 7.571 abitanti, 7.468 secondo una stima del 2007. St. Johnsbury \u00e8 situata approssimativamente 10 miglia a nord-ovest dal fiume Connecticut e 40 miglia a sud del confine canadese. St. Johnsbury \u00e8 la maggiore citt\u00e0 nel \"Northeast Kingdom\"."}
{"id": "2218350", "revid": "3115", "url": "https://it.wikipedia.org/wiki?curid=2218350", "title": "Edgar Bowers", "text": "Durante la seconda guerra mondiale entr\u00f2 nell'esercito e prest\u00f2 servizio nel controspionaggio militare. Si laure\u00f2 nel 1950 presso l'Universit\u00e0 della Carolina del Nord a Chapel Hill e dopo la laurea trov\u00f2 lavoro alla Stanford University nella facolt\u00e0 di letteratura inglese\nBowers ha pubblicato vari libri di poesia, tra i quali \"The Form of Loss,\" \"For Louis Pasteur,\" e \"The Astronomers.\" Ha vinto due borse di studio \"Guggenheim Fellowship\" e si \u00e8 dedicato all'insegnamento all'Universit\u00e0 Duke e alla University of California Santa Barbara.\nSi ritir\u00f2 dall'insegnamento nel 1991 e mor\u00ec a San Francisco nel 2000."}
{"id": "2218358", "revid": "1543377", "url": "https://it.wikipedia.org/wiki?curid=2218358", "title": "Dirty Mind", "text": "Dirty Mind \u00e8 il terzo album da studio del cantante e musicista statunitense Prince, pubblicato nel 1980 dalla Warner Bros. Records.\nDescrizione.\nSecondo la rivista Rolling Stone, \"\"Dirty Mind\" rimane uno dei pi\u00f9 decisi cambi di rotta nella storia della musica Pop\". Con quest'album, Prince, si scosta molto dal precedente Prince, album molto pi\u00f9 commerciale, sperimentando le sonorit\u00e0 della New wave e del Rock and roll. \"Dirty Mind\" dimostra come Prince non ha paura di oltrepassare i confini.\nLa \"title track\", che \u00e8 anche la traccia che apre l'album, \u00e8 ricca di sonorit\u00e0 new wave. Nella traccia \"When You Were Mine\" c'\u00e8 un uso prevalente della chitarra. Il lato B del disco racchiude sonorit\u00e0 uniche e testi, per l'epoca, molto controversi, come \"Head\" (termine slang per indicare la \"Fellatio\") e \"Sister\", particolarmente censurata per il suo riferimento all'incesto . In \"Uptown\" Prince dichiara il proprio ideale sociale di sessualit\u00e0 libera da vincoli di et\u00e0, sesso e razza.\nAccoglienza.\nL'album venne accolto positivamente dalla critica e dal pubblico e riusc\u00ec ad aggiudicarsi un disco di platino. \nNel 2003 la rivista Rolling Stone piazza l'album al 204\u00ba posto nella propria lista dei migliori 500 album di tutti i tempi. Pitchfork lo classifica all'87\u00ba posto nella propria classifica dei 100 migliori album degli anni ottanta.\nSecondo un'enciclopedia sui musicisti rock, il Prince di \"Dirty Mind\" \"comincia veramente ad affondare la sua tagliente fantasia erotico-sonora nella torta del conformismo di cui anche la \"black music\" si sta cibando in quegli anni.\nTracce.\nTutte le tracce sono composte e arrangiate da Prince, salvo dove indicato.\nLato A\nLato B"}
{"id": "2218360", "revid": "123212259", "url": "https://it.wikipedia.org/wiki?curid=2218360", "title": "Onda sinusoidale", "text": "In fisica, unonda sinusoidale \u00e8 un'onda descritta matematicamente dalla funzione seno.\nUna sinusoide o curva sinusoidale \u00e8 la curva rappresentata dal grafico del seno. Una sinusoide \u00e8 analoga alla curva relativa alla funzione coseno, detta cosinusoide, sfasata di formula_1.\nDefinizione.\nUn'onda sinusoidale \u00e8 un'onda dove la variabile formula_2 \u00e8 una funzione della forma:\ndove formula_4 \u00e8 l'ampiezza, mentre:\n\u00e8 la pulsazione (o velocit\u00e0 angolare, indica quanti periodi ci sono in un intervallo di formula_6). Inoltre:\n\u00e8 la frequenza, che indica quante volte in un'unit\u00e0 di tempo la funzione si ripete, e:\n\u00e8 il periodo, con formula_9 oppure formula_10 la fase.\nIl grafico di una tale classe di funzioni \u00e8 compreso tra le rette formula_11 e formula_12. \nPoich\u00e9 si tratta di una funzione periodica, detto formula_13 il periodo si ha:\nCaratteristiche.\nUsando la formula di Eulero, un'onda sinusoidale pu\u00f2 essere rappresentata come la parte reale della funzione: \ndove formula_16 \u00e8 il vettore d'onda, che identifica la direzione di propagazione dell'onda al posto della velocit\u00e0 di propagazione. Il suo modulo \u00e8 chiamato \"pulsazione spaziale\", ed \u00e8 legato alla lunghezza d'onda dalla relazione:\nLo scalare formula_18 \u00e8 l'ampiezza dell'onda, e rappresenta il massimo valore della grandezza rappresentativa dell'onda in un periodo. Il termine formula_19 rappresenta la fase iniziale dell'onda.\nLe onde sinusoidali sono una soluzione particolare dell'equazione delle onde. L'onda \u00e8 una funzione dello spazio e tempo, per cui un'onda monodimensionale associa ad ogni posizione spaziale formula_2 e ad ogni tempo formula_21 un'ampiezza di oscillazione formula_22 attorno alla posizione di equilibrio:\nSono possibili perci\u00f2 due punti di vista: \nIn entrambi i casi si pu\u00f2 partire dalla dipendenza co-sinusoidale delle variabili nel moto armonico, ricavate considerando quest'ultimo come un'opportuna proiezione di un moto circolare uniforme: \ndove formula_33 \u00e8 l'ampiezza dell'oscillazione e formula_19 \u00e8 la fase iniziale. Attribuendo a formula_19 un valore di 90 gradi si pu\u00f2 passare da una forma in coseno a una in seno, quindi le espressioni sono equivalenti. L'espressione \u00e8 in formula_22 per attuare la \"visualizzazione\" dell'oscillazione lungo l'asse verticale del sistema coordinato.\nFissando la variabile formula_2 si ha:\ndove formula_39 \u00e8 il periodo dell'onda. La fase iniziale \u00e8 nulla, e se la perturbazione sul mezzo si propaga dall'inizio muovendosi con velocit\u00e0 di fase formula_40 allora essa raggiunger\u00e0 un altro punto (a destra dell'origine) a una certa distanza formula_41 dopo un tempo:\nCi\u00f2 significa che il punto alla coordinata formula_41 avr\u00e0, al tempo formula_21, uno spostamento verticale uguale a quello che aveva il punto iniziale t1 secondi prima. La propagazione \u00e8 quindi descritta dall'espressione:\nRaccogliendo formula_6 si pu\u00f2 passare a una forma pi\u00f9 comune che talvolta si trova sui testi:\nSe si chiama numero d'onda formula_48 la quantit\u00e0 formula_49, e se la pulsazione \u00e8 formula_50, il rapporto gi\u00e0 noto dallo studio del moto circolare formula_51 consente di pervenire formalmente all\"'equazione delle onde armoniche\":\nSe all'espressione in coseno iniziale si fosse aggiunta una fase di 90\u00b0 si sarebbe ottenuta un'espressione in seno negativo poich\u00e9 formula_53, e questo avrebbe portato a un'espressione sinusoidale con i segni interni invertiti, cio\u00e8 formula_54, che talvolta viene presentata sui testi.\nConsiderando il secondo caso dell'elenco sopra, ad un tempo fissato:\nSi \u00e8 espresso il tempo come formula_56, sostituendo ed usando la relazione fondamentale delle onde formula_57 (la lunghezza d'onda \u00e8 lo spazio percorso da un'onda con velocit\u00e0 di fase formula_58 in un periodo formula_39): in ogni caso, quel che conta \u00e8 che si ottiene una cosinusoide di periodo spaziale formula_60 dipendente solo dalla posizione formula_2. Se l'impulso si sta muovendo lungo l'asse delle ascisse, inducendo un'oscillazione sulle ordinate, ad un certo istante successivo a quello fissato il punto alla certa coordinata formula_2 avr\u00e0 un'elevazione uguale a quella del punto formula_63 da cui l'impulso \u00e8 partito formula_21 secondi prima. L'onda si propaga quindi (verso destra) con un profilo dato da:\nmentre si sarebbe dovuta considerare un'espressione in parentesi tonda del tipo formula_66 se si fosse voluta descrivere la propagazione verso sinistra. Esprimendo formula_67 e sostituendo, si ha l'espressione:\nche considerando la relazione goniometrica formula_69 \u00e8 analoga a quella ottenuta in precedenza (perch\u00e9 si cambiano i segni dell'argomento).\nCollegamenti esterni.\n "}
{"id": "2218362", "revid": "115533", "url": "https://it.wikipedia.org/wiki?curid=2218362", "title": "FLIR", "text": ""}
{"id": "2218363", "revid": "1100311", "url": "https://it.wikipedia.org/wiki?curid=2218363", "title": "Crici\u00fama Esporte Clube", "text": "Il Crici\u00fama Esporte Clube, noto anche semplicemente come Crici\u00fama, \u00e8 una societ\u00e0 calcistica brasiliana con sede nella citt\u00e0 di Crici\u00fama, nello stato di Santa Catarina.\nStoria.\nIl Crici\u00fama Esporte Clube \u00e8 stato fondato il 13 maggio 1947 come Comerci\u00e1rio Esporte Clube; tuttavia il club and\u00f2 in crisi finanziaria negli anni 60. Il club \u00e8 stato rifondato nel 1976 da alcuni dei membri originali del Comerci\u00e1rio Esporte Clube. Nel 1978 il club ha cambiato nome in Crici\u00fama Esporte Clube, e i suoi colori, il giallo, il nero, e il bianco, sono stati adottati nel 1984. Gli attuali colori del Crici\u00fama Esporte Clube sono il motivo per cui il club \u00e8 chiamato Tigre.\nIl titolo pi\u00f9 importante del club \u00e8 stato la vittoria della Coppa del Brasile nel 1991, con allenatore Felipe Scolari, poi vincitore dei mondiali con il Brasile, facendo cos\u00ec qualificare il Crici\u00fama per la Coppa Libertadores dell'anno successivo.\nNegli anni successivi il club non ha avuto molto successo, e il club retrocesse nel Campeonato Brasileiro S\u00e9rie B. Nel 2005, il Crici\u00fama, dopo una pessima campagna, \u00e8 retrocesso nel Campeonato Brasileiro S\u00e9rie C. Nel 2006, il Crici\u00fama ha vinto il Campeonato Brasileiro S\u00e9rie C, ed \u00e8 stato promosso di nuovo in S\u00e9rie B.\nDopo un periodo di crisi, nel 2012 il club ha riacquistato le forze ed \u00e8 tornato in S\u00e9rie A."}
{"id": "2218365", "revid": "767487", "url": "https://it.wikipedia.org/wiki?curid=2218365", "title": "Monte Ruan", "text": "Il Monte Ruan (3.053\u00a0 - detto anche \"Grand Mont Ruan\") \u00e8 una montagna delle Prealpi del Giffre nelle Prealpi di Savoia.\nDescrizione.\nSi trova nello svizzero Canton Vallese a poca distanza dal confine con la Francia. Presenta la caratteristica di ospitare lungo i suoi versanti parecchi ghiacciai."}
{"id": "2218367", "revid": "113339353", "url": "https://it.wikipedia.org/wiki?curid=2218367", "title": "Mois\u00e8 Cecconi", "text": "Biografia.\nNato a Iolo, un piccolo paese della citt\u00e0 di Prato, da una famiglia agiata e benestante proprietaria terriera e di un filatoio di seta, dopo aver compiuto gli studi ginnasiali nel Convitto Cicognini di Prato dovette interrompere gli studi universitari in lettere presso l'universit\u00e0 di Firenze prima di conseguire la laurea. Si spos\u00f2 due volte: nel 1904 con la canadese Caroline Le Li\u00e9vre de Saint Remy che conobbe a Firenze sul finire degli anni Novanta dell\u2019Ottocento; qui la ragazza si recava dal vicino educandato del Poggio Imperiale, dove studiava. Profondamente innamorato, Cecconi ebbe con lei, una volta tornata in patria, lunghi rapporti epistolari, fino a quando, nel luglio del 1904, decise di imbarcarsi da Napoli per l\u2019America; sbarc\u00f2 a New York, si rec\u00f2 in treno fino a Ottawa, nel Dipartimento dell\u2019Ontario dove la ragazza risiedeva, e la chiese in moglie. Si sposarono in ottobre, sul piroscafo che li riportava in Italia e visse occupandosi delle propriet\u00e0 terriere di famiglia.\nCugino di Ardengo Soffici, frequent\u00f2 gli ambienti letterari di Firenze e conobbe Gabriele D'Annunzio e Giovanni Pascoli. \nVisse anche a Parigi . Collabor\u00f2 saltuariamente con la rivista \"Il Marzocco\" e .\nPubblic\u00f2 alcune opere di narrativa: un romanzo e alcuni volumi di racconti.\nSi spense nella sua casa di Iolo il 25 settembre del 1963 a novantaquattro anni, dopo una vita lunga e intensa.\nA Prato gli \u00e8 stata intitolata una via."}
{"id": "2218368", "revid": "1924342", "url": "https://it.wikipedia.org/wiki?curid=2218368", "title": "Fearless (album Taylor Swift)", "text": "Fearless \u00e8 il secondo album di Taylor Swift, pubblicato l'11 novembre 2008 dall'etichetta discografica Big Machine. Ha debuttato alla posizione numero uno della U.S. Billboard 200, U.S. Billboard Top Country Albums, Canadian Albums Chart, e Canadian Top Country Albums. L'album \u00e8 stato in testa alla U.S. Billboard 200 per 11 settimane non consecutive ed \u00e8 stato certificato disco di diamante dalla RIAA. Con \"Fearless\" la stessa Taylor Swift ha battuto il suo precedente record raggiunto con l'album d'esordio omonimo.\nL'album ha vinto il Grammy Award al miglior album country e quello come miglior album dell'anno nel 2010.\nDescrizione.\nTaylor Swift scrisse la canzone che d\u00e0 il nome al disco, \"Fearless\", assieme a Liz Rose e alla cantautrice Hillary Lindsey mentre era in viaggio. La canzone ha una base di chitarra acustica, violino e banjo, e il suo testo parla di non avere timori di approcciarsi all'amore descrivendo un appuntamento romantico andato bene. Taylor Swift non aveva mai avuto un appuntamento da sogno e sebbene all'epoca non stesse uscendo con nessuno trasse ispirazione da questo desiderio. \"Fifteen\" parla del quindicesimo anno di et\u00e0 della cantante, passato alla Hendersonville High School in Tennessee, quando ha incontrato la sua migliore amica Abigail Anderson. Nello scrivere il brano, Taylor Swift attinse al ricordo del primo amore suo e dell'amica e della loro prima delusione sentimentale. Nel bridge, Taylor canta: \u00abAnd Abigail gave everything she had to a boy/ Who changed his mind\u00bb (\"Ed Abigail diede tutto ci\u00f2 che possedeva per un ragazzo/Che cambi\u00f2 idea\"). Il testo contiene degli avvertimenti per le adolescenti che rischiano di andare incontro a delusioni del genere. Dopo che la Anderson le consent\u00ec di inserire la canzone in \"Fearless\", Swift la registr\u00f2, e nel momento di inciderla a quanto pare scoppi\u00f2 a piangere. \"Love Story\" fu scritta tardi all'interno del processo compositivo di \"Fearless\". La canzone parla dell'amore di Taylor Swift per un ragazzo che non \u00e8 apprezzato n\u00e9 dalla sua famiglia n\u00e9 dai suoi amici. Percependo delle somiglianza con William Shakespeare e l'immortale \"Romeo e Giulietta\" (scritta nel 1597), uno dei testi preferiti della cantante, Taylor Swift si fece ispirare dal drammaturgo inglese e compose da sola la canzone sul pavimento di camera sua nel giro di venti minuti. Il primo verso che scrisse fu \u00abThis love is difficult but it's real\u00bb (\"Questo \u00e8 un amore difficile, ma \u00e8 un amore vero\"), che per\u00f2 fu spostato all'interno del secondo ritornello della canzone, in cui modifica il finale dei \"Romeo e Giulietta\" shakespeariani, concedendo loro il lieto fine che credeva meritassero. Sebbene il testo parli di Romeo e Giulietta, la canzone attinge all'esperienza di Taylor Swift, e vuole infondere ottimismo alle relazioni ostacolate da terzi.\nTaylor Swift scrisse \"Hey Stephen\" e la dedic\u00f2 a Stephen Barker Liles della band Love and Theft, una band country che aveva aperto diversi concerti della cantante e di cui era segretamente innamorata. Il brano ha una melodia teen pop supportata da un organo Hammond organ. Gli schiocchi di dita che si sentono nella canzone sono dei figli di John e Martina McBride, nel cui studio il brano fu inciso. \"White Horse\" fu scritta quasi un anno prima della pubblicazione di \"Fearless\". Questa ballata minimalista suonata alla chitarra acustica e al pianoforte con accenni di violoncello, si focalizza sul cantato leggero della Swift La cantante \u00e8 autrice solo della prima strofa, e il resto fu scritto con l'aiuto di Rose. La canzone parla di un fidanzato di Taylor Swift che lei sentiva essere il Principe Azzurro, ma cap\u00ec che si sbagliava. \"White Horse\" non doveva essere inserita in \"Fearless\", perch\u00e9 la Swift credeva che ci fossero gi\u00e0 abbastanza canzoni profonde nell'album. Fu aggiunta perch\u00e9 Betsy Beers e Shonda Rhimes, i produttori esecutivi di \"Grey's Anatomy\", decisero di usarla all'interno della colonna sonora della serie. L'ispirazione per \"You Belong with Me\" venne dopo che Swift sent\u00ec un suo amico discutere con la propria ragazza al telefono. Sentendosi solidale, scrisse il testo della canzone dal punto di vista di una ragazza innamorata segretamente del proprio amico. La canzone \u00e8 un sali-scendi vocale e affianca al suono del banjo quello delle chitarre elettrriche in stile new wave.\nNella ballata \"Breathe\", interamente accompagnata da archi, la Swift canta della fine di un'amicizia. La canzone \u00e8 una collaborazione con la cantante Colbie Caillat: la Swift era interessata a collaborare con lei da quando sent\u00ec il disco di debutto della Caillat, \"Coco\" (2007). In occasione del concerto di quest'ultima a Nashville, le due si incontrarono per scrivere un brano, a cui la Caillat prest\u00f2 anche la propria voce. \"Breathe\" per la Swift parla della perdita di un amico molto caro. \"Tell Me Why\" parla di un sentimento amoroso che non si \u00e8 mai realizzato di una relazione. Arrabbiata per non essere ricambiata dal ragazzo, la cantante and\u00f2 a trovare Rose e rivers\u00f2 la propria frustrazione in \"Tell Me Why\". Taylor Swift realizz\u00f2 \"You're Not Sorry\" nel momento in cui una sua relazione fin\u00ec per le bugie del suo ragazzo. Si tratta di una power ballad con influenze rock; comincia con note di piano a cui fanno seguito delle chitarre elettriche. Taylor Swift scrisse \"The Way I Loved You\" questa volta non ispirandosi alle proprie esperienze; la canzone parla dello scegliere sempre gli uomini sbagliati, e fu scritta assieme a Rich, il quale si immedesim\u00f2 molto nel brano, in quanto riteneva di essere una di quelle classiche persone con cui \u00e8 difficile mantenere una relazione. La cantante apprezz\u00f2 il fatto che la canzone fu scritta partendo dai due punti di vista opposti.\n\"Forever &amp; Always\" fu aggiunta all'ultimo secondo a \"Fearless\"; fu scritta quando il libretto del CD era gi\u00e0 pronto. Swift scrisse la canzone in riferimento alla fine della sua relazione con Joe Jonas dei Jonas Brothers. \"Forever &amp; Always\" parla di Jonas che lentamente si allontana da lei. Sebbene l'album fosse gi\u00e0 pronto, la Swift volle che la canzone vi entrasse in quanto la considerava una parte importante della propria vita. \"The Best Day\" \u00e8 una canzone dedicata alla madre della cantante, Andrea Swift. Si tratta di una ballata semplice, registrata senza che sua madre lo sapesse. La vigilia di Natale, Taylor mostr\u00f2 alla madre un videoclip amatoriale della canzone fatto con filmini registrati in casa. \"Change\" parla dell'ambizione e dei sogni di Taylor Swift, in cui la cantante si d\u00e0 coraggio e confida nel prossimo passo della sua carriera; \"Change\" fu scritta quando era ancora sotto contratto con un'etichetta minore di Nashville. La canzone era rimasta incompleta: Taylor aspettava di finirla dopo che le fosse successo qualcosa di importante. La canzone fu ultimata dopo la vittoria nel 2007 ai Country Music Association Awards e dopo aver visto piangere di gioia Scott Borchetta, il presidente della Big Machine Records.\nTracce.\nTesti e musiche di Taylor Swift, eccetto dove indicato\nSuccesso commerciale.\nAmerica.\nNella settimana del 29 novembre 2008, \"Fearless\" debutt\u00f2 alla numero uno della Billboard 200 con copie vendute nella sua prima settimana, la pi\u00f9 grande somma per un album country da quando \"Long Road Out of Eden\" degli Eagles debutt\u00f2 con pi\u00f9 di copie vendute in una settimana, nel novembre 2007. Nella settimana successiva, l'album scese alla quarta posizione vendendo 217.000 copie (il 63% in meno rispetto alla settimana di debutto). Tre settimane dopo torn\u00f2 in vetta con 249.000 unit\u00e0 e riusc\u00ec a rimanerci per 11 settimane non consecutive. Divent\u00f2 l'album a trascorrere pi\u00f9 settimane alla prima posizione da quando Supernatural dei Santana ne trascorse 12 tra il 1999 e il 2000, oltre a diventare il dominio pi\u00f9 lungo nella classifica del suo decennio. \"Fearless\" divenne l'album di un'artista femminile country con pi\u00f9 settimane in cima, il terzo in generale tra artisti country e il sesto in assoluto tra cantanti donne, insieme all\u2019album omonimo di Mariah Carey del 1990. Dopo aver completato il suo dominio nella classifica nel marzo 2009, continu\u00f2 a vendere molto bene per il resto dell'anno. Riusc\u00ec infatti a vendere copie, diventando l'album pi\u00f9 venduto del 2009. La cantante, a soli 20 anni, divent\u00f2 l'artista pi\u00f9 giovane ad avere l'album pi\u00f9 venduto dell'anno e l'unica cantante femminile con un album country. Il successo di \"Fearless\" continu\u00f2 negli anni successivi. La settimana del 30 gennaio 2010 era la sua cinquantaduesima trascorsa tra le prime dieci posizioni, facendo diventare l'album uno dei diciotto a trascorrere un anno o di pi\u00f9 nella top ten della classifica e l\u2019unico proveniente dagli anni 2000. L\u2019album rimase per un totale di 58 settimane nella top ten, il numero di settimane maggiore tra gli artisti country. Nella Billboard Top Country Albums, \"Fearless\" rimase in vetta per 35 settimane non consecutive. L'album fu certificato diamante dalla RIAA per aver venduto 10 milioni di copie in territorio statunitense. Esso \u00e8 considerato il sesto album digitale pi\u00f9 venduto di sempre.\nIn Canada, \"Fearless\" debutt\u00f2 alla prima posizione con copie vendute nella settimana del 29 novembre 2008. Nonostante aver trascorso una sola settimana alla vetta, ne trascorse un totale di 66 nella classifica e fu certificato quattro volte platino da Music Canada per aver venduto copie in territorio canadese.\nEuropa.\n\"Fearless\" raggiunse la diciottesima posizione nell'European Top 100 Albums. Ottenendo la posizione pi\u00f9 alta tra i paesi europei, debutt\u00f2 alla quinta posizione nella Official Albums Chart nella settimana del 21 marzo 2009. L'album rimase in questa classifica per 63 settimane e fu certificato platino dalla British Phonographic Industry per aver venduto copie in territorio inglese. In Irlanda, l'album raggiunse la settima posizione e fu certificato doppio platino dalla Irish Recorded Music Association per le copie vendute in territorio irlandese. Nel resto dell\u2019Europa, ebbe meno successo pur riuscendo a raggiungere le prime venti posizioni in Austria, Germania, Grecia, Norvegia, Russia e Svezia.\nOceania.\nIn Australia, \"Fearless\" debutt\u00f2 alla cinquantesima posizione nella settimana del 30 novembre 2008 e usc\u00ec dalla classifica la settimana successiva. La settimana del 25 gennaio 2009, rientr\u00f2 nell\u2019Australian Albums Chart alla numero 42 e, nove settimane dopo, nella settimana del 26 aprile 2009, raggiunse il suo picco alla seconda posizione. Fu certificato sette volte disco di platino dall\u2019Australian Recording Industry Association grazie alle 490.000 copie vendute in territorio australiano. In Nuova Zelanda, debutt\u00f2 alla seconda posizione nella settimana del 16 marzo 2009 e raggiunse la vetta la settimana successiva. Fu certificato tre volte disco di platino dalla Recording Music Association of New Zeland per le 45.000 copie vendute in territorio neozelandese.\nAsia.\nIn Asia, \"Fearless\" riusc\u00ec a vendere copie fino al febbraio 2011. In Giappone debutt\u00f2 alla ventiduesima posizione con copie vendute nella prima settimana del luglio 2009, per poi arrivare all\u2019ottava posizione. Fu poi certificato oro dalla Recording Industry Association of Japan per le copie vendute nel paese.\n\"Fearless (Taylor's Version)\".\nNell'agosto 2019 Taylor Swift ha annunciato che avrebbe registrato nuovamente i suoi primi sei album in seguito alla vendita dei diritti della Big Machine all'imprenditore statunitense Scooter Braun. L'11 febbraio 2021 la cantante ha annunciato che gli album avrebbero manutenuto i titoli originari ma con l'aggiunta della dicitura \"Taylor's Version\" tra parentesi al fine di sottolineare il possesso della registrazione. Nello stesso giorno la cantante ha confermato \"Fearless (Taylor's Version)\" per il 9 aprile e rivelato il primo singolo, \"Love Story (Taylor's Version)\", uscito il 12 febbraio.\nLa nuova edizione contiene i 19 brani della \"Platinum Edition\", il singolo \"Today Was a Fairytale\" realizzato nel 2010 per il film \"Valentine's Day\", e sei inediti composti durante le sessioni di \"Fearless\" ma poi escluse dall'album. Uno di questi, \"You All over Me (from the Vault)\", \u00e8 stato pubblicato come singolo il 26 marzo e ha visto la partecipazione vocale di Maren Morris.\nAccoglienza.\n\"Fearless (Taylor's Version)\" ha ottenuto l'acclamazione universale da parte dei critici musicali. Su Metacritic, sito che assegna un punteggio normalizzato su 100 in base a recensioni selezionate, l'album ha ottenuto un punteggio medio di 82 basato su diciassette recensioni."}
{"id": "2218370", "revid": "104458", "url": "https://it.wikipedia.org/wiki?curid=2218370", "title": "Trude Gimle", "text": "Atleta con caratteristiche da polivalente, fu in grado di ottenere buoni risultati in discesa libera, supergigante, slalom speciale e combinata. Partecip\u00f2 alla Coppa del Mondo dal 1994 al 2001.\nBiografia.\nLa Gimle debutt\u00f2 in campo internazionale ai Mondiali juniores di Geilo/Hemsedal 1991 e ottenne il suo primo piazzamento di rilievo in Coppa del Mondo in occasione dello slalom speciale di Maribor del 23 gennaio 1994, chiuso al 5\u00ba posto. Appena un mese dopo fece parte della squadra norvegese ai XVII Giochi olimpici invernali di , sua prima presenza olimpica, dove si piazz\u00f2 15\u00aa nello slalom speciale. In quella stagione in Coppa Europa fu 3\u00aa nella classifica della medesima specialit\u00e0. Poco pi\u00f9 di un anno dopo il primo piazzamento in Coppa del Mondo ottenne il primo dei suoi tre podi nel circuito, con il 3\u00ba posto nello slalom speciale di Maribor del 16 febbraio 1995. Ai XVIII Giochi olimpici invernali di , sua ultima presenza olimpica, si classific\u00f2 16\u00aa nella discesa libera, 25\u00aa nel supergigante e non complet\u00f2 n\u00e9 lo slalom gigante n\u00e9 15\u00aa nello slalom speciale.\nDurante la stagione 1998-1999 ottenne gli altri due piazzamenti a podio in Coppa del Mondo della sua carriera, entrambi in combinata (l'ultimo il 17 gennaio a Sankt Anton am Arlberg, 3\u00aa). Nello stesso anno prese parte ai suoi unici Campionati mondiali: a Vail/Beaver Creek 1999 fu 15\u00aa nella discesa libera, 17\u00aa nel supergigante, 20\u00aa nello slalom speciale e 5\u00aa nella combinata. Si conged\u00f2 dalla Coppa del Mondo in occasione del supergigante di Cortina d'Ampezzo del 20 gennaio 2001, senza portare a termine la prova, e dal Circo bianco il 21 aprile successivo, partecipando a una gara FIS a Lindvallen."}
{"id": "2218375", "revid": "547951", "url": "https://it.wikipedia.org/wiki?curid=2218375", "title": "Eolide", "text": "L'Eolide (greco: \u0391\u03b9\u03bf\u03bb\u03af\u03c2, \"Aiol\u00eds\") o Eolia (greco: \u0391\u03b9\u03bf\u03bb\u03af\u03b1, \"Aiol\u00eda\") \u00e8 una regione storica dell'Asia Minore, tra l'imbocco dell'Ellesponto e la foce dell'Ermo (l'attuale Gediz).\nGeografia.\nL'Eolide, lungo la costa occidentale dell'Asia Minore, era abitata da Greci che parlavano il dialetto eolico. Si estendeva lungo le coste del Mar Egeo dall'Ellesponto a nord (attuale Stretto dei Dardanelli) fino al fiume Ermo (ora Gediz) a sud. Il nome \"Eolide\" era collegato a quello degli Eoli, i quali sarebbero migrati dalla Tessaglia e dalla Beozia, regioni della Grecia settentrionale, attorno all'XI secolo a.C.\nIn ogni modo, l'Eolide \u00e8 una unit\u00e0 etnica e linguistica, pi\u00f9 che geografica. La regione fu considerata spesso parte della pi\u00f9 vasta regione della Misia.\nStoria.\nI primi insediamenti di Eoli provenienti dalla Tessaglia e dalla Beozia sarebbero avvenuti attorno al XII secolo a.C. nelle isole di Lesbo e Tenedo e sul continente asiatico, tra la Troade e la Ionia. A seconda della loro posizione geografica, Erodoto classificava le citt\u00e0 dell'Eolide in tre gruppi: \nNell'antichit\u00e0, dall'VIII secolo a.C., le dodici pi\u00f9 importanti citt\u00e0 dell'Eolide (Dodecapoli) erano indipendenti e formavano forse una anfizionia:\nLa pi\u00f9 celebre delle citt\u00e0 era Smirne (attuale \"Izmir\", Turchia), che tuttavia nel 699 a.C. entr\u00f2 a far parte della Lega ionia. Erodoto afferma che erano dodici anche gli insediamenti eolici nella Grecia continentale.\nTranne Mitilene, una citt\u00e0 la cui prosperit\u00e0 era legata in parte al commercio, l'Eolia era un paese agricolo, e venne pertanto oscurato sia dal punto di vista politico che da quello economico dalla vicina Ionia. Le citt\u00e0 rimanenti furono conquistate da Creso, re della Lidia, il quale regn\u00f2 dal 560 al 546 a.C.; pi\u00f9 tardi furono tenute in successione da Persiani, Macedoni, Seleucidi, e dal regno di Pergamo. Attalo III, l'ultimo re di Pergamo, nel 133 a.C. lasci\u00f2 in eredit\u00e0 l'Eolide a Roma. Poco dopo l'Eolide entr\u00f2 a far parte della provincia romana dell'Asia. Con la divisione dell'Impero romano (395 d.C.), l'Eolide fu assegnata all'impero romano d'oriente; fece quindi parte dell'impero bizantino fino a met\u00e0 del XV secolo, quando i turchi Ottomani occuparono la regione.\nCultura.\nL'Eolide \u00e8 stata una regione in cui sono nati alcuni fra i pi\u00f9 grandi poeti. , divenne essenzialmente il paese della poesia lirica, in cui eccelsero Alceo e Saffo."}
{"id": "2218378", "revid": "24443", "url": "https://it.wikipedia.org/wiki?curid=2218378", "title": "Mont Ruan", "text": ""}
{"id": "2218379", "revid": "1573940", "url": "https://it.wikipedia.org/wiki?curid=2218379", "title": "Dendrolagus inustus", "text": "Il canguro arboricolo brizzolato (Dendrolagus inustus ) \u00e8 un marsupiale della famiglia dei Macropodidi.\nDistribuzione e habitat.\nVive in Nuova Guinea (Indonesia e Papua Nuova Guinea), nelle regioni costiere settentrionali (compresi i Monti Foja) e nella penisola di Vogelkop. \u00c8 presente anche nelle adiacenti isole di Yapen, Waigeo, Misool, Salawati e, forse, Batanta (Indonesia). Dato che queste regioni sono ancora poco conosciute, \u00e8 possibile che si spinga anche pi\u00f9 a sud-ovest delle catene costiere settentrionali. Vive nelle foreste pluviali, ad altitudini comprese tra i 100 e i 1400\u00a0m. \nTassonomia.\nSe ne riconoscono due sottospecie:\nConservazione.\nLa \"IUCN Red List\" classifica \"Dendrolagus inustus\" come specie vulnerabile. La sua esistenza \u00e8 minacciata sia dalla assidua caccia da parte degli indigeni che dalla deforestazione incontrollata, effettuata per far spazio a piantagioni di palma da olio."}
{"id": "2218380", "revid": "465169", "url": "https://it.wikipedia.org/wiki?curid=2218380", "title": "Gorgan", "text": "Gorgan (), ossia \"Gorg\u0101n\" che - come l'antico toponimo \"Hyrcania\" - (significa \"Terra dei lupi\") \u00e8 una citt\u00e0 del nordest dell'Iran, all'estremo sudest del mar Caspio. Al 2016 contava abitanti.\nGeografia fisica.\n\u00c8 la capitale della provincia del Golestan (Astar\u0101b\u0101d), situata a 400\u00a0km da Teheran e capoluogo dello shahrest\u0101n omonimo.\nStoria.\nNell'antichit\u00e0 era chiamata \"Tambrax\" o \"Thambraces\", ed era capitale dell'antica regione nota come Ircania (in greco antico\u00a0:\u00a0\u03a5\u03c1\u03ba\u03b1\u03bd\u03b9\u03b1, in antico-persiano: \"Vark\u00e2na\", che significava \"Terra dei lupi\".\nLa Grande muraglia di Gorgan, la seconda pi\u00f9 grande muraglia difensiva del mondo, fu costruita nei periodi partico e sasanide.\nLa citt\u00e0 \u00e8 stata capitale nel X e XI secolo della dinastia Ziyaride, uno dei pi\u00f9 famosi esponenti della quale fu Qabus, o Kavus, mecenate di al-Biruni nell'anno 1000, che \u00e8 sepolto nella torre di Gonbad-e Kavus nella citt\u00e0 omonima, capoluogo dell'omonimo shahrest\u0101n.\nNelle epoche pi\u00f9 recenti, la citt\u00e0 \u00e8 stata chiamata Astar\u0101b\u0101d (la \"citt\u00e0 della stella\"). Nel 1841 furono scoperti oggetti preziosi della seconda met\u00e0 del II millennio a.C., alcuni dei quali sembrano di ispirazione egiziana.\nEconomia.\nIl commercio \u00e8 la principale attivit\u00e0 economica della citt\u00e0 che include cereali, sapone e tappeti. Recentemente la pianura attorno a Gorgan \u00e8 diventata un rigoglioso granaio; anche il turismo ha avuto sviluppo, infatti Gorgan ha diverse attrazioni storiche e naturali e anche musei. Alcuni di questi siti includono la Moschea Jame di Gorgan, il pittoresco villaggio di Ziarat, le sue sorgenti termali e la cascata Ziarat, il parco forestale di Alang Darreh, Hezarpich Heighths, il museo di Gorgan che ospita reperti di Tureng Tepe e altri siti archeologici della zona e un museo dell'artigianato. Gorgan \u00e8 anche nota per i suoi mercati locali giornalieri dove si vendono prodotti artigianali come tappeti di lana, tessuti di seta e gioielli fatti a mano; anche l'edilizia \u00e8 un settore in ascesa, sono stati commissionati diversi progetti di costruzione anche ad architetti esteri, tra cui un grande hotel.\nCultura.\nA Gorgan sono presenti diverse universit\u00e0 tra le quali:\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Gorgan; Gorgan \u00e8 un importante snodo ferroviario, infatti la citt\u00e0 \u00e8 dotata di una stazione ferroviaria: la Gorgan Railway Station.\nSport.\nLo sport principale a Gorgan \u00e8 la pallacanestro. Lo Shahrdari Gorgan compete nella Super League del basket iraniano.\nLa principale squadra di calcio di Gorgan \u00e8 l'Etka Gorgan F.C., che milita nella Azadegan League."}
{"id": "2218385", "revid": "24443", "url": "https://it.wikipedia.org/wiki?curid=2218385", "title": "Grand Mont Ruan", "text": ""}
{"id": "2218387", "revid": "188323", "url": "https://it.wikipedia.org/wiki?curid=2218387", "title": "Vor (azienda)", "text": ""}
{"id": "2218391", "revid": "729019", "url": "https://it.wikipedia.org/wiki?curid=2218391", "title": "General Atomics MQ-9 Reaper", "text": "Il General Atomics MQ-9 Reaper (originariamente conosciuto come Predator B) \u00e8 un aeromobile a pilotaggio remoto (APR o UAV dall'acronimo in inglese) sviluppato dalla General Atomics Aeronautical Systems (GA-ASI) per l'uso alla United States Air Force, l'United States Navy, all'italiana Aeronautica Militare e la britannica Royal Air Force. L'MQ-9 \u00e8 il primo UAV hunter-killer progettato per la sorveglianza a lunga autonomia, e a elevate altitudini.\nStoria del progetto.\nGrazie al successo ottenuto in ambito operativo dal MQ-1 Predator, variante multiruolo del General Atomics RQ-1 Predator, la General Atomics decise di avviare, alla fine degli anni novanta e su iniziativa privata, un programma di sviluppo del modello con una variante dalla maggiore efficacia da proporre nell'ambito del mercato del settore difesa, principalmente per le United States Armed Forces.\nL'ufficio tecnico, basandosi sulle esperienze acquisite sul precedente modello, disegn\u00f2 un APR che riproponeva con dimensioni aumentate l'impostazione dell'RQ-1 Predator abbandonando la motorizzazione a combustione interna per una pi\u00f9 potente turbina a gas, pi\u00f9 specificatamente un motore turboelica, al fine di aumentarne le prestazioni generali pur mantenendo la configurazione ad elica spingente. Tra le differenze visivamente pi\u00f9 evidenti vi \u00e8 un diverso impennaggio a V integrato da una pinna ventrale.\nIl prototipo del nuovo modello, al quale venne assegnata la designazione ufficiale MQ-9, venne portato in volo per la prima volta il 2 febbraio 2001.\nTecnica.\nL'MQ-9 \u00e8 un velivolo pi\u00f9 grande e ha pi\u00f9 capacit\u00e0 di carico dell'RQ-1 Predator. Pu\u00f2 usare gli stessi sistemi di terra del MQ-1. L'MQ-9 ha una potenza di 950 cavalli vapore, molto pi\u00f9 potente del motore a pistoni del Predator. L'incremento di potenza permette al Reaper di portare 15 volte il peso e volare a tre volte la velocit\u00e0 del MQ-1.\nImpiego operativo.\nNel 2008 la New York Air National Guard 174th Fighter Wing inizi\u00f2 la transizione dall'aereo pilotato F-16 all'aeromobile a pilotaggio remoto MQ-9 diventando cos\u00ec il primo squadrone d'attacco pienamente automatizzato.\nIl 1\u00ba agosto 2008, l'Italia ha richiesto 4 di questi velivoli, 4 stazioni di terra e 5 anni di assistenza, per un totale di 330 milioni di dollari. Nel novembre 2009 ne ha richiesti altri 2. Dal giugno 2010 sono cominciate le consegne dell'MQ-9 all'Aeronautica Militare Italiana.\nNell'ottobre 2011 la rivista tecnologica americana \"Wired\" ha dichiarato che i computer che controllano i droni Reaper e i Predator sono infettati da un virus informatico.\nIl 13 dicembre 2011 un MQ-9 disarmato appartenente agli Stati Uniti d'America \u00e8 caduto sull'aeroporto Internazionale delle Seychelles senza provocare vittime.\nIl 20 novembre un MQ-9 appartenente all'Aeronautica Italiana, precisamente al 32\u00ba Stormo, \u00e8 stato abbattuto mentre volava vicino alle coste libiche per una missione di supporto all'operazione \"Mare Sicuro\" da una batteria contraerea presso Tarhouna, secondo il quotidiano Libyan Addres, appartenente all'Esercito Nazionale Libico.\nIl un drone MQ-9 Predator B \u00e8 stato usato dall'USAF nell'attacco che ha portato alla morte del generale iraniano Qasem Soleimani."}
{"id": "2218392", "revid": "21880", "url": "https://it.wikipedia.org/wiki?curid=2218392", "title": "Mucuna", "text": "Mucuna \u00e8 un genere di piante della famiglia delle Fabacee (o Leguminose)\nDistribuzione e habitat.\nSi ritrovano nelle regioni tropicali e subtropicali come nelle isole Hawaii.\nTassonomia.\nIl genere comprende le seguenti specie\nAspetti medici.\nAlcune specie come la \"Mucuna urens\" e la \"Mucuna pruriens\", possono causare irritazioni alla pelle.\nUsi.\nVengono utilizzate come piante ornamentali."}
{"id": "2218393", "revid": "326243", "url": "https://it.wikipedia.org/wiki?curid=2218393", "title": "Cynthia Lennon", "text": ""}
{"id": "2218394", "revid": "71155", "url": "https://it.wikipedia.org/wiki?curid=2218394", "title": "Rivalit\u00e0 di Oxbridge", "text": "L'Universit\u00e0 di Oxford e l'Universit\u00e0 di Cambridge, note insieme come Oxbridge, sono le due pi\u00f9 antiche universit\u00e0 britanniche. Entrambe con una storia plurisecolare, tra esse sono cresciuti molti tra i pi\u00f9 prominenti scienziati, scrittori e statisti britannici, cos\u00ec come altre note figure in molti diversi campi. Anche la rivalit\u00e0 tra Oxford e Cambridge ha una lunga storia che risale al 1209, quando Cambridge fu fondata da un gruppo di studiosi in cerca di rifugio dall'ostilit\u00e0 degli abitanti di Oxford.\nOxbridge: tra immagine e stereotipo.\nOxford e Cambridge sono molto ben note nel Regno Unito. La loro fama si deve una variet\u00e0 di fattori, tra cui l'associazione dei loro nomi a una lunga linea di ben distinte figure storiche, la conoscenza delle quali si \u00e8 estesa attraverso l'influenza dell'Impero britannico e la prominenza mondiale della lingua inglese.\nCome molte altre istituzioni, Oxford e Cambridge sono state attente nel preservare molte parti della loro storia, conservando una quantit\u00e0 di tradizioni che possono sembrare arcaiche e bizzarre. Gli studenti e gli accademici di Oxbridge sono stati variamente stereotipati come intelligenti, pieni di risorse, e ambiziosi; cos\u00ec come pretenziosi, arroganti, ed egocentrici.\nLe stesse istituzioni sono spesso viste come bizzarre e incantevoli, ma anche lente nel rispondere ai cambiamenti.\nCi sono, a volte, accuse che gli studenti pi\u00f9 poveri siano svantaggiati quando richiedono l'ammissione a Oxbridge, e che entrambe le universit\u00e0 abbiano mantenuto la loro tradizionale reputazione di essere socialmente esclusive ed elitarie, accuse fortemente respinte da entrambe.\nOxford e Cambridge: cosa le unisce.\nLa struttura istituzionale.\nSia Oxford sia Cambridge hanno rinomate case editrici (la Oxford University Press e la Cambridge University Press), giardini botanici (il Giardino Botanico dell'Universit\u00e0 di Oxford e il Giardino Botanico dell'Universit\u00e0 di Cambridge), musei (l'Ashmolean Museum ed i Fitzwilliam Museum), biblioteche (la Bodleian Library e la Biblioteca dell'Universit\u00e0 di Cambridge) e societ\u00e0 di discussione (la Oxford Union e la Cambridge Union).\nLa struttura collegiale.\nI college all'interno di ciascuna universit\u00e0 sono regolarmente in competizione tra essi in una variet\u00e0 di sport ed altri settori (es., rugby, canottaggio, atletica e scacchi), ma sono spesso felici di unire i propri talenti per competere contro il grande \"nemico\" (Oxford o Cambridge a seconda del caso).\nCome \u00e8 anche comune per gli studenti di entrambe le universit\u00e0 di Oxford e Cambridge indicarle reciprocamente come \"the other place\" (\"l'altro posto\"), e laddove gli studenti di entrambe le universit\u00e0 amino fare punting (escursioni sulle barche a fondo piatto), il punter, a seconda della citt\u00e0, si pone tradizionalmente in piedi al lato opposto della barca.\nOxford e Cambridge: cosa le divide.\nLa citt\u00e0 di Oxford \u00e8 pi\u00f9 grande (con una popolazione stimata nel 2007 superiore del 30% rispetto a quella di Cambridge) ed \u00e8 storicamente riconosciuta come pi\u00f9 \"urbanizzata\" ed \"industrializzata\", laddove Cambridge d\u00e0 pi\u00f9 un senso di \"citt\u00e0 mercante\". Inoltre, Oxford \u00e8 associata all'industria dei motori (attualmente, la BMW produce ad Oxford la Mini, ed un gran numero di Team di Formula Uno sono basati nell'Oxfordshire e nelle contee vicine), laddove invece l'area circostante Cambridge \u00e8 conosciuta come Silicon Fen ed ospita molti produttori di alta tecnologia.\nOxford \u00e8 anche la citt\u00e0 pi\u00f9 citata nel cinema: le pellicole pi\u00f9 recenti, con scene tratte da Oxford, includono i film di Harry Potter; e la piazza Radcliffe Square \u00e8 stata utilizzata nella produzione di \"La bussola d'oro\", primo capitolo della trilogia \"Queste oscure materie\", e parte della quale \u00e8 stata ambientata ad Oxford). L'architettura della citt\u00e0, dunque, ha reso Oxford una \"location\" molto popolare presso registi e turisti; ma Cambridge ha, dal suo canto, un maggior numero di attrazioni turistiche, tra cui la cappella del King's College.\nOxbridge nella letteratura.\nIl celebre scrittore C.S. Lewis, docente di Letteratura anglosassone e poi di Letteratura inglese a Oxford, nella sua Trilogia Cosmica - \"Lontano dal pianeta silenzioso\", \"Perelandra\" e \"Quell'orribile forza\", in Italia pubblicati da Adelphi) - non risparmia frecciatine ai colleghi cantabrigensi.\nDi contro, lo scrittore Abraham Yehoshua, ne \"Il signor Mani\" (in Italia pubblicato dalla Einaudi), offre un buon esempio dell'ostilit\u00e0 degli studenti di Cambridge nei confronti dei colleghi oxoniensi. Il tenente britannico Ivor Steven Horivitz, laureando in legge a Cambridge, sbeffeggia a pi\u00f9 riprese alcuni studenti dell'area di lingua e cultura araba di Oxford incapaci, a suo dire, di svolgere la funzione di interprete di cui sono stati incaricati durante un viaggio in Palestina al seguito dell'esercito di Sua Maest\u00e0.\nSport.\nOgni anno i vari club sportivi delle due universit\u00e0 si fronteggiano l'un l'altro nelle molteplici discipline praticate dai due campus:"}
{"id": "2218405", "revid": "767487", "url": "https://it.wikipedia.org/wiki?curid=2218405", "title": "Funambolo", "text": "Funambolo \u00e8 chi si esercita nell'arte del funambolismo dal latino (funis ambulare - camminare sulla fune), ovvero quella pratica circense effettuata sin dall'antichit\u00e0 in spettacoli di strada e itineranti.\nTecnica.\nSolitamente veniva tesa una fune ad un paio di metri dal suolo mediante aste e tiranti e l'artista ci camminava. Oltre a camminarci per\u00f2 lo spettacolo poteva comprendere anche numeri pi\u00f9 complicati, ad esempio di volteggio, di clown, di giocoleria secondo la bravura dell'artista. La corda pu\u00f2 essere molto tesa ed in questi casi viene adoperato un cavo di acciaio e questo tipo di preparazione \u00e8 adatto a tragitti molto lunghi o in strutture pi\u00f9 organizzate come i circhi mentre negli spettacoli da strada \u00e8 utilizzata la versione meno tesa con funi che richiedono minor tempo di preparazione e maggiore semplicit\u00e0.\nIn epoca moderna funamboli come Philippe Petit o Adili Wuxiuer hanno teso funi d'acciaio in scenari spettacolari come le cascate del Niagara, la Cattedrale di Notre-Dame a Parigi o le torri gemelle del World Trade Center.\nFunzione allegorica.\nIl termine funambolo \u00e8 usato anche per indicare in modo figurato chi ha grandi doti di equilibrismo e di spettacolo o in generale come sinonimo di acrobata."}
{"id": "2218406", "revid": "830939", "url": "https://it.wikipedia.org/wiki?curid=2218406", "title": "Jekyll (miniserie televisiva 2007)", "text": "Jekyll \u00e8 una miniserie televisiva drammatica britannica del 2007, articolata in sei puntate e prodotta per la televisione inglese dalla Hartswood Films e Stagescreen Productions per il primo canale della BBC.\nLa serie - autoconclusiva e senza seguiti - \u00e8 stata descritta dai suoi creatori come una sorta di prosecuzione ideale del classico racconto di Robert Louis Stevenson, pi\u00f9 che non una sua rilettura in chiave moderna: il racconto stesso viene richiamato nel corso della serie come un antefatto di quello che viene narrato nella vicenda.\nLa miniserie \u00e8 stata trasmessa dalla BBC nei mesi di giugno e luglio 2007. In Italia \u00e8 andata in onda su Jimmy a partire dal 24 ottobre 2007.\nTrama.\nIl dottor Tom Jackman scopre di essere una sorta di discendente del dott. Henry Jekyll narrato dallo scrittore Robert Louis Stevenson quando inizia a trasformarsi nel serial killer Mr. Hyde. Con l'uso della tecnologia moderna tenta di tenere a bada la sua seconda identit\u00e0, con cui riesce a convivere fino a quando entrambi scoprono di essere l'elemento chiave di un complotto vecchio di un centinaio d'anni e perseguito da un'organizzazione segreta.\nProduzione.\nCasting.\nDurante una riunione relativa alla serie \"La legge di Murphy\" (\"Murphy's Law\") di cui \u00e8 protagonista, James Nesbitt e il suo agente si sono visti proporre la sceneggiatura di \"Jekyll\", con l'invito a voler coprire il ruolo principale. Nesbitt si \u00e8 reso conto che la parte lo avrebbe portato in un terreno interpretativo molto lontano dai suoi precedenti impegni (tra questi spiccano il ruolo dell'attivista di \"Bloody Sunday\" di Paul Greengrass e quello del comprensivo padre dei giovani protagonisti in \"Millions\" di Danny Boyle).\nRealizzazione.\nLa serie \u00e8 stata realizzata in due blocchi di tre episodi ciascuno, i primi tre dei quali diretti da Douglas Mackinnon, mentre la regia del secondo blocco di episodi \u00e8 stata curata da Matt Lipsey. Ogni episodio (della durata di 55 minuti) ha richiesto 12 giorni di realizzazione. Le riprese sono iniziate nel settembre 2006. Il make-up per interpretare Hyde ha imposto a Nesbitt di sottoporsi a sedute in sala trucco da un'ora ogni giorno; oltre ad una parrucca scarmigliata, gli sono state aggiunti sopracciglia cespugliose, naso e lobi delle orecchie pi\u00f9 grandi. Inoltre ha indossato lenti a contatto profondamente nere per attribuire a Hyde un aspetto dissennato. La trasformazione non viene mai mostrata direttamente in nessuno dei sei episodi. Le riprese sono avvenute in uno zoo privato, in una tenuta vicino ad Henley-on-Thames ed a Bognor Regis per alcune sequenze in flashback. Le riprese sono terminate nel dicembre 2006.\nPuntate.\nLe sei puntate sono tutte scritte da Steven Moffat, e dirette da Douglas Mackinnon (puntate 1-3) e Matt Lipsey (puntate 4-6).\nAccoglienza.\nLa serie ha ottenuto recensioni critiche positive. Nesbitt \u00e8 stato nominato al Golden Globe per la miglior performance di un attore in una miniserie.\nDVD.\nNon \u00e8 reperibile un'edizione DVD italiana, disponibile invece per il mercato britannico."}
{"id": "2218407", "revid": "174925", "url": "https://it.wikipedia.org/wiki?curid=2218407", "title": "Pescone", "text": "Il Pescone \u00e8 un torrente del Piemonte, principale immissario della sponda orientale del lago d'Orta. Transita dapprima nel Verbano-Cusio-Ossola e poi in Provincia di Novara; nel suo breve corso crea pericolosi orridi.\nPercorso.\nNasce dalle falde del Mottarone e, dopo aver attraversato la frazione di Omegna \"Pescone\" (dalla quale trae il nome), segna per un tratto il confine tra Armeno e Pettenasco e si getta poi nel lago d'Orta nei pressi del capoluogo di quest'ultimo comune.\nUtilizzi.\nNella parte alta del corso del torrente vi \u00e8 una centrale elettrica, installata nei primi del '900, di propriet\u00e0 dalla ditta Lagostina.\nIl Pescone \u00e8 stato da sempre una risorsa sia idrica che energetica per la zona che attraversa. Nonostante il suo breve corso, la portata costante veniva utilizzata per la produzione di energia. I mulini oggi hanno cessato l'attivit\u00e0, ma un piccolo turismo si sta sviluppando: il corso impetuoso del torrente \u00e8 utilizzato fino a Pettenasco per Kayaking oppure per la pesca sportiva.\nPesca.\nVengono immesse le trote ed salmerini. Per pescare bisogna essere possessori di tessera FIPSAS."}
{"id": "2218408", "revid": "304077", "url": "https://it.wikipedia.org/wiki?curid=2218408", "title": "Duesenberg J", "text": "La Duesenberg J \u00e8 un'automobile prodotta negli Stati Uniti d'America dal 1929 al 1937 dalla Duesenberg Automobile and Motors Company.\nIl contesto.\nLa \"Model J\" \u00e8 stata la pi\u00f9 riuscita, famosa e lussuosa vettura della Duesenberg. Venne prodotta in 435 esemplari nell'arco di nove anni, un gran numero considerando l'elevato costo di queste auto rivolte ad una ristretta cerchia di clienti. Una vettura finita nelle versioni pi\u00f9 lussuose poteva arrivare a 20/25000 dollari e si consideri che all'epoca con la stessa cifra si potevano acquistare trenta Ford A. Inoltre ogni modello, costruito in buona parte a mano, era un esemplare quasi unico, allestito sulle richieste del cliente. \u00c8 rimasta celebre nell'immaginario collettivo come la vettura dei divi di Hollywood degli anni trenta.\nLa base era costituita da un telaio di 3900 mm o di 3620 mm nella versione passo corto, con sospensioni ad asse rigido sia anteriore che posteriore a balestre semiellittiche e ammortizzatori idraulici. Gli snodi delle sospensioni erano dotati di un sistema di lubrificazione automatico che entrava in funzione ogni 150 km. Le ruote erano a raggi a fissaggio centrale con pneumatici da 7x19 pollici e le carreggiate entrambe di 1423 mm.\nIl motore era un otto cilindri in linea raffreddato ad acqua di 6882 cm\u00b3 (420 c.i.) con alesaggio e corsa di 95,2 x 120,6 mm (3,75 x 4,75 pollici). Con un rapporto di compressione di 5,2:1 erogava una potenza dichiarata da 246 a 265 cv a seconda delle versioni, che nel 1929 ne faceva la vettura stradale pi\u00f9 potente del mondo.\nQuesto motore presentava soluzioni tecniche avanzate, talvolta uniche. La distribuzione era a quattro valvole in testa per cilindro con doppio asse a camme in testa comandati da una silenziosa ed affidabile catena \"triplex\". L'alimentazione era fornita da un unico carburatore doppio corpo e l'accensione a due bobine indipendenti che alimentavano quattro candele ciascuna. La lubrificazione era a pressione con una capacit\u00e0 di olio nel carter di 13,5 litri. Particolarissimo era il sistema di smorzamento di vibrazioni dell'albero motore, ottenuto con capsule di mercurio nel supporto anteriore.\nI freni erano ad impianto idraulico con tamburi surdimensionati per arrestare il pesante mezzo capace di una velocit\u00e0 massima di quasi 190 km/h.\nIl cambio con comando a leva centrale era a tre marce pi\u00f9 retromarcia con trasmissione alle ruote posteriori. Lo sterzo era a vite e settore con barra di accoppiamento tra le ruote anteriori.\nInsuperabile era la strumentazione, oltre agli usuali contachilometri, indicatore livello benzina, manometro dell'olio e amperometro, sul cruscotto si trovavano anche cronometro e altimetro. Inoltre vi era una strumentazione dedicata alla sicurezza, come il manometro della pressione del circuito idraulico dei freni, una spia luminosa che ogni 1200 km avvertiva dell'intervallo del cambio dell'olio e una per il controllo della batteria ogni 2400 km. Un'altra spia si accendeva quando il sistema di lubrificazione delle sospensioni era in funzione e un'altra avvertiva di eventuali anomalie in esso.\nFred Duesenberg mor\u00ec nel luglio 1932 in seguito ad un incidente occorsogli mentre era alla guida di una versione sovralimentata del Model J, ovvero quella che si sarebbe evoluta nei modelli SJ/SSJ e da allora la macchina non ebbe pi\u00f9 importanti modifiche tecniche."}
{"id": "2218409", "revid": "51032", "url": "https://it.wikipedia.org/wiki?curid=2218409", "title": "Funambolismo", "text": ""}
{"id": "2218410", "revid": "93556", "url": "https://it.wikipedia.org/wiki?curid=2218410", "title": "Kabul (fiume)", "text": "Il Kabul (\"sanscrito\": Kubh\u0101 ; \"greco\": \u039a\u03c9\u03c6\u03ae\u03bd / Koph\u00e9n; \"arabo\" \u0646\u0647\u0631 \u0643\u0627\u0628\u0648\u0644 Nahr Kabul) \u00e8 un fiume dell'Asia che nasce dalle propaggini delle montagne dell'Indo Kush e che dopo aver attraversato la valle che porta lo stesso nome e bagnato le citt\u00e0 di Kabul e Jalalabad passa nel territorio del Pakistan nei pressi del passo di Khyber dove confluisce nell'Indo nei pressi della citt\u00e0 di Nowshera."}
{"id": "2218415", "revid": "287204", "url": "https://it.wikipedia.org/wiki?curid=2218415", "title": "Ruscino", "text": "Ruscino (in latino \"Ruscino\") \u00e8 un sito archeologico romano che si trova nel sud-ovest della Francia, nella regione della Linguadoca-Rossiglione, a circa 1 kilometro a est di Perpignano, in una localit\u00e0 detta oggi Ch\u00e2teau Roussillon o Castellrossell\u00f3 in catalano.\nStoria.\nI recenti ritrovamenti attestano la presenza umana nella zona di Ruscino fino dal Neolitico, anche se i primi insediamenti stabili sono documentati solo alla fine del VI secolo a.C.\nTra il III e il II secolo a.C. Ruscino divenne una delle citt\u00e0 abitate dai Volci Tectosagi, una popolazione celtica proveniente dalla zona danubiana. Nel 121 a.C. i Romani conquistarono la Gallia Narbonese e Ruscino inizi\u00f2 la sua romanizzazione. La costruzione della Via Domizia, che attraversava la citt\u00e0 collegandola con i centri vicini di \"Narbo Martius\" (Narbona), \"Baetiris\" (B\u00e9ziers) e le citt\u00e0 costiere di \"Portus Veneris\" (Port-Vendres) e Banyuls, favor\u00ec gli scambi commerciali e lo sviluppo della citt\u00e0 che conobbe il suo apice nel I secolo sotto il principato di Ottaviano Augusto con la costruzione del Foro.\nVerso la fine dell'Impero romano, nel 462, la zona di Ruscino pass\u00f2 sotto i Visigoti che mantennero il controllo della regione, detta allora \"Settimania\", fino alla conquista da parte dagli Arabi nel 720 d.C. Della presenza araba nel territorio ci sono pochissime testimonianza, fra queste proprio nel territorio di Ruscino viene un'importante conferma costituita da circa quaranta sigilli in piombo recanti iscrizioni in caratteri cufici e risalenti all'VIII secolo.\nNel 760 il re franco Pipino il Breve riconquist\u00f2 la regione del Rossiglione e con essa Ruscino. Nel periodo carolingio il villaggio cambia il suo nome prima in \"Ruscellio\", poi \"Rosciliona\", che diventer\u00e0 Chateau-Roussillon.\nSotto il regno di Carlo Magno Chateau-Roussillon diventa la capitale amministrativa della Contea del Rossiglione. Il primo Conte di Rossiglione di cui si hanno notizie fu Gocelone, conte dall'812 all'832. Tra il X e il XIII secolo venne costruito, probabilmente in pi\u00f9 periodi, il castello, di cui oggi restano la torre e la cappella di Santa Maria.\nSotto il conte Guislaberto I (991 - 1013) la residenza comitale fu spostata da Chateau-Roussillon a Perpignano, iniziando quindi il declino della citt\u00e0.\nStruttura del sito.\nIl sito archeologico si trova su una bassa collinetta che si affaccia sul Tet. In esso si individuano i resti di un insediamento di epoca romana, una chiesa medioevale con torre, i resti di una abitazione dell'et\u00e0 del ferro. Sul posto \u00e8 in via di realizzazione un museo gestito dal locale Centro archeologico di Ruscino.\nInsediamento romano.\nI reperti risalenti all'epoca romana occupano un'area di circa 3.000\u00a0m\u00b2, composta da due sezioni: la sezione ovest dove si trova il Foro con la basilica e i negozi e la sezione nord-est dove si trovano i resti di una zona residenziale con relative terme.\nResti medioevali.\nI resti di epoca medioevale si trovano all'estremo nord del sito e sono costituiti da una chiesa ed una torre di avvistamento.\nLa chiesa di Santa Maria e San Pietro risale in parte all'XI secolo (parte nord e muri sud e ovest) ed in parte al secolo successivo. In stile romanico \u00e8 costituita da due navate affiancate con l'asse maggiore in direzione ovest-est. La navata nord \u00e8 pi\u00f9 stretta e termina sul lato est con una piccola abside disassata. La navata sud \u00e8 pi\u00f9 larga e di forma leggermente svasata e anch'essa termina sul lato est con una grande abside. Sulla facciata ovest \u00e8 presente una torre che ospita le campane.\nDi fronte alla chiesa in direzione nord si trova la torre. Alta circa 20 metri, a pianta circolare, fu costruita intorno al XIII secolo come parte delle fortificazioni indicate nei testi come \"Castrum Rossilione\".\nResti dell'et\u00e0 del ferro.\nTra il 2000 e il 2002, durante i lavori per la costruzione del parcheggio del Museo archeologico, sono stati scoperti i resti di una abitazione risalente al VI secolo a.C. (tardo bronzo\u00a0\u2014 prima et\u00e0 del ferro). Gli scavi hanno permesso di ricostruire con grande precisione la casa costruita in legno e canne avente una struttura molto simile alle capanne di pescatori ritrovate lungo la costa. La scoperta del piano completo dell'abitazione e il buon stato di conservazione delle finiture interne hanno costituito un caso di studio per la ricostruzione a grandezza naturale della casa. Dopo aver proceduto a varie modellazioni in scala \u00e8 stato predisposto un piano di realizzazione che si \u00e8 concretizzato fra l'estate del 2007 e la primavera del 2008 con la realizzazione della struttura esterna e il tetto, successivamente \u00e8 previsto il completamento con le parti interne."}
{"id": "2218417", "revid": "26630", "url": "https://it.wikipedia.org/wiki?curid=2218417", "title": "Duesenberg Model J", "text": ""}
{"id": "2218419", "revid": "767487", "url": "https://it.wikipedia.org/wiki?curid=2218419", "title": "Cherry Tree (Oklahoma)", "text": "Cherry Tree \u00e8 un census-designated place degli Stati Uniti d'America, nella Contea di Adair, nello stato dell'Oklahoma."}
{"id": "2218420", "revid": "120793586", "url": "https://it.wikipedia.org/wiki?curid=2218420", "title": "Elettronica In", "text": "Elettronica In (dove \"In\" sta per \"Innovativa\") \u00e8 una rivista italiana mensile di elettronica applicata e tecnologia a diffusione nazionale, distribuita in edicola e in abbonamento.\nStoria.\nLa rivista viene fondata nel 1995 da Arsenio Spadoni, giornalista, gi\u00e0 direttore e fondatore insieme a Mario Magrone di \"Elettronica 2000\" (nata nel 1979) e in precedenza collaboratore di altre riviste di elettronica quali \"Radio Elettronica\" e \"CQ elettronica\"."}
{"id": "2218422", "revid": "287204", "url": "https://it.wikipedia.org/wiki?curid=2218422", "title": "Andr\u0117j Kra\u016d\u010danka", "text": ""}
{"id": "2218423", "revid": "1543377", "url": "https://it.wikipedia.org/wiki?curid=2218423", "title": "Atmosfera di Io", "text": "L'atmosfera di Io \u00e8 estremamente sottile e consiste principalmente in diossido di zolfo (SO2). Alla superficie \u00e8 stimata una pressione di un miliardesimo di atmosfere. \u00c8 fortemente influenzata dalle radiazioni presenti nella magnetosfera di Giove, che la depredano costantemente dei suoi costituenti, e dagli episodi di vulcanismo sulla luna, che contribuiscono a ricostituirla. Presenta una struttura non uniforme, con una densit\u00e0 maggiore in corrispondenza dell'equatore, dove si concentrano anche i principali fenomeni atmosferici. I pi\u00f9 evidenti dalla Terra sono le aurore (che su Io sono quindi equatoriali e non polari).\nCaratteristiche.\nL'atmosfera di Io, estremamente sottile, consiste principalmente in diossido di zolfo (SO2, comunemente indicato come \"anidride solforosa\"). Alla superficie \u00e8 stimata una pressione di un miliardesimo di atmosfera.\nUn'atmosfera cos\u00ec sottile non comporta alcuna protezione dalle potenti radiazioni presenti nella magnetosfera gioviana. Questo dato dovr\u00e0 essere tenuto in considerazione dai progettisti di future missioni spaziali che prevedono un allunaggio su Io. Inoltre, per le stesse ragioni, l'attraversamento dell'atmosfera di Io non necessita di uno scudo termico, ma piuttosto di un sistema di retrorazzi che permettano un allunaggio morbido.\nLe stesse radiazioni (nella forma di un plasma) depredano l'atmosfera dei suoi costituenti, che devono essere costantemente riforniti. La principale fonte di SO2 \u00e8 il vulcanismo presente su Io, sebbene una fonte secondaria, ma comunque importante, sia la sublimazione del diossido di zolfo congelato sulla superficie, indotta dall'incidenza della radiazione solare. L'atmosfera \u00e8 concentrata principalmente in corrispondenza dell'equatore della luna, dove la superficie \u00e8 pi\u00f9 calda e dove sono collocati i principali coni vulcanici. Ulteriori differenze sono state osservate, con le densit\u00e0 pi\u00f9 alte misurate in corrispondenza delle bocche vulcaniche (in particolare in presenza di episodi eruttivi) e nell'emisfero opposto rispetto a quello che Io mostra a Giove, dove l'SO2 congelato \u00e8 pi\u00f9 abbondante.\nImmagini ad alta risoluzione scattate mentre sul satellite il Sole \u00e8 eclissato da Giove, hanno rivelato una luminescenza simile a quella prodotta da un'aurora polare sulla Terra. Come accade sul nostro pianeta, questo fenomeno deriva dall'impatto della radiazione con l'atmosfera. Le aurore generalmente si manifestano attorno ai poli magnetici di un pianeta, ma su Io esse sono pi\u00f9 luminose in prossimit\u00e0 dell'equatore. Io, immersa nella magnetosfera di Giove, non possiede un campo magnetico proprio. Gli elettroni presenti nella magnetosfera del pianeta, quindi, collidono senza essere deviati sull'atmosfera della luna. Un numero maggiore di collisioni, generando aurore pi\u00f9 luminose, si verifica laddove le linee di campo sono tangenti al satellite (cio\u00e8 in corrispondenza dell'equatore), perch\u00e9 l\u00ec la colonna di gas che attraversano \u00e8 maggiore. Le aurore corrispondenti a tali punti su Io son viste \"dondolarsi\" al cambiare dell'orientazione del dipolo magnetico inclinato di Giove.\nOsservazione.\nLa prima rilevazione dell'atmosfera di Io avvenne grazie ai dati raccolti dalla Pioneer 10 durante il sorvolo del sistema di Giove, nel 1973. Le analisi nell'infrarosso eseguite con lo strumento IRIS durante il sorvolo delle sonde Voyager permisero di rilevare i primi componenti dell'atmosfera, in particolare il diossido di zolfo.\nLe sonde Voyager rilevarono anche la presenza di un toro ionico in corrispondenza dell'orbita di Io, derivante dall'interazione dell'atmosfera della luna con la magnetosfera gioviana. L'esplorazione di tale struttura \u00e8 proseguita durante il sorvolo di Giove della sonda Ulysses.\nLa conoscenza dell'atmosfera di Io \u00e8 migliorata grazie alle analisi condotte durante la missione Galileo. Lo studio dell'atmosfera di Io e del vulcanesimo che l'alimenta \u00e8 proseguito con osservazioni dalla Terra e dallo spazio, utilizzando il Telescopio spaziale Hubble. Anche durante il sorvolo di Giove della New Horizons nel 2007 lo studio di Io \u00e8 stato considerato uno degli obiettivi principali."}
{"id": "2218426", "revid": "62004", "url": "https://it.wikipedia.org/wiki?curid=2218426", "title": "Andrei Krauchanka", "text": ""}
{"id": "2218427", "revid": "30445", "url": "https://it.wikipedia.org/wiki?curid=2218427", "title": "Ch\u00e2teau-Roussillon", "text": ""}
{"id": "2218429", "revid": "149485", "url": "https://it.wikipedia.org/wiki?curid=2218429", "title": "Pia Tafdrup", "text": "Eletta membro della Reale Accademia Letteraria Danese nel 1989, le \u00e8 stato poi conferito nel 2001 il titolo di appartenente all'Ordine del Dannebrog.\nLe sue opere sono state tradotte in oltre venti lingue. In particolare, le raccolte poetiche \"Spring Tide\" (1989) e \"Queen's Gate\" (2001) sono state le prime ad essere state tradotte in Inglese. Le \u00e8 stata riconosciuta una \"parentela letteraria\" con il connazionale poeta romantico Emil Aarestrup e con la poetessa modernista Katarina Frostenson."}
{"id": "2218434", "revid": "287204", "url": "https://it.wikipedia.org/wiki?curid=2218434", "title": "Tossicologia analitica", "text": "La tossicologia analitica \u00e8 la branca della tossicologia che applica le metodiche chimiche e biochimiche di analisi per la determinazione delle sostanze presenti in svariate matrici, come i fluidi corporei (es. sangue, plasma, urine), gli alimenti, tamponi vari, ecc.\nIn base all'origine o natura di un agente tossico, si ha la seguente classificazione descrittiva (Peterson \"et al.\", 1923) alla quale \u00e8 strettamente correlata la metodica analitica seguita:\nComunemente, prima dell'analisi vera e propria, \u00e8 necessaria una fase preparativa che include operazioni quali la separazione dalla matrice della sostanza ricercata, la sua concentrazione e la purificazione. Oggetto di studio, in relazione alla relativa tossicocinetica, pu\u00f2 essere la stessa sostanza tossica ma anche un suo metabolita o un suo complesso proteico formatosi all'interno dell'organismo. Molto utilizzate sono la cromatografia (HPLC, GC, TLC), la spettrometria di massa e tecniche di dosaggio immunoenzimatico come l'ELISA.\nScopo della tossicologia analitica non \u00e8 solo quello della determinazione di una data sostanza al fine di stabilire rischi ed effetti negativi sulla salute, ma anche quello di studiare sperimentalmente la variazione della concentrazione delle sostanze chimiche in funzione del tempo trascorso all'interno dell'organismo nonch\u00e9 le modificazioni che subiscono tali sostanze prima della loro escrezione. Importante \u00e8 anche il suo ruolo nella determinazione della biodisponibilit\u00e0."}
{"id": "2218437", "revid": "2085945", "url": "https://it.wikipedia.org/wiki?curid=2218437", "title": "Tay Ninh", "text": "Tay Ninh \u00e8 una citt\u00e0 nella Regione sud-occidentale del Vietnam. \u00c8 la capitale della Provincia di Tay Ninh. Tay Ninh \u00e8 nota per essere il centro del Caodaismo.\nDal punto di vista amministrativo, funge da municipalit\u00e0 autonoma o \"capitale di distretto\", non dipende quindi da un altro Distretto. Ha 183.654 abitanti. Il turismo di Tay Ninh \u00e8 in fase di sviluppo.\nEventi culturali.\nLa citt\u00e0 di Tay Ninh \u00e8 considerata la Santa Sede della religione Cao Dai, e per questo motivo teatro dell'annuale cerimonia nota fra i devoti con il nome di H\u1ed9i Y\u1ebfn Di\u00eau Tr\u00ec."}
{"id": "2218439", "revid": "767487", "url": "https://it.wikipedia.org/wiki?curid=2218439", "title": "Stop the Clocks EP", "text": "Stop the Clocks EP \u00e8 un extended play della band inglese Oasis, pubblicato il 13 novembre 2006 per anticipare l'uscita della loro omonima raccolta.\nIl singolo non \u00e8 stato realmente incluso nelle classifiche del Regno Unito, la posizione riportata \u00e8 ipotetica e basata sulle copie vendute, quasi 21\u00a0000.\nL'esibizione live di \"Some Might Say\", il cui luogo di registrazione \u00e8 definito sconosciuto, \u00e8 stata riconosciuta in una registrazione al Club citt\u00e0 di Tokyo, in Giappone, del 22 agosto 1995."}
{"id": "2218450", "revid": "277947", "url": "https://it.wikipedia.org/wiki?curid=2218450", "title": "I diversi colori delle razze", "text": "I diversi colori delle razze \u00e8 un mito Fon (Benin) che vuole spiegare come ebbe origine il mondo, quali funzioni siano assegnate agli astri e quale sia il ruolo degli agenti atmosferici. Quindi si tratta di una storia sacra trasmessa per via orale utile anche per rinsaldare e unificare la comunit\u00e0. Il mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nTrama.\nIl mito spiega come mai gli europei hanno la pelle chiara e amano la frutta mentre, invece, gli africani hanno la pelle scura e amano l'olio di palma.\n\u00c8 la storia di tre fratelli che si cacciano nei guai perch\u00e9 il maggiore rende gravida la moglie del principe \"Ayo\". Vengono salvati da un misterioso uccello parlante chiamato \"Azih\u00e2\" che li porta sulla montagna dove \u00e8 situato il suo nido. Quando, per qualche giorno, l'uccello \u00e8 assente, i tre fratelli affamati uccidono e mangiano i piccoli dell'uccello che una volta rientrato ed accortosi dell'accaduto si vendica scaraventando i bambini dei tre fratelli uno sulla costa africana trasformandolo in argilla, l'altro sull'Europa convertendolo in gesso, il terzo sul Nordafrica mutandolo nel fiume Nilo. Non ancora appagato, l'uccello scaraventa il maggiore dei fratelli, \"Nya\", su una palma africana; in quel luogo \"Nya\" incontra una ragazza e assieme vanno al Niger a lavarsi, per\u00f2 in quel tempo il fiume era nero ed ecco perch\u00e9 diventano neri i due protagonisti del mito e come loro tutti gli africani. Il secondo fratello, invece, viene gettato sulla costa europea dove cade su un albero di arancio. Il terzo fratello viene lanciato invece sulle coste arabe dove cade in una padella piena d'olio ed ecco perch\u00e9 diventa olivastro e come lui tutti gli arabi."}
{"id": "2218454", "revid": "121129125", "url": "https://it.wikipedia.org/wiki?curid=2218454", "title": "Mike Merlo", "text": "Biografia.\nMichele Merlo nasce a Sambuca di Sicilia, in provincia di Agrigento, da Calogero e Lamanno Maria. All'et\u00e0 di 9 anni nel 1889 con la sua famiglia si imbarca su un piroscafo dal porto di Palermo, diretto a New Orleans. Rester\u00e0 nella capitale della Louisiana fino all'anno 1900, quando con i suoi familiari si trasferir\u00e0 a Chicago. Due anni dopo, ovvero nel 1902, suo padre muore all'et\u00e0 di 52 anni, mentre Michele ne ha solo 22. Successivamente incomincia a lavorare nella sezione dell'Unione Siciliana di Chicago diventandone un importante membro prima e presidente dopo, venendo riconosciuto come un benefattore e protettore di tutta la comunit\u00e0 di \"Little Sicily\", il quartiere siciliano della citt\u00e0.\nDiventa uno dei pi\u00f9 potenti e rispettati personaggi della citt\u00e0 e importante membro del partito democratico. La sua parola all'interno dell'intera malavita di Chicago \u00e8 legge e nessuno si sognerebbe mai di contraddirlo. Agli inizi del 1923 la Famiglia Genna e i suoi alleati Johnny Torrio e Al Capone incominciano ad avere problemi con le bande irlandesi della North Side Gang, guidate da Dean O'Banion, per il controllo del contrabbando di alcol ma non osano prendere provvedimenti per paura di contrariare Merlo. Cos\u00ec a mediare e a dire l'ultima parola fra i Genna e gli irlandesi ci pensa sempre il potente \"Don Michele\", al quale nessuno osa disubbidire.\nL'8 novembre 1924 Michele Merlo muore di cancro, lasciando la moglie e 6 figli. Il suo funerale \u00e8 ricordato come uno dei pi\u00f9 spettacolari della storia di Chicago, con addobbi floreali per circa 10.000 dollari e una statua di cera a grandezza naturale raffigurante il suo volto. Al suo funerale furono stimate circa 10.000 persone, compresi il sindaco di Chicago William Dever, il procuratore di stato Robert Crowe, il capo della polizia Morgan Collins ed il capo della contea Cook e futuro sindaco di Chicago Anton Cermak. Merlo fu sepolto nel cimitero Mount Carmel ad Hillside, Illinois.\nSubito dopo la morte di Merlo, il giorno prima dei funerali, Dean O'Banion venne assassinato dentro il suo negozio di fiori dai killer dei Fratelli Genna, John Scalisi e Albert Anselmi, inaugurando cos\u00ec la guerra fra bande a Chicago. Suo figlio John Merlo (1921 - 1992) divenne un assessore della 44' circoscrizione di Chicago e in seguito un importante senatore della camera e del senato dell'Illinois; gli fu intitolata la biblioteca pubblica di Chicago."}
{"id": "2218455", "revid": "3115", "url": "https://it.wikipedia.org/wiki?curid=2218455", "title": "1\u00ba Gruppo Divisioni Alpine", "text": "Il 1\u00ba Gruppo Divisioni Alpine \u00e8 stata una formazione della Resistenza italiana operante quasi completamente in Piemonte e sul confine con la Liguria, al comando del maggiore degli alpini Enrico Martini detto \"Mauri\", appartenente alle cosiddette \"Formazioni autonome militari\", denominate anche \"azzurri\" o \"badogliani\". Composta principalmente di militari, si distingueva per l'indipendenza dal Comitato di Liberazione Nazionale e per la fedelt\u00e0 al governo del Regno del Sud e agli Alleati. Non aveva riferimenti ideologici ufficiali, sebbene gli aderenti fossero prevalentemente di fede monarchica, di destra, liberali e cattolici, uniti dall'antifascismo e dal rifiuto del comunismo.\nBandiera.\nBandiera tricolore, davanti e dietro: iscrizione in filo d'oro su sfondo azzurro \"I GRUPPO DIVISIONI ALPINE\".\nStoria.\nAll'interno del quadro resistenziale, sono sempre stati definiti parte degli autonomi o badogliani, perch\u00e9 non facevano riferimento a nessun partito tradizionalmente antifascista.\nFormate in gran parte almeno all'inizio, da militari rientrati dalla Russia o rimpatriati dal sud della Francia, fedeli al governo di Badoglio.\nAl loro interno l'organizzazione \u00e8 di tipo militare, infatti i comandanti di queste formazioni sono ufficiali dell'esercito i quali rivendicano la loro apartiticit\u00e0, tendenzialmente comunque pi\u00f9 vicine alle forze politiche moderate. Una delle pi\u00f9 note \u00e8 stata appunto quella comandata da Enrico Martini Mauri.\nSotto la sua guida la lotta armata si configura in modo nuovo, infatti forma dei piccoli gruppi, organizza nelle retrovie dei luoghi sicuri, dove riorganizzarsi, trovare rifugio, curare i feriti.\nA Bastia Mondov\u00ec dal 1947 sul colle San Bernardo \u00e8 stato costruito il sacrario del 1\u00ba Gruppo Divisioni Alpine, dove sono sepolti oltre ottocento caduti.\nComposizione.\nNell'estate del 1944, il 1\u00ba Gruppo Divisioni Alpine, comprendeva:\nLe Brigate Bra, Amendola, Alba, Canale e Savona (ex Gruppo Bacchetta), queste non direttamente inserite nelle divisioni.\nNelle valli alpine era presente la:\nFilmografia.\nDal libro nel 2000 \u00e8 stato tratto il film omonimo, per il quale Piero Balbo ha prestato alcuni dei suoi indumenti utilizzati durante la resistenza, all'interprete principale Claudio Amendola."}
{"id": "2218457", "revid": "2041979", "url": "https://it.wikipedia.org/wiki?curid=2218457", "title": "Federica Galli", "text": "Biografia.\nFederica Galli nasce a Soresina nel 1932. \nNel 1946, si iscrive al liceo artistico a Milano e nel 1950 all'Accademia di belle arti di Brera dove si diploma in pittura quattro anni dopo. Qui inizia a incidere (\u201cIl paese dell'Alberta\u201d del 1954 \u00e8 la sua prima incisione) cimentandosi nell'acquaforte.Sposatasi nel 1966 con il giornalista Giovanni Raimondi del \u00abCorriere della Sera\u00bb, inizia dei viaggi culturali che la portano nelle maggiori capitali europee e in paesi dalla tradizione incisoria meno radicata. Questo \u00e8 anche l'anno in cui si convince che il mezzo tecnico con cui si esprime meglio \u00e8 l'incisione. \nFederica si trasferisce da Cremona a Milano: dove frequenta prima il liceo artistico e poi l\u2019Accademia di Brera. Intreccia collaborazioni con personalit\u00e0 culturali incrociate nel corso della sua carriera artistica, tra i quali si nota che fu socio fondatore del \"Club delle Soroptimist\" nel 1984. \nDopo la sua morte, avvenuta il 6 febbraio del 2009 lascia il suo patrimonio artistico in eredit\u00e0 alla Fondazione che porta il suo nome. Questa conserva lettere, libri, documenti, oggetti e premi. \nInoltre, nella sede della Fondazione Federica Galli, ora in Palazzo Cicogna, in Via San Damiano, 2, sono conservati i dipinti e le sculture di maestri celebri della sua epoca, fra cui era uso scambiarsi opere.\nAttivit\u00e0 artistica.\nLa prima mostra \u00e8 del 1960.\nViene invitata a esporre alla Fondazione Cini di Venezia (1987) con la raccolta dedicata alla citt\u00e0 lagunare; al Museo Civico di Palazzo Te a Mantova (1987); al Castello Sforzesco di Milano (1988); negli Archivi Imperiali della Citt\u00e0 Proibita, galleria Wang Fung, (1995).\nLe sue opere sono presenti al Museo civico Ala Ponzone di Cremona, nella Collezione Bertarelli al Castello Sforzesco di Milano, nella Villa Reale di Monza, nella collezione della Biblioteca Ambrosiana, annessa all'omonima Pinacoteca, di Milano e al National Museum of Women in Art a Washington DC.\nI paesaggi sono principalmente quelli della pianura lombarda. Le vedute sono quelle di Milano e Venezia.\nScopre l'incisione tramite una mostra su Rembrandt ad Amsterdam per celebrare i 500 anni dalla scomparsa.\nNel corso degli anni \u201960 decide di abbandonare definitivamente la pittura per dedicarsi in esclusiva al segno inciso, impegno che non tradir\u00e0 mai.\nIn occasione del decennale dalla scomparsa (2019) il Comune di Milano ha iscritto il nome di Federica Galli al Famedio monumentale.\nLe tematiche.\nCascine lombarde.\nLe origini cremonesi la portano a rappresentare le tipiche architetture rurali lombarde, le prime cascine che rappresenta sono quelle della sua infanzia.\nNatura, Pianura Padana.\nAlla natura in generale la Galli ha dedicato decine di opere, sapendo cogliere luoghi inediti con sguardo nuovo, sebbene reali e precisi. Ha perlustrato le campagne e i boschi lombardi in lungo e in largo, soffermandosi sul sottobosco del parco Bosco di Pisani Dossi ad Albairate.\nLa Signora degli Alberi.\nIl tema per cui \u00e8 pi\u00f9 nota \u00e8 quello dell\u2019Albero, tanto che molti la ricordano come la \"Signora degli Alberi.\" Un ciclo gi\u00e0 presente nelle prime acqueforti, ma sviluppato dal 1982 e che da quel momento scandisce la sua intera attivit\u00e0. \nUn ciclo che vedr\u00e0 quasi settanta opere dedicate. Oltre agli scritti sviluppati in passato, attualmente contiamo sulla competente penna di Tiziano Fratus per illustrarci aneddoti e storie sulle piante care alla Galli.\nMilano.\nLa Galli arriva a Milano nel 1954.\nMolte delle acqueforti di maggiore formato le incide specificatamente per la grande mostra allestita nelle sale del Castello Sforzesco di Milano, nel 1989.\nVedute di Venezia.\nNei primi anni \u201980, compie due anni di sopralluoghi e altri due di lavoro sulle matrici, lavorando \"en plein air.\" Realizza 39 Vedute di Venezia. \nNel 2000 il gallerista Oreste Bellinzona finanzia e pubblica il catalogo generale, e ne affida la cura a Marco Fragonara."}
{"id": "2218462", "revid": "287204", "url": "https://it.wikipedia.org/wiki?curid=2218462", "title": "Jumbo", "text": ""}
{"id": "2218469", "revid": "1718925", "url": "https://it.wikipedia.org/wiki?curid=2218469", "title": "Infrazione (frattura)", "text": "Infrazione \u00e8 un termine medico utilizzato in radiologia per indicare una frattura incompleta dell'osso.\nEssa non \u00e8 grave come una comune frattura, ma risulta comunque utile l'interposizione di una struttura protettiva o mobile per l'osso in questione. Infatti, se trascurata e sottoposta a un leggero sforzo o ad una comune contusione pu\u00f2 peggiorare, diventando una frattura completa."}
{"id": "2218470", "revid": "183694", "url": "https://it.wikipedia.org/wiki?curid=2218470", "title": "Aodh Mac Aingil", "text": "Nacque nel 1571 a Saul, odierna Irlanda del Nord (ex contea di Down), nelle vicinanze di Downpatrick; mor\u00ec a Roma il 22 settembre 1626.\nIl suo vero cognome era Mac Cathmhaoil (per gli anglofoni Mac Caghwell, alla latina Cavellus), ma \u00e8 generalmente chiamato Aodh Mac Aingil, cio\u00e8 Aodh figlio d'angelo (in latino \"Hugo Angelicus\"), per la sua religiosit\u00e0 e mitezza.\nPer vari saggi o articoli che lo riguardano si possono vedere, oltre alle fonti generali indicate qui sotto nella bibliografia:\nLa vita.\nFece i suoi studi nell'isola di Man allora gaelica, acquisendo fama di alto sapere, tanto che uno dei massimi signori d'Irlanda, Aodh \u00d3 N\u00e9ill (per gli anglofoni Hugh O'Neill) lo chiam\u00f2 come precettore dei propri figli Anra\u00ed ed Aodh (Henry e Hugh). Nel 1599, poi, Anra\u00ed fu mandato nella spagnola Salamanca per fare gli studi universitari in paese cattolico, e Mac Aingil and\u00f2 con lui (ma \u00e8 possibile che ci fosse anche l'intento di stabilire contatti con la corona spagnola per auspicati appoggi agli irlandesi). A Salamanca Mac Aingil\u00a0\u2013 entrato nell'Ordine francescano intorno al 1603\u00a0\u2013 divenne dottore in teologia e insegn\u00f2 brevemente finch\u00e9, nel 1606, fu mandato a Lovanio.\nA Lovanio collabor\u00f2 con Flaithr\u00ed \u00d3 Maoilchonaire (Florence Conry) alla creazione del Collegio francescano Sant'Antonio come centro culturale e religioso per il cattolicesimo irlandese perseguitato in patria. Mac Aingil fu il primo professore di filosofia e teologia in quel Collegio, nel quale ebbe anche diversi incarichi di organizzazione e amministrazione; e nel 1616 ne divenne Guardiano. Alcuni suoi allievi di Lovanio divennero a loro volta celebri, come Se\u00e1n Mac Colgan (John Colgan) che fu un famoso agiografo.\nNonostante gli onerosi impegni di Lovanio, ai quali si aggiunse la produzione di ben tredici importanti libri filosofico-teologici in latino che diedero a Mac Aingil una larga fama, egli riusc\u00ec a viaggiare per gran parte dell'Europa visitando le varie province dell'ordine, sempre con vita ascetica e francescanamente a piedi.\nNel 1623 fu chiamato a Roma. Nel viaggio, insieme a P\u00e1draig Pl\u00e9imeann (Patrick Fleming), pass\u00f2 per Parigi, dove incontr\u00f2 Aodh Mac an Bhaird (Hugh Ward), e il rettore del Collegio irlandese di Parigi, Thomas Messingham; quest'ultimo riusc\u00ec a coinvolgere Pl\u00e9imeann e Mac an Bhaird in una grande opera di raccolta di libri per studiare le vite di santi irlandesi, iniziativa che doveva poi sfociare, con sviluppi pi\u00f9 ampi e generali, in una grandiosa opera storica gaelica, gli Annali dei Quattro Maestri, compiuta a cura di frati minori francescani..\nA Roma Mac Aingil appoggi\u00f2 Luc\u00e1s Uaid\u00edn (Luke Wadding) per la creazione del Collegio Sant'Isidoro nel 1625.\nNominato arcivescovo di Ard Macha (Armagh), dunque Primate d'Irlanda, Mac Aingil ricevette la consacrazione episcopale a Roma nel giugno 1626; ma mentre si accingeva a recarsi nella sua sede arcivescovile mor\u00ec nel settembre di quell'anno, e fu sepolto a Roma nella chiesa di S.Isidoro. Il presidente dell'Universit\u00e0 di Lovanio, Nicolaus Vernulaeus, pronunci\u00f2 un'orazione commemorativa, poi stampata a Colonia nel 1657.\nLe opere in prosa.\nLa fama europea di Mac Aingil gli deriv\u00f2 dagli scritti teologico-filosofici in latino. Egli si occup\u00f2 di rilanciare il pensiero del filosofo francescano Duns Scoto, il \"Doctor subtilis\" morto nel 1308. Mac Aingil ne produsse un ampio commento nel 1620, poi nel 1623 un'apologia in replica a domenicani e giansenisti; e anche in altri lavori oper\u00f2 per la diffusione dello scotismo soprattutto tra i francescani.\nMa accanto a queste grandi opere latine si ricorda un'operetta gaelica. Uno degli scopi del Collegio francescano di Lovanio era quello di fornire ai cattolici irlandesi opere di devozione nella loro lingua; e la stamperia francescana di quella citt\u00e0 pubblic\u00f2 nel 1618 un libro di Mac Aingil, \"Sg\u00e1th\u00e1n Shacramuinte na hAithridhe\" (Lo specchio del sacramento della penitenza). Questo libro, bench\u00e9 ricco di dottrina e di strumenti retorici tipici dell'epoca della Controriforma, era scritto in un gaelico chiaro e attraente, con esempi di tono familiare, e riscosse in Irlanda un'ampia popolarit\u00e0.\nLe poesie.\nIl dotto e austero Mac Aingil \u00e8 anche l'autore di alcune tenere poesie gaeliche di argomento religioso. Una riedizione moderna ne \u00e8 stata fatta a Dublino nel 1952.\nPer avere un'idea dell'umilt\u00e0 e dolcezza di questo francescano si possono riportare, in traduzione, alcune strofe dalla sua poesia natalizia pi\u00f9 nota:\n\"Benvenuto o santo bambino, - bench\u00e9 povero nella greppia - gioioso e ricco tu sei - e glorioso nella tua rocca stanotte. \u2013 [...] Maria, madre e vergine, - aprimi la porta della stalla - ch'io possa adorare il gran re del creato: - non si conviene a noi pi\u00f9 che al bue? \u2013 Qui servir\u00f2 Iddio - vegliando presto e tardi, - e scaccer\u00f2 dal debole signore - i cani dei garzoni di montagna. \u2013 Anche l'asino e il bue - non li lascer\u00f2 presso il mio re; - prender\u00f2 io il loro posto da lui, - sar\u00f2 l'asino e il bue del Figlio del Dio Vivo. \u2013 Porter\u00f2 acqua di buon mattino, - spazzer\u00f2 il misero impiantito del Figlio di Dio; - far\u00f2 un fuoco nel mio animo freddo, - trascurer\u00f2 per fervore il mio corpo malvagio. \u2013 A lui laver\u00f2 i miseri panni, - e se mi d\u00e0i, o Vergine, il permesso - questo mio cencio mi toglier\u00f2 - per coprire il tuo figlio. \u2013 Gli far\u00f2 da cuoco per il cibo - e sar\u00f2 portinaio del Dio del creato; - poich\u00e9 i tre hanno molto bisogno - andr\u00f2 questuando per loro. \u2013 Non chieder\u00f2 argento ed oro - ma al mio re un bacio al giorno; - io dar\u00f2 il cuore mio - e lui lo accetter\u00e0 per compenso dei tre. [...].\""}
{"id": "2218471", "revid": "1543377", "url": "https://it.wikipedia.org/wiki?curid=2218471", "title": "Dendrolagus lumholtzi", "text": "Il canguro arboricolo di Lumholtz (Dendrolagus lumholtzi ) \u00e8 un canguro arboricolo dalla costituzione piuttosto robusta diffuso nelle foreste pluviali del Tavolato di Atherton, nel Queensland. \u00c8 incluso tra le specie prossime alla minaccia dalla IUCN, sebbene alcuni autori locali lo ritengano un animale raro. Prende il nome dall'esploratore norvegese Carl Sofus Lumholtz (1851-1922).\n\u00c8 il pi\u00f9 piccolo tra tutti i canguri arboricoli: i maschi pesano in media 7,2\u00a0kg e le femmine 5,9. Il corpo misura 480\u2013650\u00a0mm e la coda 600\u2013740\u00a0mm. Le zampe, molto muscolose, sono ricoperte da una corta pelliccia grigio-brizzolata. Il muso, le dita e l'estremit\u00e0 della coda sono neri.\nHabitat.\nQuesto canguro arboricolo, in gran parte solitario e notturno, vive nelle foreste pluviali montane dell'Australia nord-orientale, dal livello del mare fino a un'altitudine di 800 metri e trascorre pi\u00f9 del 99% della sua esistenza nella volta della foresta e sulle cime degli alberi. \u00c8 particolarmente adattato alla vita arboricola e pu\u00f2 compiere salti di 3-6 metri da un ramo all'altro, utilizzando la coda come un timone. Quando si sente minacciato, invece di fuggire sulle cime degli alberi, preferisce gettarsi a terra: \u00e8 stato visto arrivare incolume sul suolo da un'altezza di 15-18 metri. Si nutre di notte e la sua dieta \u00e8 composta soprattutto da foglie e frutti.\nComportamento sociale.\nIl canguro arboricolo di Lumholtz vive in piccoli gruppi compatti di tre-cinque esemplari, costituiti da un maschio e da femmine in et\u00e0 riproduttiva. Ogni canguro difende il proprio \u00abterritorio\u00bb e diviene ostile nei confronti di qualsiasi membro dello stesso genere che ne superi i confini (eccezion fatta, sembra, per i maschi dominanti nei confronti dei propri figli dello stesso sesso). Ogni maschio, quindi, protegge il proprio territorio e visita quelli delle femmine del gruppo. L'accoppiamento dura circa venti minuti ed \u00e8 spesso piuttosto aggressivo."}
{"id": "2218472", "revid": "15756", "url": "https://it.wikipedia.org/wiki?curid=2218472", "title": "Teatro Dante (Sansepolcro)", "text": "Il cinema teatro Dante \u00e8 un edificio storico situato a Sansepolcro in provincia di Arezzo.\nIl teatro \u00e8 stato inaugurato il 1\u00ba settembre 1836 con La Sonnambula di Vincenzo Bellini, ed \u00e8 stato originariamente conosciuto come \"Regio Teatro Dante\". La struttura \u00e8 rimasta di propriet\u00e0 dell'Accademia dei Risorti di Sansepolcro sin dal 1836, questo ne fa uno dei pochi teatri italiani rimasti di propriet\u00e0 privata. La struttura svolge un'assidua attivit\u00e0 cinematografica e continua annualmente a presentare stagioni teatrali e musicali di buon livello.\nStoria.\nLe origini e il teatro della Fortuna.\nLe notizie sulle origini della struttura non sono definite, ma sembra che il primo progetto del teatro fu ordinato da Cosimo III de' Medici, per promuovere l'attivit\u00e0 culturale nelle province del granducato, stanzi\u00f2 in Sansepolcro 1500 scudi d'oro, aditi alla costruzione di uno \"stanzone\" reso teatro, per spettacoli e commedie. La denominazione originaria della struttura era \"teatro della Fortuna\" e fu lasciato in gestione ad una associazione locale, l'Accademia degli Sbalzati, con a capo il poeta Pietro Gherardi. Il primo teatro era costruito interamente in legno.\nNel 1727 l'Accademia degli Sbalzati cess\u00f2 di esistere. Dalle ceneri di essa, se ne forma una nuova: l'Accademia dei Nobili. Questa nuova associazione, curer\u00e0 maggiormente le attivit\u00e0 teatrali della struttura, rivalorizzandola.\nIl 1800 e il teatro Dante.\nLe attivit\u00e0 del teatro procedono regolarmente, fin quando nel 1832, l'Accademia dei Nobili, si fonder\u00e0 con quella dei Risorti. Nascer\u00e0 una nuova, ed ultima, associazione: L'Accademia dei Nobili Risorti. L'anno successivo, in accordo con tutti i membri dell'Accademia, si proceder\u00e0 alla costruzione di un nuovo teatro, per abbandonare l'oramai fatiscente struttura legnosa del vecchio, lasciando spazio ad un'opera completamente in pietra.\nI lavori iniziarono nel 1833 su progetto dell'architetto fiorentino Francesco Leoni e sotto la direzione dell'architetto Salvatore Guidi e proseguirono fino all'agosto del 1836 (opere pittoriche della sala, del boccascena e del sipario dello Zucconi; scenari del pittore Luigi Facchinelli). Il 1\u00ba settembre il nuovo teatro intitolato \"regio teatro Dante\" venne inaugurato con \"La sonnambula\" di Vincenzo Bellini.\nIl cinematografo e il restauro.\nTrascorsi gli anni, la struttura si adegu\u00f2 alle prime proiezione cinematografiche, sino a quando nel 1954, il teatro venne dato in gestione ad un privato, che lo utilizz\u00f2 sino al 1960 come sala cinematografica.\nIl teatro torn\u00f2 sotto le redini dell'Accademia. Per il passaggio \u00e8 doveroso ricordare il comandante dell'Aviazione Luigi Monti, che ha dimostrato un enorme passione per il teatro. Il colonnello (cos\u00ec, era chiamato da tutti), si prodig\u00f2 nella riorganizzazione della struttura, adeguandola ai tempi, e alle norme vigenti. Trasformer\u00e0 l'Accademia dei Risorti in S.r.L diventandone direttore, ed assieme agli altri membri del consiglio, conceder\u00e0 i restauri necessari per ripristinare il decoro dell'antico teatro.\nDal 1975 al 1994, progettati dall'ingegner Perugino Perugini e dall'ingegner Vittorio Landi, si sono eseguiti consistenti lavori fra cui il rinnovo del pavimento della platea e delle sue strutture portanti, la ripulitura delle decorazioni e la sostituzione delle poltroncine in legno con nuove in velluto rosso. Monti, cur\u00f2 altres\u00ec la riqualificazione della programmazione cinematografica e delle rappresentanze teatrali.\nL'epoca moderna.\nPer potersi mantenere, e per poter continuare ad offrire spettacoli ed eventi, il cinema teatro Dante continua a condurre una assidua attivit\u00e0 di sala cinematografica sin dalla riqualificazione avvenuta nel 1960. La sala fu una delle prime ad installare l'audio surround multicanale digitale, supportando le codifiche Dolby Digital e DTS, avvenuta nel 1997 ed ha completato il processo di digitalizzazione installando un proiettore digitale, e un impianto 3D nell'estate del 2011. Il legno del palcoscenico \u00e8 stato sostituito nel 2009 dalla Donati Legnami s.p.a.\nDescrizione.\nIl teatro \u00e8 stato costruito secondo le specifiche dei teatri all'italiana del XIX secolo. Tra le caratteristiche architettoniche principali vi sono la pianta sviluppata a forma di ferro di cavallo con un leggero declivio, la presenza dei palchi e l'ingrandimento del palcoscenico per consentire l'utilizzo delle quinte prospettiche. Il teatro complessivamente ha 400 posti suddivisi tra 190 nella platea e gli altri in quattro ordini di palchi. Presente anche un piccolo golfo mistico, che \u00e8 stato ridimensionato negli anni sessanta, per avere pi\u00f9 posti in platea.\nIn dettaglio.\nLa struttura conserva tuttora la sua veste neoclassica. L'esterno \u00e8 contornato da una facciata adornata da cinque finestroni, posti nella parte superiore e cinque porte verde abete. Le due centrali sono pi\u00f9 grandi, le esterne appena pi\u00f9 piccole.\nSi varca l'ingresso della struttura superando la prima porta a sinistra, avanzando verso l'interno si entra in un piccolo anti-ingresso, dove un sistema a doppie porte, con una vetrata incorniciata in un noce antico lavorato da mastri falegnami. Nel vetro \u00e8 possibile visionare, nella parte centrale lo stemma dell'Accademia dei Risorti, proprietaria del Teatro. Varcando le successive porte, in noce, si raggiunger\u00e0 l'ingresso, dove la struttura della cassa, imponente e massiccia, \u00e8 posta dinanzi. Una struttura poliedrica, anch'essa in noce antico, che rispetta le decorazioni delle porte e della cornice in legno dell'anti-ingresso. L'intero pavimento del teatro \u00e8 realizzato in cotto rosso. Il soffitto \u00e8 piuttosto alto, spazioso, e in colori che spaziano dal verde-acqua al giallo tenue, rispettando i temi del neoclassicismo. In alto \u00e8 possibile ammirare il primo dei quattro splendidi lampadari, lavorati a mano ed adornati di vetri a forma di goccia, che seguono sinuosi i braccetti che sostengono i portalampade, adeguatamente nascosti, facendo intravedere la punta delle lampade a goccia, che ricordano la forma della fiammella delle candele.\nProseguendo verso destra, si entrer\u00e0 nel corridoio principale, antecedente all'ingresso stesso della sala, adornato da quattro colonne principali di forma circolare, ed altre colonne di forma rettangolare sparse attorno alla struttura rettangolare.\nNel lato destro due antichi portalampade con decorazioni floreali contornano il muro. Ognuno di essi sorregge tre lampade a goccia. Sono definiti \"Fiamme\". Al centro delle Fiamme, vi \u00e8 il portone pi\u00f9 grande e rispettivamente a questi l'ingresso alla sala. Una tenda di velluto rosso \u00e8 posta all'ingresso. Si dovr\u00e0 quindi varcare una porta per entrare nella platea.\nL'ingresso in platea regala la visione di decorazioni floreali attorno alle mura, le quali, poste a ferro di cavallo, ospitano le cabine dei palchi, La platea \u00e8 occupata da circa 190 poltroncine di velluto rosso, che popolano quasi per intero il piano, che ha un piccolo declivio verso il palcoscenico.\nIl pavimento \u00e8 in legno. Grazie all'assidua cura, lo spazio teatrale, seppur di medie dimensioni, \u00e8 giunto ai nostri giorni con ancora intatte la sua veste neoclassica, che ne fa uno dei pi\u00f9 bei teatri storici della Toscana. Dopo quasi due secoli di vita, oltre a costituire un'importante testimonianza del teatro all'italiana, continua ancora oggi a ospitare stagioni teatrali e musicali di buon livello.\nL'accademia dei risorti.\nL'accademia dei risorti, come la conosciamo oggi, fu costituita nel 1953 come societ\u00e0 a responsabilit\u00e0 limitata con lo scopo di effettuare attivit\u00e0 di gestione di teatri, cinematografi ed altre occasioni di divertimento e di istruzione. Durante gli anni gli accademici sono cambiati diverse volte, acquistando o cedendo le loro quote di partecipazione alla societ\u00e0. Lo statuto dell'accademia, esplica chiaramente che la societ\u00e0 \u00e8 stata creata con lo stesso criterio dei suoi antichi fondatori. Tutto il ricavato della struttura, verr\u00e0 investito nella stessa, per mantenerla sia nella sua veste storica, sia nell'offrire le tecnologie moderne di proiezione e rappresentanza, sia per interventi di ammodernamento, restauro e per il rispetto delle norme vigenti.\nGli accademici e i palchi.\nOgni membro dell'Accademia, in base alla quota di appartenenza, ha diritto ad un palco, situato in base alla gravit\u00e0 della quota stessa. Accademici con quote pi\u00f9 elevate, possiedono palchi pi\u00f9 centrali, gli altri, in maniera progressiva, i pi\u00f9 laterali. Era quindi consuetudine che ogni Accademico sedesse nel proprio palco d'appartenenza in base alla propria quota durante le rappresentanze. La cittadinanza semplice, era di norma seduta soltanto nella platea al piano terreno. Questa usanza \u00e8 caduta con il tempo, e in ricordo di tutto ci\u00f2 viene riservato il palco numero 8 del primo ordine, per una eventuale visita. Tra le figure degli Accademici, spiccano (e spiccavano) le famiglie nobili di Sansepolcro, imprenditori e personalit\u00e0 rilevanti della valtiberina e zone limitrofe."}
{"id": "2218474", "revid": "767487", "url": "https://it.wikipedia.org/wiki?curid=2218474", "title": "Eddie Sachs", "text": "Corse nella serie Champ Car tra il 1950 e 1964. Vinse 8 gare in 65 corse disputate. Fece segnare 2 pole-position consecutive alla 500 Miglia di Indianapolis 1960 e 1961.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Sachs ha all'attivo anche quattro Gran Premi ed una pole-position in Formula 1.\n500 Miglia di Indianapolis 1964.\nSachs e l'esordiente Dave MacDonald morirono al secondo giro della 500 Miglia di Indianapolis 1964 in un drammatico incidente che coinvolse sette auto.\nMacDonald era alla guida di una Thompson, malamente progettata e difficile da guidare, tanto che nell'edizione 1963 Graham Hill si era rifiutato di portarla in pista. Masten Gregory ebbe un incidente durante il mese di maggio e consigli\u00f2 agli altri piloti di non accettare la guida della vettura. Anche Jim Clark disse a MacDonald di stare alla larga dalle Thompson.\nAl secondo giro della 500 Miglia MacDonald perse il controllo della vettura all'uscita della quarta curva finendo contro il muro interno del circuito. I 260-380 litri di carburante della sua auto esplosero in un enorme incendio. La Thompson ritorn\u00f2 in pista coinvolgendo le altre vetture di Ronnie Duman, Bobby Unser, Johnny Rutherford, Chuck Stevenson e Norm Hall.\nSachs, accecato dal fumo, colp\u00ec MacDonald, morendo tra le fiamme prima di poter essere liberato. L'incidente fu ben documentato dalla televisione e dalle fotografie scattate. Per la prima volta nella storia, la 500 Miglia fu fermata dalla bandiera rossa.\nIn seguito al dramma avvenuto in pista, gli organizzatori del campionato USAC imposero alle auto una quantit\u00e0 minore di carburante, e successivamente si pass\u00f2 dalla benzina al metanolo.\nSachs oggi riposa nel cimiteroHoly Saviour a Bethlehem, Pennsylvania."}
{"id": "2218479", "revid": "1573940", "url": "https://it.wikipedia.org/wiki?curid=2218479", "title": "Fraseria ocreata", "text": "Il pigliamosche di foresta (Fraseria ocreata () \u00e8 un uccello passeriforme della famiglia dei Muscicapidi.\nDistribuzione e habitat.\n\u00c8 comune in Angola, Benin, Camerun, Repubblica Centrafricana, Repubblica del Congo, Repubblica Democratica del Congo, Costa d'Avorio, Guinea Equatoriale, Gabon, Ghana, Guinea, Liberia, Nigeria, Sierra Leone e Uganda.\nI suoi habitat naturali sono le praterie umide tropicali e subtropicali e le aree montane."}
{"id": "2218482", "revid": "36426", "url": "https://it.wikipedia.org/wiki?curid=2218482", "title": "Cinema teatro Dante", "text": ""}
{"id": "2218485", "revid": "205250", "url": "https://it.wikipedia.org/wiki?curid=2218485", "title": "Jerome Isaac Friedman", "text": "Vincitore nel 1990 del Premio Nobel per la fisica insieme a Henry Way Kendall e a Richard Edward Taylor per \"le loro indagini pionieristiche relative alla diffusione profondamente anelastica degli elettroni su protoni e neutroni legati, che sono state di fondamentale importanza per lo sviluppo del modello dei quark e per la fisica delle particelle\"."}
{"id": "2218486", "revid": "287204", "url": "https://it.wikipedia.org/wiki?curid=2218486", "title": "Il mondo secondo Garp (romanzo)", "text": "Il mondo secondo Garp (\"The World According to Garp\") \u00e8 un romanzo di John Irving, pubblicato nel 1978. Il romanzo ha avuto un grande successo, tanto che ne \u00e8 stato ricavato l'omonimo film nel 1982.\nTrama.\nIl mondo secondo Garp \u00e8 ambientato nel periodo fra il 1942 e il 1976.\nIl romanzo narra la vita e la morte dello scrittore T.S. Garp. Si tratta di una vita molto difficile, coronata da vicende tragicomiche legate anche al tema della sessualit\u00e0.\nIl concepimento di Garp.\nNel 1942, Jenny Fields ha 22 anni ed \u00e8 una giovane benestante del New Hampshire. Jenny rifiuta le convenzioni dell'epoca di \u201csposarsi e mettere su famiglia\u201d. Trova lavoro all'ospedale Misericordia di Boston, dove vengono ricoverati molti soldati.\nJenny inizia a desiderare un figlio senza un marito, ma per soddisfare il suo desiderio avrebbe bisogno di un uomo che la metta incinta senza rivendicare pretese. Il suo desiderio arriva fino al punto di invidiare le donne rimaste vedove con figli.\nTrasferita al reparto Rianimazioni Jenny incontra Garp, un mitragliere di torretta che faceva parte di un equipaggio di bombardieri. Garp, di grado Technical Sergeant, era stato ferito alla testa da una granata che lo ha reso infermo di mente. L'unica cosa che riesce a fare \u00e8 dire il suo cognome e masturbarsi.\nUna notte Jenny approfitta dell'erezione di Garp e si fa mettere incinta. Il figlio che ne nascer\u00e0 si chiamer\u00e0 come il padre: T.S. Garp.\nL'infanzia di Garp.\nJenny lascia il lavoro all'ospedale e diventa l'infermiera della Scuola Steering, un istituto privato maschile. Prende alloggio in un edificio accanto all'infermeria e segue anche alcune lezioni. Dopo cinque anni viene nominata capo infermiera della Steering. Inoltre legge moltissimo e il suo alloggio diventa una sorta di seconda biblioteca.\nGarp trascorre qui la sua infanzia e conosce persone importanti come il rettore Bodger. Gioca con i figli di Stewart Percy, un insegnante disprezzato da Jenny, e viene morso all'orecchio da Bonkers, il cane di Stewart.\nL'adolescenza di Garp.\nA quindici anni Garp inizia a studiare alla Steering. La sua sicurezza sui corsi da scegliere si scontra con la sua indecisione riguardo allo sport da praticare. \u00c8 Jenny a scegliere per lui la lotta libera, dopo l'incontro con l'allenatore, Ernie Holm, e con sua figlia Helen.\nGarp incontra Helen un giorno dopo un allenamento e comincia a provare interesse per lei. Dopo avere saputo che la ragazza da grande vorrebbe sposare uno scrittore, sceglie di fare lo scrittore. Comincia a scrivere un racconto al mese, sotto l'incoraggiamento del suo professore di lettere, Tinch. Solo al terzo anno si decide a mostrare a Helen un suo scritto. \nIntanto Garp si diploma alla Steering, ha il suo primo rapporto sessuale (con Cushie Percy, figlia di Stewart) e si vendica del cane Bonkers mordendogli un orecchio.\nVienna.\nGarp e Jenny si trasferiscono a Vienna, dopo i consigli di Helen e Tinch. Jenny si dedica alla scrittura della sua autobiografia, che sembra incompleta. Dopo una discussione con Garp riguardo alla lussuria trova l'ispirazione per scrivere l'autobiografia \u201cSessualmente Sospetta\u201d.\nAnche Garp si dedica alla scrittura, ma gli manca una trama. Comincia per\u00f2 a scrivere \u201cLa pensione Grillparzer\u201d, ispirata dalla visita al museo dedicato allo scrittore viennese Franz Grillparzer, di cui Garp ha scarsa opinione, e dall'incontro con dei saltimbanchi ungheresi. Nel frattempo si scambia lettere con Helen.\nGarp diventa cliente di alcune prostitute e si affeziona ad una di queste, Charlotte, che gli fa quasi da seconda madre. I due si incontrano per la citt\u00e0 e pranzano sempre assieme. Ma Charlotte muore di tumore pochi mesi dopo.\nTerminata \"La Pensione Grillparzer\", in agosto, Garp e Jenny ripartono per gli Stati Uniti.\nIl primo figlio e il primo romanzo.\nGarp e Helen si sposano a diciannove anni e hanno quasi subito un figlio, Duncan. \u201cLa pensione Grillparzer\u201d ottiene alcuni rifiuti da parte di riviste letterarie.\nJenny si trasferisce nella villa della madre e fa pubblicare \u201cSessualmente Sospetta\u201d dall'editore John Wolf. Il libro ottiene uno strepitoso successo e diventa una sorta di bibbia per il neonato movimento femminista. Jenny diventa una figura di riferimento per le Ellen-Jamesiane, donne che si sono tagliate volontariamente la lingua in onore di Ellen James per le quali Garp prova molta antipatia. Ellen James \u00e8 una ragazzina violentata un anno prima e alla quale i suoi stupratori hanno tagliato la lingua per impedirle di parlare.\nHelen trova lavoro come Assistant Professor in un college femminile. Garp si occupa di Duncan e contemporaneamente scrive il suo primo romanzo, \u201cProcrastination\u201d. Le recensioni non sono buone e Garp si lagna delle vendite.\nUna mattina Garp riesce ad acciuffare un uomo che aveva appena violentato una ragazzina. Questo episodio provoca in Garp una mania per la sicurezza del figlio. Nei primi cinque anni di matrimonio Garp tradisce Helen una sola volta. Lo fa con la babysitter di Duncan, Cindy.\nIl secondo figlio e il secondo romanzo.\nGarp e Helen hanno un secondo figlio, Walt. Ora Garp pu\u00f2 dividere la sua iperprotettivit\u00e0 fra i due figli.\nHelen trova lavoro come Associate Professor nell'ateneo statale della citt\u00e0 vicina. L\u00ec conosce il collega Harrison Fletcher e sua moglie Alice e li fa conoscere a Garp. Le due coppie si frequentano spesso, cos\u00ec inizia un intreccio di tradimenti reciproci. Garp ne trae spunto per il suo secondo romanzo, \"Second Wind of the Cuckold\". Il libro \u00e8 considerato, sia dalla critica che dal pubblico, il peggiore di Garp.\nGarp fa la conoscenza di Roberta Muldoon, una transessuale diventata amica intima di Jenny. Tra Roberta e Garp nasce una grande amicizia.\nL'incidente e il terzo romanzo.\nDurante il decimo anno di matrimonio Helen comincia a tradire Garp con un suo studente, Micheal Milton. I due si incontrano clandestinamente, cercando di tenere parenti e colleghi all'oscuro di tutto. Una studentessa lasciata da poco da Milton riferisce a Garp dei tradimenti.\nQuando Garp scopre la relazione tratta male Helen, poi va al cinema con i figli per lasciare il tempo a Helen di telefonare a Milton e lasciarlo. Milton, che non vuole rinunciare alla relazione, va a casa di Helen e la prega di non abbandonarlo. Helen gli concede un ultimo rapporto, nella macchina di lui parcheggiata nel vialetto. Garp torna dal cinema prima del previsto e la sua auto si schianta nel vialetto con quella di Milton. A causa dell'incidente Walt muore e Duncan perde un occhio. Garp si frattura la mascella, Helen il setto nasale. Il pene di Milton \u00e8 reciso di netto da un morso di Helen.\nGarp, Helen e Duncan passano la convalescenza a casa di Jenny, diventata un rifugio per donne maltrattate. Garp e Helen hanno un altro figlio, una bambina, Jenny. Garp ricomincia lentamente a scrivere e porta a termine il suo terzo romanzo, \"Il mondo secondo Bensenhaver\". Il libro ottiene un grande successo, anche se Garp lo considera il suo peggiore romanzo.\nL'assassinio di Jenny e l'incontro con Ellen James.\nGarp, Helen, Duncan e la piccola Jenny si prendono una vacanza e partono per Vienna.\nIn albergo Garp riceve una telefonata da Roberta. Gli riferisce che Jenny Fields \u00e8 stata uccisa da un cacciatore durante un comizio per l'elezione del governatore del New Hampshire. In onore della donna si tiene un funerale femminista, a cui Garp si reca travestito, sotto consiglio di Roberta. Pooh Percy, la figlia minore di Stewart, scopre l'inganno di Garp, cos\u00ec alcune donne lo assalgono. Garp scappa e all'aeroporto incontra Ellen James in persona. Anche lei ha assistito al funerale e parte per Boston assieme a Garp. Per lui diventa una sorta di terza figlia.\nHelen e Garp si recano alla Steering per fare visita a Ernie, il padre di Helen, ma scoprono che \u00e8 morto d'infarto; anche Stewart Percy \u00e8 morto lo stesso giorno.\nGarp e Helen decidono di andare a vivere nella vecchia casa di Steve e la fanno ristrutturare. La villa di Jenny Fields diventa la sede della \u201cFondazione Fields\u201d di cui Roberta diventa amministratrice.\nEllen James scrive un saggio dal titolo \u201cPerch\u00e9 non sono un'Ellen-Jamesiana\u201d, in cui si scaglia contro il movimento estremista che porta il suo nome. Questo libro suscita lo sdegno delle Ellen-Jamesiane, che danno la colpa a Garp di avere plagiato Ellen James e di averla resa un'antifemminista. Garp subisce anche un attentato da una Ellen-Jamesiana, ma rimane incolume.\nL'assassinio di Garp.\nUna mattina Garp si reca alla palestra della Steering. Mentre allena i ragazzi della squadra di lotta libera in palestra entra una donna vestita da infermiera. Garp la riconosce: \u00e8 Pooh. La donna gli spara due volte. Helen le balza addosso e le impedisce di sparare una terza volta. Pooh urla e tutti notano la lingua mozzata: \u00e8 diventata anche lei una Ellen-Jamesiana.\nGarp muore quasi subito, all'et\u00e0 trentatr\u00e9 anni. Helen in seguito diventa insegnante alla Steering. Ellen James diventa una poetessa di successo. Duncan perde un braccio in un incidente con la moto, ma riesce comunque a diventare un bravo pittore. Jenny Garp diventa un medico. Viene persino pubblicata una biografia di Garp, \u201cPazzia e dolore. La vita e l'arte di T.S. Garp\u201d.\nLe opere di Garp.\nNel romanzo si dichiara che Garp scrive tre romanzi e un racconto.\nLe opere di Garp sono fondamentali per comprendere il carattere del personaggio. Garp si ispira alle vicende che accadono attorno a s\u00e9 e le metabolizza in romanzi. Lo scrittore sembra incarnare lo stile di John Irving nei suoi primi romanzi, tanto che si notano diverse analogie. \nLa pensione Grillparzer.\nIl racconto di esordio di Garp \u00e8 ambientato a Vienna. La trama segue i ricordi del narratore, figlio di un commissario dell'Ente del Turismo austriaco. L'intera famiglia, inclusi la madre, il fratellino Robo e la nonna Johanna, si reca a Vienna per giudicare una pensione di terza categoria, la Pensione Grillparzer che ha richiesto una promozione ad una categoria superiore.\nNella pensione incontrano una serie di artisti bizzarri: un narratore di sogni altrui, che spaventa la nonna raccontando un sogno che lei fece prima che suo marito morisse; un orso che siede sul gabinetto e guida un monociclo; alcuni saltimbanchi ungheresi che camminano sulle mani.\nLa pensione non riesce a salire di categoria e va in malora. I saltimbanchi se ne vanno. L'orso \u00e8 rinchiuso in una gabbia e poi trasferito in uno zoo, dove muore.\nProcrastination.\n\u201cProcrastination\u201d \u00e8 il primo romanzo di Garp. Definito dall'autore romanzo storico, \u00e8 ambientato a Vienna, nel periodo di guerra (1938-1945) e nel successivo periodo di occupazione russa.\nUn giovane anarchico vorrebbe fare un attentato contro i nazisti, ma rinvia sempre i suoi propositi finch\u00e9 i nazisti non prendono il potere. Il giovane durante gli anni della guerra lavora come guardiano dello zoo di Vienna. Quando la popolazione comincia a patire la fame, si fanno frequenti le incursioni allo zoo per procurarsi la carne. Il giovane decide allora di liberare gli animali superstiti, ma anche questi sono affamati e lo divorano.\nLa madre del giovane, vedova, scampa alla guerra e abita nella zona d'occupazione russa. La sua tolleranza \u00e8 messa a dura prova dalle atrocit\u00e0 commesse dai sovietici, in primo luogo dagli stupri.\nNel 1956 i Russi se ne vanno e la citt\u00e0 si ritira in se stessa. La donna piange il figlio morto e la patria danneggiata. La rivolta ungherese e l'arrivo a Vienna di migliaia di profughi la spinge all'azione. La donna imita il figlio e libera di nuovo gli animali dello zoo. Questa volta le bestie sono ben nutrite e soddisfatte. Alcune di loro escono e vengono facilmente ricatturate, illese, e rimesse in prigionia. Solo un vecchio orso soffre di un violento attacco di diarrea.\nLa donna viene arrestata. Alla visita medica scopre di avere il cancro. Muore in una clinica privata, dopo avere investito il gruzzolo lasciatole dal marito. Il romanzo si conclude con la morte dell'orso diarroico allo zoo di Vienna.\nSecond Wind of the Cuckold (Il cornuto alla riscossa).\nIl secondo romanzo, \u201cSecond Wind of the Cuckold\u201d, \u00e8 definito da Garp come una \u201cfarsa sessuale\u201d.\nIl romanzo tratta di due coppie di coniugi che si tradiscono a vicenda. Ciascun coniuge \u00e8 fisicamente handicappato. Dei due uomini, uno \u00e8 cieco, l'altro soffre di tremenda balbuzie. Delle due donne, una ha uno spasmo muscolare al braccio destro e l'altra soffre di flatulenza. Una delle coppie non vuole figli, l'altra invece s\u00ec e quando la moglie rimane incinta non si sa chi sia il padre. Ci\u00f2 spinge i quattro ad osservare con attenzione le abitudini del neonato.\nAlla fine la loro amicizia convince i quattro a spezzare i rapporti extraconiugali. In seguito la coppia senza figli si separa. La coppia con il figlio invece fa una buona riuscita come coppia e il figlio non presenta anomalie.\nIl mondo secondo Bensenhaver.\n\u201cIl mondo secondo Bensenhaver\u201d \u00e8 il terzo, ed ultimo, romanzo di Garp.\nArden Bensenhaver \u00e8 un poliziotto dai sistemi poco ortodossi. Un giorno salva la moglie di Dorsey Standish, Hope, da uno stupratore che l'aveva rapita. A causa dei suoi metodi Bensenhaver viene cacciato dalla polizia. Dorsey, diventato paranoico, lo assume per farne una guardia del corpo per la moglie e il figlio. Il suo comportamento degenera per\u00f2 al punto di farlo diventare una minaccia per gli Standish.\nPer mitigare l'ansiet\u00e0 del marito nei confronti suoi e del figlio Nicky Hope insiste perch\u00e9 mettano al mondo un secondo figlio. Il figlio nasce, ma Dorsey trasferisce la sua paranoia sul sospetto che Hope abbia una relazione extraconiugale e prega Bensenhaver di spiarla. L'ex-poliziotto non \u00e8 per\u00f2 pi\u00f9 disposto a dare retta agli assilli di Dorsey.\nUna sera Dorsey lascia soli i figli per andare a spiare la moglie. Mentre il padre \u00e8 assente il figlio minore si soffoca con un pezzo di chewing-gum del fratello maggiore.\nHope \u00e8 in preda al senso di colpa, perch\u00e9 effettivamente aveva un amante. Bensenhaver, oppresso dalle responsabilit\u00e0, ha un colpo apoplettico. Semiparalizzato, torna a vivere dagli Standish.\nHope insiste perch\u00e9 mettano al mondo un altro figlio, ma gli eventi hanno reso Dorsey incapace di procreare. Dorsey accetta quindi che Hope incoraggi il suo amante a \u201cimpregnarla\u201d. Sospettando per\u00f2 che la moglie incontri l'amante pi\u00f9 spesso Dorsey mette in guardia il rimbambito Bensenhaver sulla presenza di un maniaco sessuale nel quartiere.\nUna sera, per cogliere in fallo la moglie, Dorsey si nasconde nell'armadio a muro. Bensenhaver, completamente rimbambito, gli spara con un fucile da caccia e lo uccide. Il vecchio ex-poliziotto viene rinchiuso in un manicomio criminale.\nI personaggi.\nT.S. Garp.\nGarp \u00e8 il protagonista del romanzo. \u00c8 uno scrittore dal successo altalenante. Nelle recensioni \u00e8 spesso paragonato alla madre Jenny Fields. Egli non sopporta questa situazione e considera la madre una scrittrice mediocre. Tiene una grande corrispondenza con le persone care, scrive articoli in risposta a chi lo critica e scrive lettere anche ai lettori.\nGarp \u00e8 sposato con Helen. Il loro matrimonio supera molte prove, come l'attrazione di Garp verso le babysitter, o il bizzarro quadrato sessuale assieme ad un'altra coppia sposata.\nGarp \u00e8 anche un buon padre. Vede il mondo pieno di pericoli non necessari e perci\u00f2 cerca di difendere i propri figli in tutti i modi. Purtroppo non pu\u00f2 impedire la morte del secondogenito Walt.\nJenny Fields.\nJenny Fields \u00e8 l'eccentrica madre di Garp. \u00c8 una donna indipendente e forte, in anticipo rispetto al suo tempo. Non vuole condividere il suo corpo o la sua vita con un uomo. L'amore verso i bambini la spinge a concepire Garp con un uomo mentalmente infermo e in fin di vita.\nCresce suo figlio da sola. Turbata dalla lussuria che avvolge il mondo scrive l'autobiografia \u201cSessualmente sospetta\u201d. Il libro la fa diventare una ricca celebrit\u00e0 e una guida per il femminismo. Apre la sua villa a tutte le donne bisognose di aiuto.\nCoinvolta nella campagna per l'elezione del governatore del New Hampshire, durante un comizio, \u00e8 uccisa da un cacciatore. Garp, come esecutore del testamento di Jenny, costruisce la Fondazione Jenny Fields.\nHelen Holm.\nHelen Holm \u00e8 la moglie di Garp. Per il marito \u00e8 il lettore definitivo, colei per cui lui scrive. Helen \u00e8 una grande studentessa, si laurea con due anni di anticipo e diventa professoressa. \u00c8 lei a mantenere Garp e i figli quando il marito non scrive.\nLa loro relazione supera molti ostacoli. Dopo l'incidente nel quale perde la vita il suo secondogenito Helen si rifiuta di leggere il romanzo di Garp.\nDopo la morte di Garp Helen protegge gelosamente l'opera incompiuta del marito e i suoi appunti.\nRoberta Muldoon.\nRoberta Muldoon, ex Robert Muldoon, tight end dei Philadelphia Eagles, una squadra di football professionista, \u00e8 una transessuale che diventa grande amica di Jenny Fields e della famiglia Garp. Ella ammira Jenny, verso la quale \u00e8 estremamente protettiva.\nRoberta e Garp diventano amici intimi. Lei spesso piange sulle spalle di lui dopo avere rotto con uno dei suoi tanti amanti. Roberta incolpa se stessa per l'assassinio di Jenny Fields, cos\u00ec come per quello di Garp. Rimane vicino ai membri della famiglia di Garp per tutta la vita.\nDuncan Garp.\nDuncan \u00e8 il primogenito di Garp e Helen. Grazie all'iperprotettivit\u00e0 del padre cresce nella piena sicurezza e comodit\u00e0 fino all'incidente che lo priva di un occhio e uccide il fratello Walt. Durante la convalescenza emerge il suo talento artistico. Studia fotografia e illustra un'edizione de \u201cLa Pensione Grillparzer\u201d.\nDopo la morte di Garp studia alla Steering e diventa un pittore. Sopravvive ad un incidente in motocicletta, ma perde un braccio.\nEllen James.\nEllen James \u00e8 una ragazzina di dieci anni che viene violentata. I suoi stupratori le tagliano la lingua per impedirle di denunciarli. Ma sottovalutano la sua abilit\u00e0 nello scrivere.\nEllen incontra Garp dopo il funerale di Jenny Fields. Lo ammira e spera un giorno di essere una scrittrice come lui. Garp la invita a fare parte della famiglia.\nEllen disprezza, come Garp, le Ellen-Jamesiane, un gruppo di donne che si sono mutilate la lingua in suo onore. Scrive un saggio dal titolo \u201cPerch\u00e9 non sono un'Ellen-Jamesiana\u201d. Il saggio fa aumentare l'ostilit\u00e0 delle Ellen-Jamesiane nei confronti di Garp, accusato di plagiare Ellen.\nDopo la morte di Garp Ellen diventa una poetessa di successo.\nI temi.\nLa morte.\nIl romanzo si conclude con la frase: \u201cNel mondo secondo Garp, siamo tutti dei casi disperati.\u201d. Irving sembra essere quasi ossessionato dall'assurdit\u00e0 e dalla casualit\u00e0 della morte e della violenza. Spesso l'autore narra della morte dei suoi personaggi quasi subito dopo averli introdotti.\nGarp stesso viene concepito nel reparto di cura intensiva del Misericordia di Boston, tra uomini sfigurati e morenti. E, come il suo autore, sembra essere ossessionato dalla morte, sia nelle sue opere che nella sua vita privata. Garp uccide sette dei nove personaggi de \u201cLa Pensione Grillparzer\u201d. Farcisce \u201cIl mondo secondo Bensenhaver\u201d di scene di morte. Molte delle persone a lui care muoiono, spesso in modo bizzarro o comico.\nIl Sotto Rospo.\nNell'ultima parte del romanzo viene introdotto il concetto del Sotto Rospo. Basato su un gioco di parole tra undertow (risacca) e undertoad (sotto rospo) il Sotto Rospo rappresenta per Garp l'ansia, la paura del pericolo, di cui Garp pu\u00f2 sentire l'odore, come quando riceve la telefonata in Austria che lo informa della morte della madre.\nSesso e lussuria.\nIl libro esamina in profondit\u00e0 la natura della lussuria. Per Garp e Jenny Fields la parola \u201clussuria\u201d sostituisce la parola \u201csessualit\u00e0\u201d. Garp crede che sua madre non abbia desideri di lussuria perch\u00e9 non ha mai avuto esperienze. Ma Jenny riconosce nella lussuria la causa di catastrofi. Nella sua villa ha curato molte donne vittime della lussuria.\nLa vita di Garp \u00e8 avvolta dalla lussuria. In Austria \u00e8 cliente di molte prostitute e contrae lo scolo dopo avere frequentato due turiste americane e non essere stato capace di controllare i suoi istinti. Minaccia il proprio matrimonio quando ha brevi avventure con alcune babysitter.\nLa lussuria porta indirettamente alla morte del secondogenito, Walt, quando la macchina di Garp si schianta con quella dell'amante di Helen, parcheggiata nel vialetto di casa Garp.\nIl femminismo e il ruolo dei sessi.\nNel suo romanzo Irving esamina il significato del ruolo dei sessi nella societ\u00e0 americana.\nJenny Fields, per esempio, ha molti tratti ritenuti mascolini: \u00e8 forte, non ha peli sulla lingua ed \u00e8 caparbia. Lo dimostra quando rimane incinta pur non avendo un marito. E con il suo libro, \u201cSessualmente sospetta\u201d, diventa un leader spirituale femminista senza quasi rendersene conto.\nAl contrario il personaggio di Garp rovescia il ruolo dei sessi. Garp, sebbene sia molto mascolino, assume il ruolo tipicamente femminile di custode domestico. Cucina, pulisce, accudisce i bambini. Il ruolo di \u201cmarito domestico\u201d era insolito negli anni sessanta e settanta.\nAnche il personaggio di Roberta Muldoon dimostra il ribaltamento del ruolo dei sessi.\nAnalogie tra John Irving e Garp.\nSono molte le somiglianze fra John Irving e il suo personaggio T.S. Garp.\nCritica.\nSono molte le critiche positive riguardo a \u201cIl mondo secondo Garp\u201d.\nWilliam McPherson scrive che \u201cIl mondo secondo Garp\u201d \u00e8: \u201cUn romanzo meraviglioso, pieno di energia ed arte, divertente, terrificante e straziante allo stesso tempo\u201d.\nChristopher Lehmann-Haupt ritiene il libro \u201cil miglior romanzo di Irving\u201d. Nota inoltre come ci si ritrovi \u201ca ridere lungo tutto \u201cIl mondo secondo Garp\u201d e ad alcune delle sue vicende pazzesche\u201d.\nMark Stevens parla de \u201cIl mondo secondo Garp\u201d come \u201cil lavoro di un'immaginazione stravagante\u201d. Scrive anche di quanto il libro sia comico, e di come \u201ci dialoghi e le scene siano pieni di energia sfrenata degna dei fratelli Marx\u201d.\nCi sono state anche alcune critiche negative.\nRichard Gilman ritiene che il romanzo sia \u201cfondamentalmente ipocrita\u201d. Scrive che il libro \u201c\u00e8 solo una seducente imitazione della letteratura seria, uno scherzo\u201d."}
{"id": "2218487", "revid": "599013", "url": "https://it.wikipedia.org/wiki?curid=2218487", "title": "Teatro Dante", "text": ""}
{"id": "2218488", "revid": "61051", "url": "https://it.wikipedia.org/wiki?curid=2218488", "title": "Coppa dell'olio", "text": ""}
{"id": "2218490", "revid": "709565", "url": "https://it.wikipedia.org/wiki?curid=2218490", "title": "Impulso (personaggio)", "text": "Impulso (\"Impulse\") \u00e8 un personaggio dei fumetti pubblicato dalla DC Comics, di cui diversi personaggi hanno indossato i panni.\nBiografia dei personaggi.\nKent Shakespeare.\nRichard Kent Shakespeare ha rivelato d'essersi servito del nome in codice durante un flashback su \"Legion of Super-Heroes\" (vol. 4) n. 53\nBart Allen.\nDotato di un metabolismo iper-accelerato grazie al quale cresceva tanto rapidamente da dimostrare dodici anni pur avendone cronologicamente solo due; per evitare che sviluppasse problemi mentali Bart fu cresciuto in una macchina per la realt\u00e0 virtuale, la quale avrebbe dovuto rallentarne la crescita. Rivelatasi una soluzione fallimentare sua nonna, Iris Allen, lo fece tornare indietro nel tempo, dove Wally West lo port\u00f2 a fare una corsa intorno al mondo, forzandolo cos\u00ec a correre ad una velocit\u00e0 estrema e riuscendo nell'intento di normalizzare il suo metabolismo. Avendo vissuto la maggior parte della sua vita in un mondo virtuale, Bart non ha idea di cosa sia il pericolo, motivo per cui Wally West lo affid\u00f2 a Max Mercury, che lo port\u00f2 con s\u00e9 in Alabama. In \"Impulse\" n. 50, viene rivelato che Batman lo chiam\u00f2 \"Impulso\" non come complimento, ma come avvertimento.\nIris West II.\nQuando il Professor Zoom tent\u00f2 di disturbare la Forza della velocit\u00e0 contenuta nei figli di Wally West, Iris e Jai, la prima decise di prenderne tutto l'ammontare della connessione su di s\u00e9 liberando dal dolore il fratello. Condannata a morte certa dalla sua azione eroica, all'ultimo momento le viene salvata la vita da Jesse Chambers, guidato da Johnny Quick, che si serve del \"Mantra della Velocit\u00e0\". Abbracciato il suo nuovo ruolo, Iris assume l'identit\u00e0 di \"Impulso\"; la stessa usata da Bart prima di entrare nei Teen Titans come Kid Flash."}
{"id": "2218492", "revid": "61051", "url": "https://it.wikipedia.org/wiki?curid=2218492", "title": "Robert Collett", "text": "Il suo oggetto di studio furono i vertebrati, soprattutto i pesci. A partire dal 1864 divenne curatore del Museo Zoologico di Oslo. Nel 1882 ne divenne direttore e dal 1884 vi svolse anche l'attivit\u00e0 di professore. Alcuni pesci ne commemorano il nome ed egli stesso ne descrisse molte nuove specie.\nRobert Collett era il figlio maggiore di Peter Jonas e Camilla Collett. Tra i suoi zii materni vi erano Oscar ed Henrik Wergeland, mentre tra quelli paterni vi era Peter Severin Steenstrup. Aveva tre fratelli pi\u00f9 piccoli. Non si spos\u00f2 mai."}
{"id": "2218495", "revid": "1482985", "url": "https://it.wikipedia.org/wiki?curid=2218495", "title": "Kelzang Gyatso", "text": "La vita.\nKelzang Gyatso nacque a Lithang nel 1708, secondo la profezia del suo predecessore, Tsangyang Gyatso.\nUna volta riconosciuto come reincarnazione del VI Dalai Lama, venne posto sul trono nel 1720, ed educato secondo le antiche usanze tibetane e buddhiste. Si rivel\u00f2 molto incline agli studi e alla meditazione, compose poemi, e fu lodato da pi\u00f9 correnti sociali, politiche e monastiche come un grande erudito.\nNel corso della sua vita, non partecip\u00f2 mai alla gestione degli affari politici, lasciando la piena gestione del potere temporale da un reggente laico, investito del potere dall'imperatore della Cina.\nMor\u00ec nel 1757, e fu seppellito nel Potala. La sua morte costitu\u00ec un passo indietro per l'importanza politica della figura del Dalai Lama, che entr\u00f2 in declino, pur mantenendo viva la devozione quale somma carica spirituale.\nI suoi successori non furono in grado di avere una certa influenza sulla storia del Tibet, soprattutto a causa del pesante controllo dei reggenti, forti della fiducia della corte imperiale cinese: nel corso di un centinaio d'anni si susseguirono cinque Dalai Lama che morirono in giovane et\u00e0 e in circostanze molto dubbie."}
{"id": "2218498", "revid": "300067", "url": "https://it.wikipedia.org/wiki?curid=2218498", "title": "Louis Orr", "text": ""}
{"id": "2218504", "revid": "313323", "url": "https://it.wikipedia.org/wiki?curid=2218504", "title": "Chiesa di Santa Maria degli Angeli (Avigliano)", "text": ""}
{"id": "2218505", "revid": "1573940", "url": "https://it.wikipedia.org/wiki?curid=2218505", "title": "Zerynthia", "text": "Zerynthia \u00e8 un genere di lepidotteri appartenente alla famiglia Papilionidae.\nIn Italia, sono presenti la \"Zerynthia polyxena\" e la \"Zerynthia cassandra\""}
{"id": "2218508", "revid": "515394", "url": "https://it.wikipedia.org/wiki?curid=2218508", "title": "Officina ferrarese", "text": "Officina Ferrarese \u00e8 un saggio critico di Roberto Longhi, pubblicato a Roma nel 1934. \nContenuto.\nLo scritto \u00e8 una rilettura della mostra \"Esposizione della Pittura ferrarese del Rinascimento\", tenutasi a palazzo dei Diamanti a Ferrara nel 1933 sulle opere pittoriche del rinascimento ferrarese tra il XV secolo e il XVI secolo. Il testo ricorda la sorte che lo straordinario patrimonio artistico della citt\u00e0 di Ferrara ebbe - finendo irreparabilmente disperso o distrutto - nel 1598 con la fine del ducato della dinastia degli Este e la sua devoluzione allo Stato Pontificio, inizio secondo il Longhi di un secolare declino.\nNel 1940 Longhi pubblic\u00f2 un supplemento al volume. Nell'edizione del 1956 aggiunse altre pagine scritte tra il 1940 e il 1955.\nAnalisi.\nLa capacit\u00e0 di Longhi \u00e8 quella di inserire l'opera d'arte nel suo contesto descrivendola anche in termini narrativi di alta fattura."}
{"id": "2218515", "revid": "174925", "url": "https://it.wikipedia.org/wiki?curid=2218515", "title": "Falcemia", "text": ""}
{"id": "2218516", "revid": "697352", "url": "https://it.wikipedia.org/wiki?curid=2218516", "title": "John Browning", "text": "\u00c8 ritenuto il personaggio pi\u00f9 importante nello sviluppo delle moderne armi da fuoco automatiche e semi-automatiche, avendo ottenuto 128 brevetti nel campo delle armi, il primo dei quali gli \u00e8 stato concesso il 7 ottobre 1879. Ha progettato armi, oltre che per la propria azienda, per la Winchester, la Colt, Remington, Savage Arms, Fabrique Nationale del Belgio. \nBiografia.\nOrigini e formazione.\nBrowning apparteneva alla Chiesa di Ges\u00f9 Cristo dei Santi degli Ultimi Giorni e intraprese una missione durata due anni in Georgia, iniziata il 28 marzo 1887. Suo padre Jonathan Browning lavorava come armaiolo in un negozio da lui aperto nel 1852 a Ogden. John Moses lavor\u00f2 nel negozio del padre per poi sviluppare il suo primo fucile, a colpo singolo \"falling-block\". Fond\u00f2 la sua impresa e cominci\u00f2 a fabbricare questo fucile.\nLa collaborazione con la Winchester.\nQuesta produzione di Browning \"single-shot\" cattur\u00f2 l'attenzione della \"Winchester Repeating Arms Company\", che invi\u00f2 un rappresentante per valutare la concorrenza. Winchester acquist\u00f2 la progettazione e la produzione venne spostata nella loro fabbrica in Connecticut. Dal 1883, Browning lavor\u00f2 in collaborazione con Winchester e progett\u00f2 una serie di fucili, in particolare il modello 1887 e il modello 1897. Il \"falling-block\" modello 1885 e quello a leva modello 1886, il modello 1892, il modello 1894 e i fucili modello 1895 sono ancora oggi in produzione da parte di altre case.\nLa morte.\nIl 26 novembre 1926, mentre lavorava su una pistola semiautomatica per la \"Fabrique Nationale\" di Liegi, prodotta poi col nome di FN Mod\u00e8le 1910, mor\u00ec di insufficienza cardiaca nell'ufficio di suo figlio Val Allen Browning.\nLe innovazioni.\nBrowning ha influenzato il design di quasi tutte le categorie di armi da fuoco. Ha inventato e compiuto notevoli miglioramenti nei fucili a colpo singolo, fucili a leva e fucili a pompa. I suoi contributi pi\u00f9 significativi sono stati apportati nelle armi automatiche. Ha sviluppato la pistola automatica, grazie all'invenzione della meccanica \"scarrellante\", una tecnologia ancora in uso nella maggior parte delle pistole moderne. Ha inoltre sviluppato la prima mitragliatrice a ricircolo di gas, la Colt-Browning M1895. Altri modelli di successo includono la mitragliatrice Browning calibro 50, il Browning Automatic Rifle (B.A.R.), e il Browning Auto-5.\nInfluenza.\nUna delle armi Browning pi\u00f9 conosciute \u00e8 stata la pistola \"FN Modello 1910\", numero di serie 19074: nel 1914, Gavrilo Princip l'utilizz\u00f2 (in calibro .32 ACP) per assassinare l'arciduca Francesco Ferdinando d'Austria e sua moglie, Sophie, il cui omicidio \u00e8 ritenuto una delle cause scatenanti della prima guerra mondiale. La pistola \u00e8 stata poi ritrovata nel 2004.\nProdotti principali.\nArmi da fuoco.\nRemington Model 8 (1906), fucile semi automatico\nMunizioni.\nLe munizioni che ha sviluppato sono ancora tra le pi\u00f9 utilizzate al mondo. Esse comprendono:"}
{"id": "2218517", "revid": "93556", "url": "https://it.wikipedia.org/wiki?curid=2218517", "title": "Comando della Legione straniera", "text": "Il Comando della Legione straniera francese (COM.LE) \u00e8 direttamente subordinato al Capo di Stato Maggiore dell'Esercito francese (CEMAT), ed \u00e8 comandato da un generale di brigata che \u00e8 il consigliere tecnico per la risoluzione di tutte le problematiche specifiche della Legione.\nIl Comando della Legione straniera \u00e8 stazionato con il suo quartier generale presso il Quartier Vienot a Aubagne, all'interno del 1\u00ba RE, ed ha diretto esercizio sul 1\u00ba RE (Reggimento Straniero), 4\u00ba RE e il GRLE (Gruppo di reclutamento della Legione straniera), mentre le altre unit\u00e0 del Corpo sono alle dipendenze delle varie brigate di appartenenza o dei comandi territoriali.\nLe sue prerogative sono le seguenti:\nStoria.\nIl 1\u00ba aprile 1931, quando la Legione comprendeva circa 30.000 effettivi, il generale Paul-Fr\u00e9d\u00e9ric Rollet assunse il comando dell'Ispettorato della Legione straniera appena creato a Tlemcen, in Algeria. \u00c8 da questo momento che viene creato il Deposito Comune dei Reggimenti Stranieri (DCRE). Questo Ispettorato fu sciolto nel 1935, con la partenza del \"Padre Legione\" collocato in pensione.\nNel 1948 l'Ispettorato rinacque per dieci anni sotto il comando del generale Monclar. Di nuovo sciolto nel 1950, lasci\u00f2 il posto al \"Gruppo autonomo della Legione straniera\" (GALE), comandato successivamente dai generali Oli\u00e9 e Gardy, che gli attribuiscono al comando un generale ispettore. Il GALE incorpor\u00f2 allora uno Stato Maggiore stanziato a Sidi-bel-Abb\u00e8s, il Deposito Comune della Legione, il 1\u00ba REI (Reggimento Straniero di fanteria) che raggrupp\u00f2 tutte le unit\u00e0 di istruzione, il Servizio d'informazione e il Servizio morale della Legione straniera (SMOLE).\nNel 1954, alla fine della Guerra d'Indocina, la Legione fu completamente riorganizzata. Il 1\u00ba RE assunse il compito amministrativo di tutto il Corpo, fino allora presente in tutti i reggimenti. Il COLE (Comando della Legione straniera) fu creato il 1\u00ba luglio 1955 a Vincennes; il suo comando fu assunto dal colonnello Lennuyeux. Due anni pi\u00f9 tardi, il 16 settembre 1957, il comando fu rinominato \"Ispettorato tecnico della Legione straniera\" (ITLE). L'Ispettorato sar\u00e0 sciolto nel 1964, e le sue attribuzioni saranno demandate al comandante del 1\u00ba RE.\nNel 1972, sotto l'impulso del colonnello Letestu, fu creato il \"Gruppo della Legione straniera\" (GLE). Aveva autorit\u00e0 sul 1\u00ba e 2\u00ba RE, e vi fu assegnato in seguito al comando un generale ispettore. Il comandante del GLE comand\u00f2 anche la 31e Brigata. Questa unit\u00e0 sperimentale, composta in prevalenza da unit\u00e0 della Legione, \u00e8 stata una delle prime Brigate interarmi dell'Esercito francese. Sar\u00e0 impiegata in Libano nel 1983, per poi essere sciolta per riorganizzarsi nella \"Divisione leggera blindata\".\nIl 1\u00ba luglio 1984 il GLE riprese la denominazione di \"Comando della Legione straniera\".\nOrganizzazione.\nIl Generale comandante della Legione \u00e8 assistito durante il suo compito da uno Stato Maggiore che usufruisce delle competenze del personale del 1\u00ba RE. Lo Stato Maggiore \u00e8 cos\u00ec formato:"}
{"id": "2218522", "revid": "2052878", "url": "https://it.wikipedia.org/wiki?curid=2218522", "title": "Elementi magici", "text": "Gli elementi naturali, cio\u00e8 il fuoco, l'aria, l'acqua e la terra, da tempo immemorabile sono fonte d'ispirazione per gli uomini, diventando strumenti i punti di riferimento per riti cosmogonici, religioni e tradizioni magiche.\nEssi ricoprono un ruolo particolarmente importante per la cosiddetta Vecchia Religione, pi\u00f9 comunemente conosciuta come stregoneria e cio\u00e8 quella tradizione neopagana che sostanzialmente consiste nell'osservanza di feste stagionali, nelle pratiche di rituali magici legati agli elementi naturali e che sostanzialmente si incentra sul culto della Natura.\nIntroduzione.\nEmpedocle (ca. 450 a.C.), fu il primo a proporre quattro elementi e li chiama riz\u00f2mata (\"radici\", rizoma al plurale) di tutte le cose, immutabili ed eterne.\nI quattro elementi naturali sono al tempo stesso considerati visibili ed invisibili, fisici e spirituali e tale concezione \u00e8 stata al centro di studi che hanno interessato soprattutto il medioevo arabo con l'alchimia e il Rinascimento.\nSecondo la \"Vecchia Religione\" quindi, con la parola \u201cterra\u201d ad esempio, non ci si riferisce soltanto al pianeta su cui viviamo, ma anche al fenomeno della solidit\u00e0, del fondamento e della stabilit\u00e0, concetto che tra l'altro \u00e8 anche uno dei cardini dell'Alchimia.\nEsisterebbe poi anche un quinto elemento, denominato Quintessenza introdotto da Aristotele, che \u00e8 la forza vitale pi\u00f9 pura di tutte e sotto certi aspetti pu\u00f2 essere considerata la fusione armonica dei quattro elementi naturali che insieme rendono possibile l'esistenza.\nSeppur esistano molte tradizioni di origine pagana, generalmente per la stregoneria gli elementi hanno una loro gerarchia ben precisa per la quale si distinguono elementi superiori ed inferiori: i primi (fuoco ed aria) sono definiti spirituali e considerati perfetti in quanto pi\u00f9 sottili e per questo agiscono sui secondi (acqua e terra) innalzandoli. Al tempo stesso gli elementi inferiori attirano a s\u00e9 quelli superiori, abbassandoli.\nAttraverso questa interazione, \u00e8 convinzione del pensiero magico in generale ed in parte anche di quello alchemico, che sia resa possibile la respirazione del mondo che si basa su una sorta di interscambio energetico.\nFuoco.\n\u00c8 considerato il pi\u00f9 puro dei quattro elementi e il suo termine viene utilizzato per esprimere numerosi concetti diversi: fuoco comune (prodotto mediante combustione); fuoco di digestione (tepore di provenienza organica); fuoco interno (originato da reazione chimica).\nLa purezza assoluta del fuoco identificata dai pagani era riconosciuta anche dagli alchimisti che ne sottolineavano la capacit\u00e0 vivificante, una peculiarit\u00e0 ad esso attribuita che ha sempre suscitato un grande rispetto religioso verso tale elemento, soprattutto perch\u00e9, pi\u00f9 o meno inconsciamente l'uomo ha sempre riconosciuto che con l'uso della frizione e della selce, l'umanit\u00e0 \u00e8 riuscita a \u201ccatturare\u201d il fuoco, sprigionando la fiamma che ha cambiato il mondo.\nMentre la cosiddetta \u201cadorazione del fuoco\u201d di solito non \u00e8 altro che un delicato eufemismo per definire il rispetto mistico del sesso, come il rosso dell'amore vi sono state diverse religioni che hanno venerato il fuoco come simbolo della divinit\u00e0.\nUn esempio sono le fiamme eterne custodite dalla vergini vestali dell'antica Roma e anche oggi esiste qualcosa di simile nelle sinagoghe ebraiche e presso alcune tombe, come ad esempio in quella di John F. Kennedy.\nSebbene il significato religioso del fuoco sia stato ormai dimenticato dalla maggior parte di noi, esso \u00e8 ancora testimoniato su molti degli altari delle principali religioni del mondo: in ogni altare Cattolico ed in ogni Chiesa \u00e8 possibile vedere candele accese per enfatizzare le cerimonie ed i sacramenti.\nI rituali magici legati al fuoco comprendevano spesso l'atto di ardere un'immagine, un'erba o un altro oggetto infiammabile, oppure comprendevano l'utilizzo di candele.\nErano rituali praticati dai pagani solitamente vicino a focolari o comunque accanto a fuochi accesi in radure o nei boschi o nei pressi della fiamma di una singola candela.\nLe streghe, anche le moderne wiccan che ancora oggi professano questa religione nei coven o in maniera solitaria, considerano il fuoco un elemento maschile e che governava il sud.\nIl suo colore \u00e8 il rosso, la stagione ad esso legata \u00e8 l'estate e pu\u00f2 essere interiore ad un corpo od esteriore, cio\u00e8 pu\u00f2 agire contemporaneamente sia all'interno che all'esterno di un corpo, cos\u00ec come la Terra riceve contemporaneamente gli effetti del fuoco interiore (gli umori magmatici) e di quello esteriore, cio\u00e8 l'energia solare.\nQuesta concezione \u00e8 tanto tradizionale da ricorrere in quasi ogni cultura; ne \u00e8 un esempio il passo sottostante tratto dalle Upanishad indiane:\n\u201cEsso (il testo si riferisce allo \u00e0tman) si presenta, invero, come una duplice entit\u00e0: da una parte lo Spirito Vitale (pr\u00e0na) e dell'altra il Sole (\u00e0ditya), che si manifestano come giorno e notte, Il Sole \u2013 lass\u00f9 \u2013 \u00e8 lo Spirito Esteriore, il pr\u00e0na \u2013 quaggi\u00f9 \u2013 \u00e8 quello in Interiore ed \u00e8 perci\u00f2 che si dice che il moto dello Spirito Interiore si lascia inferire dal modo dello Spirito Esteriore.\u201d (\"Maitry Upanishad, in Upanishad Antiche e Medie\", Boringheri, Torino 1974, pag. 564).\nIl fuoco elementare viene a volte identificato con il Cielo, che contiene in grande quantit\u00e0 lo Spirito dell'universo: secondo la tradizione pagana della stregoneria, la vita non sarebbe altro che un flusso di fuoco naturale all'interno dell'organismo e tale concezione era trasversalmente riconosciuta anche dal Cristianesimo che proprio tramite il fuoco, cio\u00e8 con condanna al rogo, tentava di purificare gli eretici e chi veniva considerato colpevole di stregoneria, di modo che il male che li possedeva potesse essere estinto dal fuoco purificatore del rogo.\nLa nuova tradizione religiosa del Cattolicesimo si impose in sostanza con i soliti mezzi dei suoi precedenti persecutori: gli antichi Romani perseguitarono e martirizzarono i cristiani e successivamente essi fecero lo stesso con i pagani.\nLa purificazione delle persone impure, tacciate di eretismo veniva attuata attraverso la riconosciuta forza purificatrice del fuoco che, ironia della sorte, era proprio una delle pi\u00f9 radicate credenze pagane.\nGli incantesimi del Fuoco.\nIl fuoco era rispettato e adorato ma anche temuto per la sua devastante forza distruttrice: erano diffusi, e lo sono tuttora in alcune tradizioni new age e neopagane, rituali magici per proteggere le abitazioni da tale elemento.\nTra i pi\u00f9 diffusi vi era quello di utilizzare del vischio chiuso in un sacchetto azzurro, immerso in acqua fredda e limpida e quindi appeso al centro della casa o del luogo che si voleva proteggere.\nNella sua connotazione positiva, il fuoco era utilizzato per purificare, cio\u00e8 spesso venivano bruciati fisicamente oggetti ritenuti \u201cresponsabili\u201d di cattiva sorte o ritenuti la causa di un male.\nIl fuoco inoltre, come ogni altro elemento, era utilizzato per la divinazione, cio\u00e8 quell'arte con la quale era convinzione si potessero svelare gli eventi futuri: un fuoco veniva acceso e la velocit\u00e0 o meno con cui la legna iniziava ad ardere era considerata un segno pi\u00f9 o meno positivo per la buona riuscita della divinazione.\nEra convinzione che le varie reazioni e i movimenti delle fiamme rispettassero un preciso linguaggio che se giustamente interpretato poteva rivelare il futuro: la difficolt\u00e0 d'accensione di un focolare preannunciava ad esempio pioggia, la sua facilit\u00e0 una visita imminente.\nMolto crepitio indicava sfortuna, un netto \u201cbuco\u201d tra le fiamme l'imminente cessazione di un problema, scintille preannunciavano notizie importanti, ecc.\nGli Elementali del Fuoco.\nTra le streghe che professavano la Vecchia Religione, ve ne erano alcune di rango superiore, generalmente le pi\u00f9 anziane, che erano considerate delle chiaroveggenti: si riteneva cio\u00e8 che avessero la capacit\u00e0 di entrare in contatto con gli spiriti che governavano i vari elementi della natura chiamati appunto \u201cElementali\u201d per chiedere loro benefici o conoscere gli eventi futuri.\nLe streghe consideravano il fuoco governato da spiriti chiamati \u201csalamandre\u201d: in antichit\u00e0 infatti era diffusa la bizzarra convinzione che gli anfibi che vanno sotto questo nome potessero resistere al fuoco e si generassero da esso, ed \u00e8 questo il motivo per cui le streghe identificarono gli spiriti del fuoco con questo nome.\nLe salamandre non sono molto radicate nell'immaginario popolare e nel folklore, ma al contrario sono le protagoniste indiscusse della pi\u00f9 ermetica tradizione magica ed alchemica: in moltissimi rituali dell'antichit\u00e0 legati alla metallurgia, i fabbri-sacerdoti invocavano le salamandre a protezione del loro lavoro; gli alchimisti medievali prima di tentare le trasmutazioni della materia nei loro crogiuoli, rivolgevano invocazioni agli elementari del fuoco; i magi persiani adoravano particolarmente il fuoco e ne traevano oracoli per onorare le salamandre.\nIl ruolo delle visioni delle streghe chiaroveggenti, potrebbe aver sortito effetti simili a quelli che oggi suscitano i medicinali placebo nelle persone ipocondriache: gli uomini hanno sempre avuto bisogno di affidarsi a delle convinzioni e un certo riscontro di queste convinzioni, reale o meno che siano \u00e8 irrilevante, generava senza alcun dubbio nelle streghe della Vecchia Religione del benessere.\nIn fin dei conti anche le religioni moderne, pi\u00f9 o meno volontariamente, ricoprono questo ruolo, cio\u00e8 quello di confortare e rassicurare chi ha fede.\nAncora oggi, gli sciamani meso americani ad esempio, utilizzano tecniche ingannevoli per alleviare i dolori degli abitanti dei propri villaggi o per estirpare convinzioni radicate di malessere o semplice ipocondria: attraverso rituali che altro non sono che abili giochi di prestigio, gli sciamani fanno credere di estirpare il male dalle persone che si credono, ad esempio, possedute da un demonio, esorcizzando la cosa mostrando serpenti spettacolarmente tirati fuori dal ventre dei malcapitati.\nSi tratta ovviamente di finzione, ma i meccanismi mentali di auto convincimento che con questi riti gli sciamani generano, sono pressappoco i medesimi generati dai medicinali placebo.\nNel caso delle streghe chiaroveggenti della Vecchia Religione, entrare in contatto con spiriti benevoli e chiedere loro beneficio, voleva rassicurare il proprio popolo che il raccolto sarebbe stato abbondante e che le carestie non sarebbero arrivate, generando senza dubbio una gioia ed una serenit\u00e0 non indifferente.\nAria.\nL'Aria, elemento maschile come il fuoco, \u00e8 considerato il secondo elemento superiore, inferiore soltanto al fuoco, e riveste un ruolo fondamentale nella tradizione magica in quanto al suo interno hanno luogo alcune trasformazioni importanti che coinvolgono anche gli elementi inferiori.\nEssa veniva considerata un vero e proprio tramite tra il mondo superiore e quello inferiore, partecipando alla purezza del primo e all'impurit\u00e0 del secondo.\n\u00c8 l'elemento dell'intelletto, \u00e8 il regno del pensiero e governa incantesimi e rituali che riguardano i viaggi, l'istruzione, la libert\u00e0, l'acquisizione di conoscenze, il ritrovamento di oggetti perduti e la scoperta di menzogne.\nGli incantesimi legati all'aria di solito comprendevano, e per i wiccan ancora oggi, rituali in cui degli oggetti venivano fatti cadere lungo il pendio di una montagna, di modo che essi entrassero effettivamente in contatto fisico con l'elemento aria.\nPer secoli gli uomini hanno creduto che esistessero solo quattro tipi di vento, corrispondenti ai quattro punti cardinali e molti incantesimi quindi eran legati a questi quattro venti che si credeva potessero venire comandati anche se tali rituali erano generalmente molto temuti poich\u00e9 la magia dell'aria era considerata imprevedibile come \u00e8 la stessa natura del vento.\nIl vento del nord era considerato il vento che governava il cambiamento, un vento di natura aggressiva, probabilmente perch\u00e9 le correnti che provengono dal nord sono generalmente molto fredde e per questo i rituali legati a questo vento aprivano la strada ad incantesimi di distruzione.\nContrariamente, pi\u00f9 si va a sud e pi\u00f9 fa caldo, per lo meno nell'emisfero dove queste credenze pagane si svilupparono, e per questo il vento del sud, infuocato e caldo, era legato all'elemento del fuoco e la sua magia quindi ricopriva lo stesso ambito: purificazione e protezione.\nIl vento dell'ovest \u00e8 quello che invece soffia fresco e umido; pu\u00f2 portare una traccia di pioggia o di foschia quindi \u00e8 legato all'elemento dell'acqua e gli incantesimi di questo elemento venivano quindi attuati preferibilmente quando tirava il vento dell'ovest.\nInfine il vento dell'est, \u00e8 anch'esso un vento caldo ma gli antichi pagani ebbero nei secoli modo di osservare che tale vento soffiava dal punto in cui il sole e le stelle facevano la loro apparizione: \u00e8 per questo che a tale vento venivano associati i rituali spirituali e sacri e la divinazione aiutata dal corso delle stelle era pi\u00f9 proficua se praticata durante il soffio del vento dell'est.\nL'aria in generale domina l'Oriente perch\u00e9 questa \u00e8 la direzione della massima luce, la luce della sapienza e della conoscenza, il suo colore \u00e8 il giallo del sole e del cielo all'alba e la sua stagione \u00e8 la primavera.\nGli incantesimi dell'Aria.\nCome gi\u00e0 accennato, gli incantesimi dell'aria erano generalmente legati ai venti; erano molto diffusi gli incantesimi con i quali si credeva si potessero far innalzare i venti e uno dei pi\u00f9 diffusi consisteva nell'annodare un vecchio pezzo di cuoio realizzando un primo nodo a circa otto centimetri da un'estremit\u00e0, un secondo a circa quindici centimetri dal primo nodo ed un terzo a ventidue centimetri circa dal secondo.\nL'incantesimo veniva attuato sciogliendo in sequenza i nodi: per una brezza leggera veniva sciolto il primo nodo mentre il mago si concentrava sulle onde del mare che si increspano, sulle foglie che si alzano o sull'erba che ondeggia.\nPer un vento pi\u00f9 forte veniva sciolto il secondo nodo concentrandosi su di un vento che gonfia le vele di una nave e per un vento di burrasca si scioglieva il terzo nodo pensando a forti venti in azione.\nI pagani attuavano riti anche per fermare il vento, esattamente come per proteggersi dalla forza distruttiva del fuoco; venivano utilizzate generalmente quattro piume (preferibilmente una per ciascuno dei seguenti colori: bianco, blu, giallo e nero) che rappresentavano ognuna i quattro venti cardinali.\nLe quattro piume venivano legate assieme strettamente con uno spesso spago, messe sul fondo di una ciotola e ricoperte completamente di sale in modo da non essere pi\u00f9 visibili: con questa operazione era credenza che i venti fossero legati e portati a terra, di modo da calmarsi velocemente.\nVi sono anche testimonianze di credenze per le quali alcune streghe erano in grado di fermare un ciclone piantando un coltello nel terreno, con la lama affilata rivolta in direzione della tempesta. Si diceva che il coltello \u201ctagliava il vento\u201d, cos\u00ec che una determinata zona fosse risparmiata dall'uragano.\nGli Elementali dell'Aria.\nPer le streghe, gli spiriti elementari che governano l'Aria sono le Silfidi: esse sono ben radicate anche in molte altre tradizioni, specie nel folklore del nord Europa, identificate pi\u00f9 generalmente con il termine gaelico di Fairy o Faires, cio\u00e8 Piccolo Popolo.\nIn tutte queste tradizioni, ma specialmente nella Vecchia Religione, le Silfidi ricoprono il ruolo di messaggeri celesti, inviati del mondo spirituale proprio come l'antico dio Hermes dei greci o gli angeli della tradizione Cristiana.\nLe streghe credevano che gli uccelli rappresentassero nel mondo fisico, quello che le Silfidi rappresentavano nel mondo spirituale (o sottile), quindi molti riti ed incantesimi legati all'aria prevedevano l'utilizzo di volatili.\nGeneralmente venivano catturati, \u201ccaricati\u201d di invocazioni e preghiere durante lunghe cerimonie e poi liberati in massa di modo che i bisogni e le necessit\u00e0 trasmesse ad essi potessero essere portate in cielo e trasmesse agli spiriti dell'aria.\nQueste convinzioni sono forse alla base dell'iconografia con cui sono state poi nei secoli codificate e rappresentate le Fate: la vista di alcune tipologie di uccello, magari di scarsa diffusione e rari da vedere, deve aver suggestionato gli antichi professanti della Vecchia Religione tanto da far credere loro di aver visto proprio degli spiriti dell'aria. Spesso infatti i colori delle ali di questi spiriti pagani, sono ispirati dal variopinto piumaggio di alcuni uccelli e anche ci\u00f2 si ricollega all'infinita fonte d'ispirazione che per l'uomo \u00e8 sempre stata la natura.\nGli ambienti naturali incontaminati di un tempo, con i loro suoni, gli odori ed i colori, erano terreno fertile per l'immaginazione e questo, legato ad una minore conoscenza del mondo, esaltava l'auto suggestione ed \u00e8 comprensibile come la tradizione si sia cos\u00ec riempita di credenze, favole e leggende.\nOggi, tradizioni ancora attive come la Wicca, spingono sempre di pi\u00f9 verso l'aspetto ambientalista: per chi ancora osserva il culto della Dea Diana, gli spiriti naturali, specialmente quelli dell'aria stanno retrocedendo nelle sempre minori zone ancora verdi del mondo a causa dell'industrializzazione e dell'inquinamento.\nPer questo, chi ancora oggi professa questa religione, si dirige nei boschi ed in generale in ambienti naturali per professare i propri rituali e per rimanere in contatto con questi spiriti elementari.\nAcqua.\nPer i wiccan e i pagani della Vecchia Religione, l'acqua \u00e8 l'elemento per eccellenza della purificazione, della mente subconscia, dell'amore e delle emozioni, e la sua magia era considerata da quasi ogni cultura e civilt\u00e0 antica l'elemento primario per l'esistenza, un elemento legato al piacere, l'amicizia, il matrimonio, la fertilit\u00e0, la guarigione, il sonno ed il sogno.\nI rituali dell'acqua, quasi nella totalit\u00e0 delle civilt\u00e0 umane, facevano utilizzo di specchi, venivano attuati spesso in presenza di pioggia e terminavano con l'atto o di gettare o di deporre un oggetto dentro o sopra una massa d'acqua, forse per un archetipo umano che riconosce nell'acqua l'origine della vita.\nEra considerato un elemento femminile, il suo colore era il blu, dominava l'Occidente e i mesi autunnali dell'anno quando la pioggia si riversa sulla terra.\nOltre a costituire una delle componenti primordiali ed essenziali delle cosmogonie di quasi ogni civilt\u00e0, l'acqua rappresenta il principio vitale inteso come mezzo di rigenerazione.\nAnche in alchimia ritroviamo, legata all'acqua, una componente di forte vitalit\u00e0: per gli alchimisti infatti, l'acqua come solvente portava alla Putrefazione, fase essenziale per il risorgere della vita, ed inoltre, sciogliendo sali e sostanze, li rendeva adatti a numerosi processi alchemici. \u00c8 proprio in questa fase alchemica che tra alcuni elementi si credeva potesse avvenire la cosiddetta Unione: essa doveva avvenire nel corso della lotta tra la natura fissa e la natura volatile degli elementi.\nUn elemento da tenere in considerazione \u00e8 l'uso che la spagiria fa dell'acqua come solvente per riuscire ad ottenere la quintessenza dei minerali e delle sostanze naturali.\nQuanto maggiore \u00e8 il livello spirituale raggiunto, tanto maggiore \u00e8 la possibilit\u00e0 di agire nel reale: ecco allora il marcato desiderio dell'alchimista di identificare, mediante continui processi di purificazione, la dimensione pi\u00f9 essenziale di una sostanza, e in ci\u00f2 riveste un ruolo centrale l'elemento dell'acqua.\nL'acqua si pone al terzo posto della serie dei quattro elementi: questa posizione tra aria e terra le spetta per la sua plasmabilit\u00e0 superiore dell'aria ovviamente ma inferiore alla terra.\n\u00c8 chiara questa classificazione in quanto gli esponenti della Vecchia Religione potevano utilizzare l'acqua nei rituali e negli incantesimi in modo assai pi\u00f9 diretto e pratico rispetto a quanto potessero fare con aria e fuoco e alla stessa maniera l'elemento pi\u00f9 manipolabile di tutti era la terra.\nCi\u00f2 nonostante, l'acqua \u00e8, dei restanti elementi, quella pi\u00f9 difficoltosa da muovere: l'aria ha infatti per sua natura una buona capacit\u00e0 di movimento, mentre il fuoco \u00e8 l'elemento che si muove nel modo pi\u00f9 rapido.\nIl compito pi\u00f9 importante che veniva attribuito all'acqua era quello di ricevere e \"memorizzare\" l'informazione presente nell'ambiente e di conservarla per poi trasmetterla ad altri elementi, in particolare alla terra.\nIn seguito all'evaporazione, l'acqua sale verso il cielo e si impregna degli influssi astrali. Successivamente essa torna sotto forma di pioggia, sulla terra, fecondandola con quanto ha potuto catturare nella dimensione pi\u00f9 sottile: si credeva che l'informazione venisse cos\u00ec trasmessa alla terra che ne traeva giovamento per la sua evoluzione.\nIl processo si ripeteva un numero infinito di volte per consentire all'elemento pi\u00f9 basso di accumulare l'informazione di cui ha bisogno per far evolvere ci\u00f2 che essa contiene, ma il rapporto \u00e8 duplice: anche la terra impregna l'acqua di ci\u00f2 che essa contiene e vengono cos\u00ec trasmesse ad essa le virt\u00f9 delle vene ricche di minerali, cos\u00ec come quelle di luoghi ricchi di bitume e zolfo.\nQuesto scambio tra dimensione superiore e dimensione inferiore, che si credeva possibile proprio grazie alle caratteristiche dell'acqua, veniva considerata una vera e propria respirazione del mondo ed \u00e8 per questo che il fulcro di tutti gli incantesimi delle streghe si basava su questa convinzione di possibilit\u00e0 di passaggio dell'informazione: gli elementi erano collegati, gli spiriti elementari interagivano tra di loro, i rituali e gli incantesimi erano quasi tutti incentrati sul passaggio del bisogno, della preghiera agli elementi naturali per giungere alla divinit\u00e0.\nGli incantesimi dell'Acqua.\nUna delle forme pi\u00f9 piacevoli, rilassanti e antiche di divinazione era l'osservazione dell'acqua.\nQuasi ogni luogo naturale e non dove sia presente l'acqua, ha generalmente attratto l'uomo e lo ha spinto a cercare in questi luoghi le risposte che andava cercando.\nAlcuni riti, che un tempo venivano considerati veri e propri incantesimi e rituali, sono in parte giunti fino a noi: ne \u00e8 un esempio quella di gettare monetine dentro una fontana od un sasso dentro un pozzo visualizzando un desiderio che si vuole si realizzi.\nPer i wiccan o pi\u00f9 in generale per i pagani che adoravano gli spiriti della natura, gli ambienti naturali erano i luoghi migliori per attuare rituali ed incantesimi, ma con la supremazia del cristianesimo in Europa dal decimo secolo dopo Cristo in poi i luoghi artificiali come pozzi o sorgenti cominciarono a prendere il sopravvento nel folclore e questo non \u00e8 un caso, ma vi \u00e8 una componente storica e culturale: molti pozzi sono stati associati a Santi e si dice che nei loro pressi siano state operate guarigioni ed altri miracoli.\nIl pozzo di Chalice presso l'Abbazia di Glastonbury, in Inghilterra, \u00e8 un esempio di una vecchia sorgente ritenuta magica anche dai pagani che si \u00e8 trasformata in pozzo ad opera dei primi mistici cristiani. L'opera di cancellazione della memoria \u00e8 una pratica comune nella Storia: molte chiese ad esempio sono state costruite sopra templi pagani, di modo da affermare al tempo stesso la supremazia di un credo ed eliminare le tracce di uno precedente.\nGli incantesimi legati all'acqua sono quasi tutti incentrati sul posizionamento o il lancio di un oggetto in una massa d'acqua.\nSe ci si trovava nei pressi di una sorgente spesso di raccoglieva un sasso e, tenendolo con la mano dell'energia (i wiccan in special modo, credono che la mano pi\u00f9 utilizzata naturalmente da una persona elargisca maggiore energia magica rispetto all'altra) usando il succo di una pianta locale o con del gesso, venivano segnati a terra simboli o rune visualizzando la propria necessit\u00e0, per poi gettare il sasso nella sorgente.\nSpesso, si attuava una sorta di divinazione attraverso il numero di cerchi prodotti dal sasso che impattava con l'acqua: durante il lancio si visualizzava o si rivolgeva alla Dea o al Dio una domanda che poteva avere come risposta o un si o un no, e a seconda se i cerchi generati sulla superficie dell'acqua fossero stati pari o dispari si era ottenuta una risposta affermativa o negativa.\nSostanzialmente questi riti non erano un qualcosa di cos\u00ec lontano da una sorta di preghiere, che venivano esorcizzate ed amplificate con dei gesti e degli atti fisici.\nMa per le streghe della Vecchia Religione l'acqua non era utilizzata solo per rivelare gli eventi futuri ma essa aveva un grande potere curativo e propriet\u00e0 purificatorie e quindi molti rituali di guarigione erano legati a questo elemento.\nQuesta idea non era radicata solo al retroterra delle convinzioni della Vecchia Religione ma \u00e8 un concetto molto diffuso in diverse culture e tradizioni.\nIl rito di purificazione tramite l'abluzione ad esempio \u00e8 un rituale molto diffuso e trova un'espressione particolarmente importante nella religione islamica, giudaica e in quella cristiana.\nPer l'ebraismo antico, uno dei problemi maggiori era costituito dall'impurit\u00e0: essere impuri significava essere spiritualmente depotenziati, quindi non in grado di accostarsi alla divinit\u00e0, dalla quale si diffonde un flusso potente (il Sacro) in grado di distruggere un essere vivente che si fosse accostato ad esso senza prima essersi reso immune all'impurit\u00e0.\nGli stessi animali considerati impuri lo erano perch\u00e9 in qualche modo associati alla terra (come il serpente che striscia sul suo ventre), la quale, essendo emanazione della divinit\u00e0, partecipava anch'essa del Sacro e della sua pericolosa potenza.\nPer questo motivo, si richiedeva ai sacerdoti, che erano a contatto pi\u00f9 di chiunque altro con il Sacro, un grado massimo di purezza: le trasgressioni dovevano essere cancellate mediante la purificazione e i lavaggi cerimoniali con acqua consacrata facevano parte di questa tradizione.\nAll'epoca di San Giovanni Battista, la tradizione dell'abluzione, legata specialmente ai culti orientali ma particolarmente diffusa in questo periodo sia in ambito giudaico tradizionale che in quello degli esseni, doveva essere preceduta dalla penitenza della vera conversione.\nPer il cristianesimo delle origini, esso acquista una pregnanza ancora maggiore, perch\u00e9 l'ingresso nell'acqua simboleggia la morte dell'uomo vecchio, mentre con la risalita dal fonte battesimale si festeggia la nascita dell'uomo nuovo, sul quale scende lo Spirito di Dio per la sua santificazione.\nDi ci\u00f2 \u00e8 esempio emblematico il battesimo di Ges\u00f9: anch'egli, come gli altri discepoli di Giovanni, entra nell'acqua per il battesimo, ma quando ne esce, Dio manifesta il suo compiacimento per lui: lo Spirito dell'Altissimo discende dal cielo sotto forma di colomba, mentre si ode la voce del Padre che lo riconosce come figlio.\nGli Elementali dell'Acqua.\nGli spiriti elementari dell'acqua venivano identificati nella Vecchia Religione con il nome di Ondine. Anche per le ondine, come per il retroterra folcloristico legato alle Silfidi, la tradizione \u00e8 molto vasta andando a coinvolgere quasi ogni cultura che avesse a che fare con il mare od in generale la navigazione.\nStorie di Sirene e creature marine, popolano non solo la letteratura pi\u00f9 disparata, ma in particolare il folclore irlandese e quello scozzese, anche se racconti di creature delle acque sono presenti in quasi tutto il mondo e in quasi ogni epoca.\nLe streghe chiaroveggenti le identificavano come splendide fanciulle dai lunghi capelli e la coda di pesce, immagine tanto famosa quanto abusata in molte culture.\nLa loro origine molto probabilmente \u00e8 dovuta al grande timore che l'uomo ha sempre avuto del mare: esattamente come molti dei rituali del fuoco o dell'aria servivano per proteggersi dalla forza distruttrice di cui possono essere capaci tali elementi, molti rituali erano rivolti agli spiriti elementari dell'acqua per ricevere la loro benevolenza e protezione.\nLe radicata superstizione dei marinai \u00e8 molto probabilmente una traccia dell'antico timore e rispetto che l'uomo nutriva verso il mare ed i riti e i sacrifici che le streghe rivolgevano ad esso e agli spiriti che lo abitavano.\nTerra.\nLa terra costituisce per la fisica tradizionale il grembo indispensabile senza il quale nulla pu\u00f2 essere prodotto o riportato in vita e, seppur senza basi scientifiche, questa era anche la convinzione di molte antiche civilt\u00e0: la terra infatti \u00e8 l'unica vera casa dell'uomo, in essa l'uomo ha sempre trovato rifugio e nel suo suolo umido \u00e8 tradizione diffusa il seppellimento dei defunti.\nLa terra \u00e8 considerata principio femminile per eccellenza (in quanto opposta al Cielo, principio maschile) ed \u00e8 sottoposta ad una continua fecondazione da parte del fuoco (interno ed esterno), dell'acqua, delle influenze astrali: essa nutre l'uomo fin dalla sua comparsa, \u00e8 umida e fertile e sono queste caratteristiche che l'hanno fatta identificare dagli uomini come elemento femminile.\n\u00c8 in essa che nella stragrande maggioranza delle tradizioni religiose, nelle cosmogonie, viene posto il germe iniziale delle cose, che nel suo interno, sono portate a maturazione: il germe dei metalli (tradotto nel linguaggio fisico, il mercurio vivo, padre di tutti i metalli) nel suo recettacolo sotterraneo pu\u00f2 maturare fino alla perfezione (l'oro).\nEssa domina il punto settentrionale della bussola perch\u00e9 \u00e8 il punto di massima oscurit\u00e0 e dell'inverno, il suo colore \u00e8 il verde della vegetazione ed \u00e8 legata alla magia delle pietre, delle immagini, degli alberi e dei nodi.\nNelle attivit\u00e0 magiche, la terra ha sempre \u201cgovernato\u201d tutti gli incantesimi e i rituali legati al lavoro, agli affari, alla stabilit\u00e0 e alla fertilit\u00e0: gli aborigeni australiani professano un rito per il quale gli uomini adulti si stendono sulla terra e la fecondano con il loro seme in segno di ringraziamento per i frutti che costantemente essa fornisce loro per vivere.\nNella tradizione magica pagana, un rituale legato a questo elemento poteva essere quello semplice di seppellire un oggetto simbolico di un determinato proprio bisogno o desiderio che si voleva si concretizzasse, o ancora gesti semplici e umili come quello di tracciare simboli e disegni nella polvere.\nCome l'acqua si credeva che la terra fosse in grado di trasportare l'informazione e accogliere e conservare in s\u00e9 le preghiere e i bisogni di chi la onorava nei rituali.\nLe antiche Dee pagane della terra sono sopravvissute fino ad oggi sotto le spoglie di Madre Natura, una divinit\u00e0 che veniva celebrata un tempo e che oggi viene nuovamente apprezzata da alcune filosofie new age come nostra genitrice e fonte si sostentamento: movimenti ambientalisti sono sorti per soddisfare il bisogno di proteggere il nostro pianeta, specie quando siamo riusciti a lasciare l'atmosfera e osservare la Terra dallo spazio.\nMa questo sentimento protettivo entr\u00f2 nel pensiero degli uomini e nella pratica magica ed in quella religiosa gi\u00e0 migliaia di anni fa, per preservare la divinit\u00e0 Gea.\nPer concludere, dal punto di vista alchemico, la terra assumeva una grande importanza anche perch\u00e9 veniva indicata in maniera indiretta come uno dei componenti della Pietra Filosofale degli Alchimisti.\nGli incantesimi della Terra.\nLa terra veniva utilizzata soprattutto per incantesimi di guarigione ed in generale si associavano a tale elemento capacit\u00e0 curative: era convinzione che si potesse trasferire la malattia ad una sostanza, generalmente di origine organica, che poi veniva seppellita e il male veniva cos\u00ec neutralizzato dal potere della terra.\nPer eliminare una malattia o risanare una ferita, si usava sfregare la parte affetta con una fetta di mela, di patata o di qualche erba ritenuta curativa e tale rituale deve presumibilmente essere sorto per la casualit\u00e0 di aver constatato dei miglioramenti per via di capacit\u00e0 disinfiammatorie di alcune piante utilizzate.\nSimilmente, si faceva stendere il malato su zone di terra fresca e smossa e sono facilmente immaginabili le origini di tali convinzioni: la terra era l'elemento dal quale l'uomo vedeva sbocciare la vita; tutto ci\u00f2 di cui l'uomo aveva bisogno per il suo sostentamento spuntava dal terreno, sia il cibo sia le piante utilizzate per gli infusi e le pozioni e si credeva quindi che la terra possedesse forte vitalit\u00e0 e che si potesse giovare delle sue vibrazioni positive e vitali entrando in contatto con essa.\nSpecie in Oriente, vi era la tradizione di costruire le case intorno ad alberi e spesso la prima cosa che veniva fatta prima di edificare un'abitazione era quella di piantare il seme di una pianta: i wiccan, ed in genere i pagani adoratori degli spiriti della natura, solevano affidare le proprie necessit\u00e0 e desidere al seme di un albero, che se accudito da germoglio a fusto, avrebbe reso il desiderio realt\u00e0.\nE ancora, era ed \u00e8 pratica ricorrente per i wiccan, raccogliere in un fazzoletto verde della terra dove erano stati precedentemente tracciati simboli magici e rune e portarlo con s\u00e9 per protezione e similmente veniva fatto con delle bottiglie poi poste sui davanzali delle finestre per impedire al male di entrare.\nLa terra veniva gettata alle spalle dei bambini che giocavano per evitare che spiriti malvagi si insinuassero nei loro ingenui giochi e molto probabilmente questa tradizione \u00e8 sopraggiunta fino a noi come il rito superstizioso di gettarsi alle spalle un pizzico di sale per scongiurare la cattiva sorte.\nNei tempi passati in sostanza, si credeva che la terra confondesse gli spiriti malvagi e i demoni e che essi fossero cos\u00ec costretti a dover contare ogni singolo granello di terra prima di poter entrare in un'abitazione: nella filosofia new age, nel senso pi\u00f9 allargato del termine, questi spiriti sono stati sostituiti come un male persistente che aleggia intorno al pianeta, generato dai cattivi pensieri delle persone. Questa negativit\u00e0 pu\u00f2 entrare nelle case e cos\u00ec, per difesa, vengono adottati sistemi simili a quelli degli antichi pagani che professavano l'Antica Religione.\nLa convinzione che con i soli pensieri si possa recare un danno fisico e psicologico ad altre persone, alimentando questa presunta cappa di negativit\u00e0 che aleggia intorno al pianeta, \u00e8 presente anche in ben pi\u00f9 antiche filosofie orientali, come ad esempio il mantra di origine induista, una tecnica meditativa atta sostanzialmente a concentrarsi e liberare la mente, ma con la quale si crede si possa anche influenzare e creare un danno a terze parti.\nGli Elementali della Terra.\nPer i professanti della Vecchia Religione gli spiriti elementari della terra erano gli gnomi.\nQuando oggi sentiamo parlare di gnomi, ci vengono alla mente le numerose e suggestive fiabe che vedono protagonisti quegli esseri dalle sembianze simili a quelle umane ma dalla piccola statura.\nIn verit\u00e0 il folclore che circonda queste figure vede questi esseri descritti nei modi pi\u00f9 differenti e questo \u00e8 un chiaro segnale per quanto gi\u00e0 accennato riguardo agli spiriti elementari dell'aria: le storie di gnomi, seppur maggiormente radicati nel nord Europa, popolano il folclore di quasi tutto il globo e in base a ci\u00f2 di misterioso e sconosciuto che gli uomini di varie parti del mondo potevano osservare in natura, la loro forma e le descrizioni variano molto.\nGli gnomi (Shee dal gaelico) delle streghe gli Yaksha in India, i Koltkis in Russia, gli Dvergras o Kourigas nella tradizione celtica, i Monacelli nell'Italia meridionale e cos\u00ec via.\nI motivi che stanno alla base della nascita della credenza degli gnomi sono chiare per quanto riguarda le streghe della Vecchia Religione che erano a contatto diretto con la Natura e le sue innumerevoli suggestioni e a tale proposito \u00e8 interessante notare che in tutte le altre culture dove queste credenze si radicarono, esse partono sempre dalla vita di classi sociali che erano strettamente a contatto con la natura e la terra, come i contadini.\nVi \u00e8 un gran proliferare di credenze e superstizioni riguardanti spiriti della casa, di granai e cascine, esseri verso i quali spesso si doveva essere cauti e che talvolta ci si poteva aggraziare o convincere a smettere di infestare i luoghi abitati con sacrifici e doni di cibo o piccoli oggetti di valore.\nUno dei riti pi\u00f9 semplici per precludere l'ingresso nelle abitazioni degli spiriti avversi, era per le streghe, quella di appendere un paio di corna di cervo agli stipiti delle porte d'ingresso alle case poich\u00e9 il cervo era il simbolo del Dio, della parte maschile della Natura con la sua potenza virile.\nTale tradizione \u00e8 alla base dell'iconografia del Diavolo cattolico: gli gnomi malvagi delle streghe sono stati rimpiazzate dalla figura del diavolo tentatore che \u00e8 stato rappresentato come un essere con coda e corna proprio per tacciare di malvagit\u00e0 e adorazione del maligno la tradizione pagana d'appendere delle corna di cervo fuori delle case."}
{"id": "2218526", "revid": "1543377", "url": "https://it.wikipedia.org/wiki?curid=2218526", "title": "Dendrolagus bennettianus", "text": "Il canguro arboricolo di Bennett (Dendrolagus bennettianus ) \u00e8 un grosso canguro arboricolo. I maschi possono pesare da 11,5 fino a quasi 14\u00a0kg, mentre le femmine pesano da 8 a 10,6\u00a0kg. \u00c8 un animale molto abile, in grado di saltare per 9 metri da un ramo all'altro, ed \u00e8 noto che pu\u00f2 gettarsi al suolo da un'altezza di 18 metri senza ferirsi.\nHabitat.\nQuesto canguro arboricolo molto elusivo (o \u00abcriptico\u00bb) vive nelle foreste pluviali, sia di montagna che di pianura, a sud di Cooktown (Queensland), fino al Fiume Daintree: un'area che si estende soltanto per 3500\u00a0km\u00b2. Ogni tanto si trova anche nelle macchie di sclerofille. Si nutre quasi solamente delle foglie di una vasta gamma di alberi della foresta pluviale, soprattutto di \"Schefflera actinophylla\" (l'albero ombrello), viti e felci, e di vari frutti selvatici.\nOra che gli aborigeni lo cacciano solo raramente, i suoi predatori principali sono i pitoni e i dingo. Si ritiene che sia il canguro arboricolo pi\u00f9 simile alle forme ancestrali.\nDescrizione.\nCome altri canguri arboricoli, ha arti anteriori pi\u00f9 lunghi e quelli posteriori pi\u00f9 corti di quelli dei canguri terrestri ed una coda lunga e folta. Il dorso \u00e8 di colore bruno scuro, mentre il mento, la gola e il basso addome sono di un marrone pi\u00f9 chiaro. La fronte e il muso sono grigiastri. I piedi e le mani sono neri. La coda presenta una macchia nera alla base ed una chiara sulla parte superiore. Le orecchie sono corte e arrotondate.\nConservazione.\nNonostante la IUCN continui ancora a classificare il canguro arboricolo di Bennett tra le specie \u00abprossime alla minaccia\u00bb, il suo numero sembra aumentato e il suo areale pi\u00f9 vasto. In anni recenti i suoi avvistamenti si sono fatti pi\u00f9 comuni. Nel 2006 un esemplare morto \u00e8 stato trovato lungo la Amos Bay Road, appena a sud di Cooktown. L'aumento del suo numero e l'ampliarsi dell'areale sono dovuti probabilmente al fatto che gran parte della zona in cui vive \u00e8 stata ora dichiarata Patrimonio dell'Umanit\u00e0; inoltre, non viene pi\u00f9 cacciato assiduamente dai popoli aborigeni come un tempo. Sia Roger Martin che Lewis Roberts, due dei maggiori esperti mondiali di questa specie, ritengono che debba essere incluso tra le specie dallo status \u00absicuro\u00bb."}
{"id": "2218533", "revid": "599013", "url": "https://it.wikipedia.org/wiki?curid=2218533", "title": "Suore della Congregazione di Nostra Signora", "text": "Le Suore della Congregazione di Nostra Signora (in francese Congr\u00e9gation de Notre-Dame de Montr\u00e9al, in latino \"Congregatio a Domina Nostra Marianopolitana\") sono un istituto religioso femminile di diritto pontificio: i membri di questa congregazione pospongono al loro nome la sigla C.N.D.\nStoria.\nLa congregazione venne fondata da Marguerite Bourgeoys (1620-1700): dopo la morte della madre, si un\u00ec alle Canonichesse di Sant'Agostino della Congregazione di Nostra Signora emettendo i voti privati di povert\u00e0 e castit\u00e0; nel 1653, rispondendo all'invito di Paul Chomedey de Maisonneuve, fondatore di Montr\u00e9al, lasci\u00f2 la natia Francia e part\u00ec per il Canada con l'intenzione di aprirvi una scuola per i figli dei coloni. Crescendo il numero degli alunni, nel 1658 la Bourgeoys torn\u00f2 in patria e, a Troyes, organizz\u00f2 una comunit\u00e0 di quattro giovani donne disposte a unirsi alla sua missione e a seguirla nel nuovo continente.\nLe donne si costituirono in associazione di insegnanti secolari legate dalla promessa di seguire la regola della comunit\u00e0: il 29 ottobre 1659 le donne iniziarono la vita comune presso la scuola di Ville-Marie (Montr\u00e9al). Il 20 maggio 1669 Fran\u00e7ois de Montmorency-Laval, vescovo di Qu\u00e9bec, affid\u00f2 alle sorelle la direzione di tutte le scuole della diocesi e, il 6 agosto 1676, concesse alla congregazione l'approvazione canonica.\nSotto la direzione dei sacerdoti della Compagnia di San Sulpizio nel 1698 la comunit\u00e0, da compagnia di insegnanti secolari, si trasform\u00f2 in congregazione religiosa: papa Pio IX concesse il decreto di lode l'11 marzo 1863 e approv\u00f2 definitivamente la Congregazione di Nostra Signora il 23 agosto 1876.\nLa fondatrice \u00e8 stata canonizzata da papa Giovanni Paolo II il 31 ottobre 1982.\nAttivit\u00e0 e diffusione.\nLe Suore della Congregazione si dedicano prevalentemente all'istruzione ed educazione cristiana della giovent\u00f9 e ad altre opere assistenza e promozione sociale.\nSono presenti in Camerun, Canada, Francia, Giappone, Guatemala, Haiti, Paraguay, El Salvador e Stati Uniti d'America: la sede generalizia \u00e8 a Montr\u00e9al.\nAl 31 dicembre 2005 l'istituto contava 1.333 religiose in 165 case."}
{"id": "2218537", "revid": "119835051", "url": "https://it.wikipedia.org/wiki?curid=2218537", "title": "Charles Walter De Vis", "text": "Inizialmente uomo di Chiesa, abbandon\u00f2 l'attivit\u00e0 ecclesiastica per dedicarsi esclusivamente alla scienza, prima in Inghilterra e dopo il 1870 in Australia.\nFu uno dei membri fondatori della \"Royal Society of Queensland\", della quale fu presidente nel 1888-1889, e della \"Royal Australasian Ornithologists Union\", della quale fu vicepresidente.\nIl suo interesse fu rivolto soprattutto allo studio degli uccelli fossili del Queensland (Darling Downs) e dell'Australia meridionale (Cooper Creek), ma descrisse anche un gran numero di specie viventi di uccelli. Infatti, a causa della scarsit\u00e0 di conoscenze della biostratigrafia e dell'evoluzione - come molti ornitologi del suo tempo - scambi\u00f2 i resti subfossili di uccelli attuali per i resti di specie preistoriche estinte."}
{"id": "2218539", "revid": "1776051", "url": "https://it.wikipedia.org/wiki?curid=2218539", "title": "Road to Nowhere (Bullet for My Valentine)", "text": "Road to Nowhere \u00e8 un EP dei Bullet for My Valentine. L'EP contiene nuove canzoni tra cui la stessa \"Road to Nowhere\"."}
{"id": "2218544", "revid": "104458", "url": "https://it.wikipedia.org/wiki?curid=2218544", "title": "Skill games", "text": ""}
{"id": "2218548", "revid": "709565", "url": "https://it.wikipedia.org/wiki?curid=2218548", "title": "Stazioni ferroviarie di Londra", "text": "L'elenco delle stazioni ferroviarie di Londra comprende tutte le stazioni con servizio passeggeri site nell'area della Greater London, escluse le stazioni della metropolitana di Londra, del Tramlink e della Docklands Light Railway.\nLe stazioni contrassegnate dallo sfondo di colore marrone, sono le tredici stazioni principali di Londra."}
{"id": "2218551", "revid": "709565", "url": "https://it.wikipedia.org/wiki?curid=2218551", "title": "Sistema londinese", "text": "Il sistema londinese \u00e8 un'apertura del gioco degli scacchi, rientra nella partita di donna.\nCaratteristiche.\nIn tale apertura necessitano le mosse:\nDa cui si pu\u00f2 presentare uno schema tipo il \"sistema Colle\" o il \"sistema di Londra\". Utilizzatori di tale mossa sono il G.M. Bagirov e Kovacevic."}
{"id": "2218553", "revid": "709565", "url": "https://it.wikipedia.org/wiki?curid=2218553", "title": "Biblioteca Augusta", "text": "La Biblioteca Augusta \u00e8 una biblioteca comunale, situata nel Palazzo Conestabile della Staffa, in via delle Prome, nella zona di Porta Sole a Perugia.\nNata nel 1582 dalla donazione che l'umanista perugino Prospero Podiani fece al Comune di Perugia della propria biblioteca privata, comprendente circa 10.000 volumi (7.000 opere), nel 1623 fu aperta al pubblico e come tale \u00e8 una delle pi\u00f9 antiche biblioteche pubbliche.\nParte integrante della biblioteca \u00e8 l'ex chiesa Sant'Angelo della Pace in Porta Sole che dal 2009 \u00e8 stata intitolata a Walter Binni.\nLa consistenza del patrimonio bibliografico - a dicembre 2012 - \u00e8 di circa 385.319 documenti, 3.408 manoscritti, 1.330 incunaboli e 3.771 periodici.\nIl fondo antico contiene 16.500 cinquecentine e 55.000 edizioni dal 1600 al 1830.\nIl suo catalogo comprende oltre 520.000 schede.\n\u00c8 la biblioteca pi\u00f9 importante del Sistema bibliotecario comunale di Perugia, che comprende Biblionet della frazione di Ponte San Giovanni, la Biblioteca San Matteo degli Armeni, specializzata sui temi della pace, della nonviolenza, dei diritti umani, del dialogo interculturale e interreligioso, la Biblioteca Sandro Penna della frazione di San Sisto, la Biblioteca Villa Urbani e il Bibliobus, la biblioteca itinerante che raggiunge numerose frazioni del Comune di Perugia non servite da biblioteche.\nStoria.\nLa Biblioteca Augusta nasce dalla donazione da parte dell'umanista e bibliofilo Prospero Podiani della propria raccolta libraria consistente in circa 10.000 volumi.\nL'atto di donazione \u00e8 del 22 dicembre 1582 e questa data segna di fatto l'atto ufficiale di nascita della Biblioteca Augusta che \u00e8 da ritenersi, pertanto, una della biblioteche pubbliche pi\u00f9 antiche d'Italia.\nLa denominazione adottata si spiega con l'uso umanistico di rifarsi all'antichit\u00e0 classica - Augusta Perusia\u00a0\u2013 e con i rapporti che nel XVIII secolo intercorsero tra la pubblica libreria e l'Accademia Augusta.\nOrigine della Biblioteca Augusta: la \"Libraria\" Podiani.\nLa costituzione della Biblioteca Augusta ha un carattere originale rispetto a quella della maggior parte delle biblioteche italiane: \u00e8 una biblioteca ideata e predisposta, come insieme di libri destinati ad uso pubblico, per iniziativa di un privato, il perugino Prospero Podiani, il cui tenace proposito di dotare la citt\u00e0 di una biblioteca pubblica \u00e8 stato sostenuto dalla disponibilit\u00e0 dell'amministrazione comunale.\nIl Comune di Perugia, infatti, non solo ha sostenuto, ma ha anche difeso dagli stessi ripensamenti del donatore, la Biblioteca, ne ha favorito lo sviluppo e l'accrescimento rispettando il carattere laico e pubblico, ne ha stabilito il finanziamento autonomo e riconosciuto l'esigenza di un bibliotecario ufficialmente incaricato e retribuito.\nLa prima sede della biblioteca fu un edificio confinante col Palazzo dei Priori acquistato dalla famiglia Boncambi, il primo bibliotecario fu Prospero Podiani.\nDopo di lui fu designato come bibliotecario, con l'incarico di riordinare e redigere l'inventario della raccolta libraria, Fulvio Mariottelli autore del \"Ragguaglio intorno alla libraria Podiani\", edito a Perugia nel 1618, che Alfredo Serrai ha definito il primo trattato teorico sulla biblioteca pubblica.\n\"Libreria\" pubblica a Palazzo Meniconi.\nNel 1623 la Biblioteca Augusta ebbe una nuova sede, dove sarebbe rimasta per pi\u00f9 di due secoli e mezzo: il palazzo Meniconi in piazza del Sopramuro, di fronte all'Universit\u00e0.\nIn questa sede la biblioteca inizi\u00f2 a svolgere con regolarit\u00e0 il servizio al pubblico, e il 1623 \u00e8 l'anno designato ufficialmente come inizio dell'attivit\u00e0 dell'istituto, come ricorda un'epigrafe conservata nell'attuale sede.\nAlla fine del XVII secolo\u00a0\u2013 bibliotecario Giulio Cesare Barigiani - furono fatti fare dal pittore Giuseppe Scacioppa 60 ritratti di illustri perugini da destinare ad 'ornamento' della biblioteca.\nDurante il XVIII secolo la Biblioteca Augusta divenne sempre pi\u00f9 l'istituto di conservazione e di cultura della citt\u00e0 anche se le risorse economiche erano assai limitate, legate a entrate fisse non troppo remunerative.\nNel 1774 in seguito alla soppressione della Compagnia di Ges\u00f9 il papa Clemente XIV cedette al Comune la biblioteca del Collegio dei Gesuiti di Perugia.\nLa libreria di notevole consistenza e di elevata qualit\u00e0, pass\u00f2 nella sua interezza alla biblioteca e pose il problema di trovare lo spazio dove collocare i volumi. Alcuni di questi risultarono duplicati e \"inutili\" e furono messi in vendita: il ricavato fu utilizzato per acquisto di libri nuovi e per \"altre\" necessit\u00e0 della biblioteca.\nNel 1787 i dottori Luigi Canali, Felice Santi e Francesco Cerboni redassero l'Indice dei volumi scansia per scansia, strumento indispensabile per effettuare il riscontro del posseduto della biblioteca.\nDopo Giovanni Angelo Cocchi, bibliotecario impegnato politicamente nei movimenti repubblicani di fine secolo, il XIX secolo inizi\u00f2 con il bibliotecario Luigi Canali, legato agli ambienti della restaurazione, che, nonostante avesse anche altri incarichi come docente di fisica e chimica all'Universit\u00e0 e come membro della Provvisoria Pontificia Amministrazione, svolse egregiamente il suo compito.\nDot\u00f2 la biblioteca di un \"Indice dei volumi alfabetico e per soggetto\" e individu\u00f2 e classific\u00f2 serie distinte di incunaboli, aldine, edizioni perugine.\nCon Adamo Rossi dal 1857 la biblioteca ebbe un vero bibliotecario per cultura, per competenza, per passione del suo lavoro.\nTra le acquisizioni pi\u00f9 importanti durante la sua direzione ci fu quella, nel 1867, dei manoscritti lasciati da Annibale Mariotti, ancora oggi fondamentali per qualsiasi indagine documentaria e studio di storia locale.\nLa biblioteca a Palazzo dei Priori.\nDalla seconda met\u00e0 dell'Ottocento inizi\u00f2 a porsi il problema di una nuova sede della biblioteca, problema che divenne ancora pi\u00f9 pressante dopo l'Unit\u00e0 d'Italia per il copioso afflusso delle biblioteche delle corporazioni religiose soppresse.\nCon questi volumi la Biblioteca Augusta accrebbe il proprio patrimonio bibliografico con libri di carattere prevalentemente religioso di grande pregio e qualit\u00e0.\nProvvisoriamente, per mancanza di spazio, i libri furono ammassati in alcuni ambienti del Convento di Santa Maria Nuova.\nTra il 1881 e il 1893 venne deliberato ed eseguito il trasferimento della Biblioteca nel Palazzo dei Priori, e il salone Podiani, che oggi fa parte della Galleria nazionale dell'Umbria, fu adibito a sala di lettura con scaffalature imponenti per contenere migliaia di volumi.\nDurante il trasloco, nel 1885, fu rubato il pi\u00f9 prezioso dei codici miniati della biblioteca il \"De Officiis\" di Cicerone del XV secolo. Adamo Rossi per questo fu sospeso dall'incarico.\nDal 1890 al 1892 il bibliotecario Alessandro Bellucci compil\u00f2 il catalogo dei manoscritti della Biblioteca Augusta per l\u2019\"Inventari dei manoscritti delle biblioteche d'Italia\", curato da Giuseppe Mazzatinti.\nNel 1894, mentre era bibliotecario Vincenzo Ansidei, la biblioteca acquis\u00ec la importante collezione di libri di Ariodante Fabretti.\nTra la fine del Ottocento e la prima met\u00e0 del Novecento pervennero molti fondi tra cui Bonci, Pompili, Rotelli, Bruschi, Marroni e Blasi che arricchirono le raccolte dell'Augusta di libri moderni a carattere laico, di alto livello culturale e scientifico e di serie preziose di miscellanee.\nL'incremento bibliografico fu imponente: dai 24.000 volumi del 1887 si pass\u00f2 ai 100.000 di cui parlava Briganti nella sua relazione del 1928.\nIl trauma del furto del codice, con la reazione che suscit\u00f2 nell'opinione pubblica, serv\u00ec a far capire all'Amministrazione quali importanti documenti fossero conservati in biblioteca e il valore che l'istituto aveva acquistato nella vita culturale cittadina, di conseguenza furono presi provvedimenti che diedero una migliore regolarit\u00e0 alla vita della biblioteca e un maggior controllo sull'operato del bibliotecario, provvedendo alle esigenze di spesa per la biblioteca come per gli altri uffici e servizi comunali.\nDa Adamo Rossi in poi la biblioteca si dot\u00f2 di strumenti biblioteconomici pi\u00f9 attuali passando dagli indici-inventari dei volumi alle schedature su schede mobili e fu permesso il prestito esterno di libri, negato per oltre due secoli e mezzo.\nDal 1895, con la nascita della Deputazione di storia patria per l'Umbria, la Biblioteca ha sempre dato attivo contributo agli studi di storia locale e alle elevate iniziative culturali sostenuti da essa. Per circa ottanta anni la Biblioteca rimase nel Palazzo dei Priori, ma problemi di statica dell'edificio nel 1950 costrinsero a trasferire i fondi librari che si trovavano nell'ala occidentale in un deposito esterno, ricavato nella monumentale Chiesa di San Bevignate.\nLa biblioteca a Palazzo Conestabile della Staffa.\n Dal 1969 i fondi furono riuniti nella nuova e attuale sede di Palazzo Conestabile della Staffa.\nIl Palazzo, edificato nel 1628-1629, aveva avuto diversi proprietari, durante il Risorgimento vi aveva alloggiato la contessa Maria Bonaparte Valentini ed era divenuto sede di un prestigioso salotto letterario e scientifico.\nFu acquistato dal Comune di Perugia e ristrutturato e adattato alla nuova funzione dagli architetti Daniele Calabi e Mario Dalla Costa.\nNella parte posteriore del palazzo storico fu costruito un magazzino librario a torre di sette piani, destinato a rispondere per almeno trenta anni alle esigenze di spazio dei depositi librari della biblioteca. L'ampia sala di consultazione fu intitolata a Giancarlo Conestabile della Staffa in omaggio al pi\u00f9 illustre esponente dell'ultima famiglia di proprietari.\n\u00c8 in questa sede che sono stati acquisiti importanti fondi come quelli del Presidio militare, Morini, Cecchini, Silvestri, Gurrieri, Pizzoni, Guardabassi, Binni, Schott, Lipinsky.\nDal 1939 la Biblioteca svolge il suo ruolo di depositaria degli esemplari d'obbligo degli stampati della provincia di Perugia.\nPer la ricchezza delle sue raccolte \u00e8 la principale biblioteca della Regione i suoi fondi antichi ne fanno un luogo di ricerca a livello nazionale e internazionale.\nLa biblioteca si \u00e8 adeguata ai principi biblioteconomici pi\u00f9 avanzati e dagli schedari con schede di formato internazionale, \u00e8 passata ai cataloghi on-line di Sbn, collabora con EDIT 16 per il censimento nazionale delle edizioni italiane del XVI secolo, nella sua biblioteca digitale ha riprodotto e pubblicato online quotidiani storici, manoscritti e stampati che contengono fonti insostituibili di storia locale, mettendoli cos\u00ec a disposizione di tutti gli studiosi interessati.\nCronotassi dei direttori.\n\u00c8 utile fornire la cronotassi dei direttori perch\u00e9 molti di loro hanno occupato un posto di primo piano nella vita culturale di Perugia:\nPatrimonio librario e documentario.\nAi fondi a prevalente carattere religioso pervenuti attraverso la soppressione delle corporazioni religiose dopo l'Unit\u00e0 d\u2019Italia, si sono sommati lasciti e donazioni di biblioteche di uomini illustri espressione del pensiero laico e risorgimentale, liberale e positivista che hanno arricchito il carattere complessivo delle raccolte.\nLa consistenza del patrimonio bibliografico - a dicembre 2012 - \u00e8 di circa 385.319 documenti, 3.408 manoscritti, 1.330 incunaboli e 3.771 periodici. Il Fondo antico contiene 16.500 cinquecentine e 55.000 edizioni dal 1600 al 1830.\nL'incremento bibliografico \u00e8 legato alle caratteristiche del materiale posseduto: materie umanistiche, narrativa e saggistica, sezione locale, materiale antico, manoscritti e incunaboli.\nI Fondi moderni specialistici annoverano: Fondo militare, Fondo Silvestri, Fondo Pizzoni, Fondo Binni, Fondo Lipinsky, repertori bio-bibliografici, di biblioteconomia e storia della stampa, stampe e fotografie, periodici correnti e riviste e quotidiani storici.\nLa coerenza con le collezioni possedute \u00e8 condizione per i nuovi acquisti e per l'accettazione dei doni che molti illustri uomini di cultura continuano a fare alla Biblioteca.\nL'incremento e l'aggiornamento di tutta la documentazione riguardante l'Umbria in generale, la provincia di Perugia e Perugia in particolare \u00e8 considerata una delle prime finalit\u00e0 della Biblioteca.\nLa Biblioteca Augusta collabora come Istituto depositario alla costituzione ed alla gestione dell'Archivio regionale della produzione editoriale dell'Umbria per la provincia di Perugia secondo la Legge n.106 del 2004 ed il Regolamento n. 252 del 2006 recante norme in materia di deposito legale dei documenti di interesse culturale destinati all'uso pubblico.\nPer i suoi fondi antichi, per le finalit\u00e0 stabilite dal suo regolamento e in quanto depositaria degli esemplari d'obbligo secondo le normative vigenti, \u00e8 biblioteca di conservazione, ma svolge anche il ruolo di biblioteca di pubblica lettura della citt\u00e0.\nIl suo patrimonio bibliografico dal XX secolo si \u00e8 quindi venuto accrescendo secondo le due direttive: biblioteca di studio e ricerca in rapporto con l'Universit\u00e0 e gli Istituti di cultura nazionali e internazionali e biblioteca di pubblica lettura attenta alle novit\u00e0, agli aggiornamenti dell'attualit\u00e0 e ai desiderata dei suoi utenti per offrire servizi adatti a tutti i cittadini.\nManoscritti.\nLa Biblioteca Augusta possiede circa 3400 manoscritti, ordinati in un unico fondo.\nLa raccolta non \u00e8 omogenea. Nasce con la donazione di Prospero Podiani, umanista che raccolse, seguendo i suoi pi\u00f9 vari interessi, codici di diverso periodo e provenienza.\nA questo primo nucleo si aggiunsero nel XVII secolo e nel XVIII secolo le carte e i libri di eruditi locali, come Cesare Crispolti, Ottavio Lancillotti, Marco Antonio Bonciari e Cesare Alessi.\nGli incrementi maggiori giunsero con le biblioteche delle soppresse Corporazioni religiose perugine.\nCon la biblioteca del monastero benedettino di San Pietro pervennero all'Augusta anche i manoscritti, latini e greci, di Francesco Maturanzio, da lui lasciati a questo monastero per volont\u00e0 testamentaria.\nCon quella del convento di San Domenico i manoscritti di Leonardo Mansueti, che fu generale dell'Ordine dal 1474 e che aveva raccolto una biblioteca personale di pi\u00f9 di 500 volumi.\nDa San Domenico proviene anche una raccolta di 21 corali riccamente miniati, che comprende due serie liturgiche, una della fine del XIII secolo, l'altra dell'inizio del secolo successivo.\nQueste acquisizioni sono confluite indistintamente nel fondo dei manoscritti, per cui \u00e8 possibile riconoscerne la provenienza solo dalle note di possesso o dalle antiche collocazioni, se presenti.\nA questi manoscritti, testimonianza di biblioteche monastiche e conventuali ben organizzate, si aggiunsero altri fondi manoscritti di intellettuali perugini.\nNel 1867 il Comune di Perugia compr\u00f2 la biblioteca manoscritta di Annibale Mariotti, medico, storico e letterato perugino morto nel 1801, ricca anche di appunti, sue opere e documenti originali relativi alla storia della citt\u00e0.\nTra queste carte sono di notevole importanza gli 11 volumi scritti a due mani, da Mariotti e da Giuseppe Belforti, della \"Storia civile ed ecclesiastica della citt\u00e0 e del territorio di Perugia\", nei quali sono fornite informazioni storiche, tratte dallo spoglio diretto di materiale documentario, e censiti palazzi e chiese, anche nei borghi e nei luoghi pi\u00f9 sperduti della campagna perugina.\nAltri documenti importanti confluiti in biblioteca furono le carte di Mariano Guardabassi, tra le quali un'interessante serie di taccuini in cui prese nota e disegn\u00f2 qualche schizzo di tutto ci\u00f2 che avesse una valenza storica, artistica e archeologica nei vari luoghi dell'Umbria (compresa la Sabina Reatina) da lui visitati: affreschi, dipinti, chiese, palazzi, epigrafi, materiali e siti archeologici...\nTale materiale costitu\u00ec la base del suo Indice\u2013Guida del 1872.\nInoltre furono acquisite le schede della Commissione artistica per l'Umbria, curate da Guardabassi in qualit\u00e0 di responsabile dell'ispezione presso le soppresse congregazioni religiose per l'acquisizione dei loro beni artistici nel 1866, schede che descrivono nel dettaglio tutti gli oggetti requisiti alle chiese della citt\u00e0 e della regione.\nAlla fine del secolo pervenne la biblioteca di Ariodante Fabretti, ricca di manoscritti autografi del padre Giuseppe Fabretti, cultore di storia, e dello stesso Ariodante, storico anch'esso e archeologo.\nDei personaggi citati restano anche ricchi carteggi.\nUn'altra raccolta di grande importanza, ottenuta tramite doni e acquisti, \u00e8 quella dei documenti relativi alle Arti cittadine, fondamentale testimonianza storica della vita economica della citt\u00e0, dal XIII secolo al XIX secolo.\nLa maggior parte dei registri e delle carte conflu\u00ec presso l'Archivio comunale, ora depositato presso l'Archivio di Stato della citt\u00e0, in una specifica serie, mentre si scelse di lasciare alla Biblioteca Augusta i manoscritti contenenti statuti e matricole, perch\u00e9 si presentavano nella forma usuale del codice miniato, anche se di contenuto prettamente amministrativo.\nLa biblioteca conserva la serie completa degli antichi inventari, dal primo del 1620-1634 (inv. Aureli) a quello del 1843-1846 (inv. Rossini), nei quali sono indicati anche i manoscritti, identificabili dalle antiche collocazioni, quando ancora presenti.\nSono posseduti anche i cataloghi del XVIII secolo delle biblioteche dei Gesuiti e degli Osservanti del convento di Monteripido, entrambi molto ben curati.\nUna parte dei manoscritti dell'Augusta, ovvero le prime 1.500 unit\u00e0 circa, \u00e8 descritta nel volume quinto della collana \"Inventari dei manoscritti delle Biblioteche d'Italia\", edito nel 1895 e curato da Alessandro Bellucci..\nIl resto delle unit\u00e0 \u00e8 invece stato descritto solo in inventari dattiloscritti, conservati presso la biblioteca e redatti nel XX secolo dagli stessi bibliotecari dell'Augusta, primo dei quali fu Francesco Briganti che ordin\u00f2 questa parte del fondo negli anni '20-'30.\n\u00c8 stata avviata, a cura della biblioteca stessa, la catalogazione di tutto il Fondo, secondo le norme nazionali date dall'Istituto centrale per il catalogo unico delle biblioteche italiane e per le informazioni bibliografiche del Ministero dei Beni culturali, utilizzando Manus online, tramite il quale \u00e8 possibile inserire le descrizioni per l'immediata consultazione.\nTra gli altri manoscritti sono dunque disponibili per la consultazione online le descrizioni delle \"Carte Mariotti\", della \"Biblioteca Fabretti\", dei \"Corali di San Domenico\", delle \"Matricole delle Arti\", delle schede descrittive della \"Commissione artistica per l'Umbria\" (Schede Guardabassi).\nI manoscritti miniati, quelli di maggior pregio e di particolare interesse per la storia locale sono inoltre visibili integralmente nella Biblioteca digitale dell'Augusta.\nLibri antichi a stampa.\nL'Augusta possiede una notevole quantit\u00e0 di libri antichi a stampa, circa 70.000 volumi, come conseguenza di un accrescimento continuo del fondo originario di Prospero Podiani, occasionato da donazioni, acquisti e demaniazioni. Tale raccolta, per qualit\u00e0 e quantit\u00e0 del materiale, e per le vicissitudini storiche e culturali che hanno portato alla sua composizione, fa dell'Augusta la pi\u00f9 importante biblioteca storica e di conservazione dell'Umbria.\nIncunaboli.\nIl Fondo Incunaboli comprende circa 1.330 esemplari.\nIl primo nucleo, composto da una sessantina di pezzi, faceva parte della biblioteca personale del bibliofilo Prospero Podiani, che la don\u00f2 al Comune di Perugia, verso la fine del XVI secolo, unitamente a manoscritti e cinquecentine.\nIn seguito, oltre agli incunaboli di incerta o sconosciuta provenienza, il numero pi\u00f9 cospicuo di volumi conflu\u00ec in Biblioteca in seguito alla soppressione delle Corporazioni religiose.\nInfatti:\nLe raccolte, nel loro complesso, sono ricche di elementi interessanti e pregevoli e molto varie per quel che riguarda il contenuto riunendo vari generi, dal letterario al religioso, dal filosofico al giuridico e allo scientifico.\nI testi sono di Dante e Petrarca, Cicerone, Aristotele e Boezio, Scoto, Tommaso D'Aquino e Tolomeo, per citare solo alcuni autori, testimoni della cultura umanistica dell'epoca.\nImportanti, soprattutto per la storia locale, i ventiquattro esemplari stampati a Perugia, uno \u00e8 stampato a Trevi.\nLa stampa, sotto la spinta di Braccio Baglioni, rappresentante della famiglia locale pi\u00f9 influente, fu introdotta a Perugia nel 1471, il primo contratto porta la firma del 26 aprile, e ben sedici furono le Societ\u00e0 tipografiche, che operarono in citt\u00e0.\nRicordiamo Johannes Vydenast e Stephanus Arndes, i pi\u00f9 famosi e attivi tra i tipografi venuti dalla Germania a esercitare l'arte tipografica a Perugia.\nNon \u00e8 un caso se le suddette tipografie, oltre agli esemplari di contenuto religioso ed umanistico, stampano soprattutto libri di argomento giuridico, opere di illustri professori di diritto presso l'antica e prestigiosa Universit\u00e0 perugina, quali Bartolo da Sassoferrato, Baldo degli Ubaldi, Benedetto de' Benedetti.\nAltro elemento di interesse degli incunaboli a stampa locale si coglie nella presenza di alcuni elementi utili a tracciare, non solo la storia dell'esemplare, ma anche della citt\u00e0 e delle persone di spicco ad essa legate. Ci si riferisce alle numerose annotazioni manoscritte, alle note di appartenenza, ai timbri di provenienza, nonch\u00e9 agli stemmi araldici miniati che ci svelano i Committenti.\nPer la loro preziosit\u00e0 decorativa, ornati da stupende miniature, trentadue esemplari vantano grande pregio e rarit\u00e0.\nSono presenti le Scuole di miniatura pi\u00f9 rappresentative, di ambito romano, umbro, veneziano.\nTra gli esemplari miniati, merita una citazione la \"Bibbia\" proveniente da Monteripido, nella rara, seconda edizione dell'ottobre del 1471, del tipografo Adam de Ambergau, con vignette che rappresentano i giorni della creazione.\nIncunabolo pregiato, al pari della Bibbia, \u00e8 il \"De civitate Dei\", di Sant' Agostino, (Venezia, 1470), di ignota provenienza, in pergamena, con frontespizio ed iniziali miniati.\nIl \"Tractatus maleficiorum\" di Angelus de Gambilionibus, (Roma, 1472) e le \"Institutiones\" di Giustiniano (Roma, 1473), entrambi provenienti dal Convento di San Domenico, sono una rarit\u00e0 in quanto uniche copie esistenti.\nNotevole anche l'incunabolo \"Vitae Parallelae\" di Plutarco (Venezia, 1478), stampato nella tipografia di Nicolas Jenson, importante tipografo non tedesco operante in Italia. Sua anche la prima edizione della \"Bibbia latina\", stampata a Venezia nel 1476.\nTra gli incunaboli dell'Augusta \u00e8 presente l\u2019\"Hypnerotomachia Poliphili\", opera per certi versi misteriosa, pubblicata da Aldo Manuzio, nell'anno 1499, ricca di oltre cento xilografie.\nImportante anche la prima edizione (1494) della \"Summa de arithmetica\" del matematico francescano Luca Pacioli, primo trattato di aritmetica e algebra ad essere stampato.\nLibri dal 1501 al 1830.\nI libri antichi a stampa posseduti dalla Biblioteca Augusta non costituiscono un insieme a s\u00e9 stante, ma si trovano all'interno di diverse raccolte e sezioni, collocate per formato in vari depositi, costituitesi nel tempo e comunque allestite prima che si arrivasse all'attuale definizione cronologica di libro antico (1501-1830).\nTali raccolte comprendono innanzitutto il \"Fondo Antico\" e la raccolta di Edizioni Aldine, nonch\u00e9 alcuni fondi librari identificabili con biblioteche di privati, le quali hanno conservato la loro originaria identit\u00e0 e unitariet\u00e0.\nFra questi emergono il Fondo Fabretti, il Fondo Pompili, il Fondo Bonci, il Fondo Morini, il Fondo Bruschi.\nAltri volumi anteriori al 1830, per un totale di circa 6.500 volumi, sono conservati a formato tra i libri moderni.\nPeriodici.\nLa Biblioteca Augusta possiede circa 3.800 testate, italiane e straniere, di cui 536 correnti.\nI periodici appartengono prevalentemente all'area storico-culturale: riviste di letteratura, arte, sociologia, storia del pensiero, politica, economia, religione, bibliologia, istituzionali.\nParticolare attenzione \u00e8 riservata alla stampa locale, anche in base alle leggi sul deposito legale.\nAltri materiali.\nStampe.\nLa collezione delle stampe \u00e8 composta da quasi 30.000 pezzi che si situano in un arco cronologico che decorre dal XVI secolo per giungere al XX secolo.\nI documenti sono suddivisi per soggetto - in particolare le sezioni Perugia, Umbria, Citt\u00e0 umbre - in parallelo al patrimonio di atlanti e raccolte corografiche, contribuiscono da sempre alle ricerche storico-iconografiche locali.\nAltre sezioni attengono a soggetti religiosi, di architettura, ritratti e raffigurazioni di persone celebri.\nNella sezione Perugia troviamo piante - come quella scenografica dell'Eusebi (1602), poi diffusa tramite successive ristampe - riproduzioni di dipinti, sculture.\nTra le incisioni conservate alla voce \"Stampe Umbria\" c'\u00e8 una raccolta rilegata di vedute paesaggistiche, tra Umbria e Lazio, del romano Carlo Labruzzi, attivo a Perugia a inizio Ottocento.\nLa grande carta dell'Italia (1676) in 12 fogli di Matteo Greuter, incisore di carte prestigiose e di molte opere lincee, pu\u00f2 essere considerata l'esemplare di pregio del fondo grafico.\nL'opera riproduce, con varianti nelle frasi di intestazione, l'edizione precedente del 1647, di cui si conosce un'unica copia acquisita da un istituto culturale milanese.\nMicrofilm e opere digitalizzate.\nLa Biblioteca Augusta, ai fini della preservazione, ha avviato gi\u00e0 da anni un programma di microfilmatura e digitalizzazione. Sono stati microfilmati numerosi manoscritti, incunaboli, periodici rari.\nDal 1998 la biblioteca ha attrezzato un laboratorio digitale e ha iniziato ad allestire un archivio digitale.\nTra le riproduzioni digitali vi \u00e8 la raccolta completa delle \"Matricole delle Arti della citt\u00e0 di Perugia\" e quella dei manoscritti musicali, tra cui i \"Corali\" della Basilica di San Domenico, oltre a una ricca raccolta di periodici locali dal Settecento ai primi del Novecento.\nFondi archivistici.\nPresso la Biblioteca sono conservati archivi e raccolte di documenti pervenuti tramite donazione o lascito testamentario. Tra questi sono:\nI Fondi librari della Biblioteca Augusta.\nFondo antico.\nNel Fondo Antico sono conservati circa 40.000 volumi, collocati per formato. Di questi, oltre 16.000 sono cinquecentine, circa 8.000 seicentine e circa 16.000 settecentine.\nDa una decina di anni \u00e8 in corso il lavoro di catalogazione informatizzata in SBN (Servizio Bibliotecario Nazionale) di tutto il fondo: a lavoro ultimato sar\u00e0 possibile definire meglio i numeri complessivi e le percentuali di consistenza delle varie tipologie di volumi in esso conservati.\nIl fondo comprende i libri facenti parte dell'originaria raccolta di Prospero Podiani, fatte salve le decurtazioni messe in atto nel 1616 a vantaggio della Biblioteca vaticana, nonch\u00e9 le successive acquisizioni dovute all'incameramento delle antiche librerie conventuali, avvenute a seguito della soppressione delle locali corporazioni religiose, quindi gli acquisti di libri antichi fatti dal Comune di Perugia e i doni pervenuti alla biblioteca da parte di singoli cittadini o istituzioni.\nUna sommaria valutazione della consistenza dell'originario fondo Podiani \u00e8 desumibile dall'inventario che ne fece l'allora bibliotecario Fulvio Mariottelli nel 1617, nel quale sono elencate oltre 7.000 opere.\nNel corso dei secoli la sezione si \u00e8 incrementata con la parte a stampa delle biblioteche private donate o acquistate da illustri personaggi e famiglie della citt\u00e0, le quali talvolta comprendevano anche manoscritti e materiale archivistico-documentario.\nUn'altra parte cospicua del Fondo Antico \u00e8 costituita dall'apporto delle collezioni librarie facenti parte delle antiche biblioteche conventuali di ordini religiosi soppressi nei XVIII secolo-XIX secolo.\nNel 1773, per ordine di Papa Clemente XIV, viene soppressa la Compagnia di Ges\u00f9 e nel 1780 la biblioteca del convento perugino di quell'ordine viene consegnata al Comune di Perugia.\nSi tratta dell'unica \"Libraria\" di una corporazione religiosa disciolta ad essere confluita nella sua integrit\u00e0 nelle raccolte comunali: comprende soprattutto opere di teologia, filosofia, patristica, oratoria sacra e profana, ascetismo, medicina e scienze naturali.\nUna successiva, se pur temporanea, soppressione di ordini religiosi avvenne durante l'epoca napoleonica: nel 1810 confluirono alla Biblioteca Augusta preziose collezioni di biblioteche conventuali e monastiche, le quali dopo la caduta del regime napoleonico vennero restituite alle sedi d'origine, non senza aver subito depauperamenti.\nNel periodo immediatamente seguente all'unificazione dello stato italiano, a partire dal 1866, numerose biblioteche di enti ecclesiastici vennero demaniate, e stavolta in maniera definitiva.\nLa soppressione degli ordini religiosi e la relativa demaniazione delle loro \"Librarie\" port\u00f2 a un notevole incremento del patrimonio antico dell'Augusta, al cui interno confluirono in gran parte le collezioni non solo di conventi della citt\u00e0, ma anche di altri istituti religiosi del circondario.\nPrincipali raccolte librarie religiose cittadine:\nPrincipali raccolte librarie religiose extra cittadine:\nNel fondo sono presenti numerose rarit\u00e0 bibliografiche. La loro presenza si deve in parte agli acquisti effettuati da Prospero Podiani, raffinato bibliofilo, collezionista di opere scelte in lingua latina e volgare, sia in edizioni italiane che straniere, nonch\u00e9 alla devoluzione di librerie conventuali comprendenti pure esse pubblicazioni rare rispondente agli interessi dei singoli ordini religiosi e delle istituzioni culturali ad essi correlate, tra cui il Collegio dei Gesuiti e lo \"Studium\" dei Francescani a Monteripido.\nFondo Fabretti.\nAriodante Fabretti (Perugia 1816-Torino 1894), erudito perugino di elevato livello, archeologo, storico, linguista, fu direttore del Museo Egizio di Torino e Membro Onorario dell'Accademia dei Lincei.\nNotevole anche il suo impegno politico: patriota, aderente alla Giovine Italia e alla Carboneria, dapprima Deputato all'Assemblea Costituente della Repubblica Romana, quindi Senatore del Regno d'Italia.\nIl Fondo Fabretti \u00e8 costituito dalla sua biblioteca privata lasciata in eredit\u00e0 al Comune di Perugia, comprendente 3.777 volumi, di cui 1.054 antichi.\nIn essa prevalgono opere storiche e archeologiche, in alcuni casi raccolte in volumi miscellanei divisi per materie.\nFondo Pompilj.\nGuido Pompilj (Magione 1854-Roma 1910) politico di Magione (Perugia), pi\u00f9 volte deputato e sottosegretario al Ministero degli Affari Esteri, si distinse per la creazione di un Consorzio per la bonifica del lago Trasimeno che ne evit\u00f2 il prosciugamento ad opera di speculatori. Lasci\u00f2 per testamento al Comune di Perugia la sua biblioteca composta di opere filosofiche e letterarie, dovute all'acquisto della raccolta del professore universitario Filippo Perfetti, nonch\u00e9 di atti parlamentari e di opere di carattere politico riguardanti anche il diritto costituzionale e internazionale acquisite in prima persona per i suoi interessi personali.\nIl fondo Pompilj consta di 9.574 volumi, di cui 1.610 antichi.\nFondo Bonci.\nLorenzo Bonci (Pisa 1818- Perugia 1898), famoso magistrato pisano di nascita ma perugino di elezione, lasci\u00f2 la sua biblioteca specializzata in pubblicazioni giuridiche, ma ricca anche delle opere letterarie del poeta, storico e medico toscano Lorenzo Pignotti (1739-1812), da lui ereditate.\nEssa consta di 3.019 volumi, di cui 2.320 antichi.\nFondo Morini.\nAdolfo Morini (Cascia 1875-Ivi, 1950), di Cascia (Perugia), dedito alla professione legale e notarile nella sua citt\u00e0. Gi\u00e0 Regio Ispettore onorario per gli scavi, monumenti e oggetti d'arte del Comune di Cascia, consigliere comunale, fu appassionato studioso di storia e agiografia locale, nonch\u00e9 di archeologia e giurisprudenza. Membro della Deputazione di Storia Patria per l'Umbria, fu a sua volta autore di articoli e monografie sulla storia della regione e della sua citt\u00e0, sull'agiografia locale (in modo particolare su Santa Rita da Cascia, sul Beato Simone Fidati e sul Miracolo eucaristico di Cascia) e su diversi ritrovamenti archeologici in Valnerina. La sua biblioteca assieme al suo archivio privato sono confluiti per volont\u00e0 dello stesso alla Biblioteca Augusta di Perugia.\nIl Fondo Morini, \u00e8 composto di circa 2.000 volumi, di cui 542 antichi. Ad essi si aggiunge un prezioso archivio di fotografie e di documenti riguardanti Cascia e l'Alta Valnerina. L'archivio (XIX secolo - XX secolo con precedenti del XIII e XIV secolo), consta di 46 buste. L'archivio \u00e8 in fase di inventariazione completa.\nFondo Cecchini.\nGiovanni Cecchini (Offida - Ascoli Piceno, 1897 - Perugia, 1983), fu direttore della biblioteca Augusta dal 1935 al 1959.\nNel 1941 gli fu assegnato l'incarico di istituire e dirigere la nuova Sezione dell'Archivio di Stato di Perugia, responsabilit\u00e0 riconfermata fino al 1959.\nPer un lungo periodo di tempo, ricco di avvenimenti storici e politici particolari, Cecchini resse contemporaneamente l'Archivio di Stato e la Biblioteca comunale. Fu inoltre presidente della Deputazione di storia patria per l'Umbria dal 1956 al 1976.\nTra i suoi scritti principali ricordiamo \"Le biblioteche pubbliche degli enti locali\", \"La Biblioteca Augusta del Comune di Perugia\" e numerosi interventi di biblioteconomia, archivistica, storia del libro e storia locale.\nHa lasciato alla biblioteca Augusta circa 1.300 volumi, tra cui edizioni di particolare interesse per la storia locale e la storia dell'arte in generale, 48 buste di archivio e 20 testate di periodici.\nL'archivio Cecchini (1935-1959), consta di 50 pezzi (48 buste e 2 schedari) \u00e8 pervenuto insieme alla sua biblioteca, e possiede un elenco di consistenza, da completare con inventario e indice dei nomi per l'interesse come bibliotecario della Biblioteca Augusta dal 1935 al 1959, e direttore dell'Archivio di Stato di Perugia negli anni 1942-1967.\nFondo Militare.\nFondo pervenuto in Augusta a seguito di una disposizione ministeriale che decret\u00f2 la soppressione delle biblioteche annesse ai Distretti militari, affidandole alle biblioteche pubbliche: \u00e8 ricco di opere attinenti alle varie arti militari, a opere giuridiche, a raccolte di leggi dello stato italiano. Consta di 3.200 pezzi circa, tra volumi, periodici, miscellanee e numerose carte geografiche.\nFondo Aldine.\nComprende le opere stampate a Venezia dalla famiglia Manuzio (Aldo il Vecchio, con o senza il suocero Andrea Torresano, Paolo, Aldo il Giovane) e dall'Accademia Aldina nel XVI secolo, mentre quelle stampate entro il 1500 da Aldo il Vecchio fanno parte del Fondo Incunaboli.\nSi tratta di un fondo a carattere tematico, nato dallo scorporamento di queste preziose edizioni (sin dagli esordi oggetto di collezionismo da parte dei bibliofili) dai vari fondi originari di appartenenza all'interno della biblioteca: la sua costituzione, avvenuta secondo quella che era la moda dell'epoca, tra la fine del XVIII secolo e gli inizi del XIX secolo, si deve al Bibliotecario dell'Augusta Luigi Canali (1759-1841).\nI volumi conservati sono circa 650: tra questi emergono opere di interesse umanistico, con prevalenza di opere classiche, grammatiche e lessici latini e greci.\nIn lingua volgare \u00e8 la rara edizione delle \"Terze Rime\" di Dante (1501).\nFondo Silvestri.\nIl conte Ludovico Silvestri (Roma, 1915 - Perugia, 1979) appassionato bibliofilo, dal dopoguerra fu titolare della Libreria antiquaria Bianchino dal Leone, vero e proprio centro di cultura dal quale ebbe origine la Casa editrice Volumnia. La sua passione per i libri e le stampe antiche lo port\u00f2 a mettere insieme una vera e propria biblioteca specializzata, ospitata a palazzo Ansidei, ricca di preziosi quanto rari repertori bibliografici. Tale raccolta, comprendente 63 volumi antichi, venne comprata dalla Regione dell'Umbria e sistemata in un'apposita stanza della Biblioteca Augusta intitolata allo stesso Silvestri.\nFondo Gurrieri.\nOttorino Gurrieri (Siracusa, 1905 - Perugia, 1992), originario di Siracusa, sin da bambino si stabilisce a Perugia e qui si laurea in Giurisprudenza. Fu giornalista, studioso di storia e d'arte locale. Per anni ricopr\u00ec la carica di presidente dell'Azienda di soggiorno di Perugia e della \"Brigata degli Amici dell'Arte\", fu docente presso l'Accademia di Belle Arti e Ispettore onorario ai monumenti.\nIl fondo da lui donato alla biblioteca comprende circa 8.000 volumi, tra cui molte edizioni di particolare interesse per la storia locale e per la storia dell'arte in generale. Il fondo \u00e8 attualmente in corso di catalogazione.\nCon i libri erano pervenute anche parte delle carte del suo archivio privato, ora riunito al fondo gi\u00e0 esistente presso l'Archivio di Stato di Perugia, riordinato ed inventariato.\nFondo Rotelli.\nIl fondo donato da Giammaria Rotelli (Corciano, 1757 - Corciano, 1832) comprende molti opuscoli di materie ecclesiastiche riguardanti soprattutto Perugia raccolti dagli altri fratelli don Anastasio e il cardinale Luigi Rotelli (1833-1891), di origine corcianesi.\nFondo Bruschi.\nDomenico Bruschi (Perugia, 1787 - Perugia, 1863), perugino, professore di medicina e di botanica presso l'Universit\u00e0 di Perugia, dove istituisce l'orto botanico. Il Fondo Bruschi \u00e8 entrato a far parte del patrimonio librario della Biblioteca Augusta nella seconda met\u00e0 dell'Ottocento. \u00c8 costituito da 1.146 opuscoli contenuti in 124 cartelle di argomento medico, veterinario, farmaceutico e botanico, pubblicati prevalentemente nel periodo 1700-1850, di cui 664 anteriori al 1830, con alcune cinquecentine e seicentine, molti estratti o stampe di articoli pubblicati in riviste specializzate.\nFondo Marroni.\nEttore Marroni (Roma, 1875 - Biella, 1943), giornalista, si firmava \"Bergeret\",scrisse per \"Il mattino\" di Napoli e \"La stampa \" di Torino, appassionato bibliofilo e collezionista, possedeva una ricca biblioteca acquistata dal Comune di Perugia intorno al 1890. La raccolta originaria \u00e8 stata smembrata: attualmente il fondo comprende 263 volumi miscellanei formati da opuscoli rilegati insieme e divisi in due serie: una letteraria e l'altra di materie mediche e scientifiche. Le monografie sono state collocate a formato all'interno del Fondo antico, seppur contrassegnate dal timbro \"Fondo Marroni\".\nFondo Blasi.\nNel 1930 Virgilio Blasi (Spello, 1855 - Perugia, 1930) lasci\u00f2 in eredit\u00e0 all'Augusta i suoi libri e le sue varie collezioni: raccolte di monete e di scudi del secolo XVIII e XIX, di medaglie risorgimentali, di medaglie della Prima Guerra mondiale e persino di figurine delle scatolette di fiammiferi. Ne \u00e8 stato fatto un elenco di consistenza.\nFondo Guardabassi.\nFondo librario della famiglia Guardabassi che ebbe fra i suoi pi\u00f9 illustri esponenti il patriota Francesco (Perugia, 1793 - Perugia, 1871), e suo figlio, l'artista e storico dell'arte Mariano (Perugia, 1823 - Perugia, 1880) ed il nipote, il medico, scrittore e patriota Mariano Guardabassi (Perugia, 1896-Ivi, 1952).\nDonato alla biblioteca Augusta nel 2002, \u00e8 composto da circa 6.000 volumi di letteratura italiana e straniera, da testi di storia, filosofia e religione. Fanno parte del fondo diverse cinquecentine, seicentine e volumi del \u2018700. Non \u00e8 n\u00e9 inventariato n\u00e9 schedato.\nFondo Gatti.\nDonati nel 1995 dall'avvocato Gerardo Gatti (Perugia, 1940 - 2015), i circa 300 volumi sono una preziosa collezione di opere specifiche sul gioco del bridge, comprende testi in inglese, francese e italiano.\nFondo Lipinsky.\nAngelo Lipinsky (Roma, 1904 - Morlupo, 1986) fu storico dell'arte specializzato in storia dell'arte orafa e delle sue tecnologie. La sua biblioteca, che \u00e8 composta da 1.000 volumi, 805 opuscoli miscellanei e circa 400 fascicoli di riviste, fu acquisita dalla Regione Umbria e ceduta in comodato d'uso al Comune di Perugia. Tutte le opere, pervenute in Biblioteca Augusta nel 2002, sono state inventariate e catalogate e figurano nel catalogo online. \u00c8 un fondo di opere di storia dell'arte caratterizzata da testi in tedesco, francese e inglese, oltre che in italiano, riguardanti le arti orafe, il cesello e le arti minori in genere.\nFondo Schott.\nRolf Schott (Magonza, 1891 - Citt\u00e0 del Vaticano, 1977) fu storico dell'arte e scrittore tedesco vissuto per pi\u00f9 di quarant'anni a Roma e qui deceduto. Nel 2009 la sua biblioteca e gran parte del suo archivio privato sono stati donati dagli eredi alla Biblioteca Augusta. Il fondo \u00e8 composto di fotografie, carte di lavoro, bozze di opere a stampa manoscritte e dattiloscritte ed un vasto carteggio. Inoltre si hanno circa 800 testi, di cui 69 libri antichi, per lo pi\u00f9 in lingua tedesca, di arte, letteratura, filosofia e religione, che documentano la cultura tedesca e internazionale moderna e contemporanea.\nAccanto al Fondo librario \u00e8 pervenuto l'archivio privato (1880-1990 ca.), consistenza 96 fascicoli attuali, \u00e8 esempio di un moderno archivio formato non solo da scritti autografi, lettere e carteggi, diplomi, attestati, ma anche da ritagli di giornale, locandine, d\u00e9pliant, manifesti, cartoline, fotografie, audio/video registrazioni.\nFondo Pizzoni.\nDon Canzio Pizzoni (Narni, 1885 - Perugia, 1969), sacerdote promotore del movimento modernista per il rinnovamento della Chiesa cattolica: le sue idee, dapprima osteggiate, vennero ampiamente rivalutate durante il Concilio Vaticano II.\nLa sua biblioteca pervenne in Augusta nel 1970. \nAccanto al fondo librario \u00e8 pervenuta cospicua parte dell'archivio privato (1880-1970 ca.), consta di 17 buste, ma una parte pi\u00f9 cospicua \u00e8 conservata presso l'Archivio di Stato di Perugia. Si tratta di corrispondenza, ritagli di giornali, appunti, commenti e locandine, alcune lettere dell'allora cardinale Montini Giovanni Battista Montini, don Luigi Piastrelli, don Primo Mazzolari e di diversi esponenti politici e culturali della met\u00e0 del XX secolo, tra cui Aldo Moro e l'archivio aggregato di Mons. Giovanni Battista Rosa, con lettere di Pio X.\nFondo Sereni.\nClara Sereni (Roma, 1946 - Zurigo, 2018) scrittrice e giornalista italiana ha donato la sua biblioteca all'Augusta nel 2008.\nSi tratta di circa 3.000 libri in cui la letteratura femminile italiana e straniera \u00e8 ampiamente documentata, molti sono i volumi che testimoniano la cultura, la letteratura e la storia del popolo ebraico e naturalmente circa un centinaio di titoli hanno come autori la stessa Clara o altri membri della famiglia Sereni.\nIl fondo non \u00e8 stato lasciato tutto insieme, lo si \u00e8 considerato come un apporto vivo alle collezioni delle biblioteche del Sistema bibliotecario perugino e le biblioteche di Perugia hanno selezionato le opere ritenute pi\u00f9 adatte alle rispettive raccolte. Pi\u00f9 di 950 opere di letteratura narrativa sono andate ad arricchire gli scaffali della Biblioteca Sandro Penna di San Sisto, particolari e preziose opere di culinaria sono state selezionate dalla Biblioteca Villa Urbani.\nTutto il resto \u00e8 presso la Biblioteca Augusta. I testi sono spesso impreziositi da ex libris della famiglia Sereni e da dediche di autori o traduttori tra cui quelle di Pietro Ingrao, Miriam Mafai, Vittorio Foa, Susanna Tamaro, Francesca Sanvitale e Giorgio Napolitano.\nFondo Binni.\nWalter Binni (Perugia, 1913 - Roma, 1997) \u00e8 stato un critico letterario e politico italiano. Dal 1936 antifascista liberalsocialista con Aldo Capitini, nel 1946 fu deputato del PSIUP all'Assemblea Costituente. Docente universitario dal 1948, applic\u00f2 il suo metodo storico-critico allo studio delle poetiche.\n\u00c8 stato uno dei maggiori studiosi della poetica e della poesia di Giacomo Leopardi. La sua biblioteca \u00e8 stata recentemente donata alla Regione dell'Umbria il fondo si compone di circa 15.000 volumi ed \u00e8 stato depositato presso l'Augusta a disposizione del pubblico.\nCon tale cessione si rinnova questa usanza di alto valore civico della donazione di una biblioteca privata alla citt\u00e0 di Perugia attraverso la conservazione nella Biblioteca Augusta.\nServizi.\nI servizi offerti dalla Biblioteca Augusta e dalle biblioteche del Sistema sono descritti nelle pagine istituzionali. La Biblioteca fa parte del sistema bibliotecario perugino, permettendo agli iscritti di accedere ai servizi di tutte le biblioteche della citt\u00e0 grazie ad un unico tesseramento."}
{"id": "2218558", "revid": "124464001", "url": "https://it.wikipedia.org/wiki?curid=2218558", "title": "Sarvepalli Radhakrishnan", "text": "Biografia.\nRadhakrishnan sub\u00ec l'influsso della tradizione europea, ma rest\u00f2 fondamentalmente fedele al brahmanesimo, che reinterpret\u00f2 alla luce degli studi storici e speculativi pi\u00f9 avanzati. Fu autore di numerose opere in inglese, tra cui la \"Filosofia Indiana\" (1923-1927), nella quale espone la storia del pensiero indiano con intento teoretico e con quel metodo comparato che rester\u00e0 tipico di alcuni suoi lavori, come \"La filosofia delle Upanisad\" (1924) e i commenti a diversi testi sacri dell'induismo. Di particolare interesse \u00e8 \"Concezione ind\u00f9 della vita\" (1927) opera che presenta l'induismo come un \"modus vivendi et philosophandi\" caratterizzato da larga tolleranza e apertura verso le altre religioni e le altre culture. Nel 1932 Radhakrishnan pubblic\u00f2 la \"Concezione idealista della vita\", un'analisi dell'idealismo indiano, da intendersi nel pi\u00f9 ampio senso del termine, mentre un confronto con il pensiero europeo \u00e8 svolto nell'ampio saggio \"Religioni orientali e pensiero occidentale\" (1939). In suo onore il 5 settembre, giorno della sua nascita, viene celebrata in India la Festa degli insegnanti.\nTra il 1933 e il 1967 fu candidato per ben 27 volte al Premio Nobel per la letteratura, senza mai riceverlo."}
{"id": "2218561", "revid": "913245", "url": "https://it.wikipedia.org/wiki?curid=2218561", "title": "Leonel Su\u00e1rez", "text": "Biografia.\nAi Mondiali di \u00e8 arrivato 3\u00ba con il punteggio di 8.501 punti. Il 25 ottobre 2011 ai XVI Giochi panamericani di Guadalajara vince la medaglia d'oro con il punteggio di 8373 punti, battendo il record dei giochi che apparteneva a Maurice Smith, campione uscente del 2007."}
{"id": "2218562", "revid": "287204", "url": "https://it.wikipedia.org/wiki?curid=2218562", "title": "Dendrolagus ursinus", "text": "Il canguro arboricolo orsino (Dendrolagus ursinus ) \u00e8 un marsupiale della famiglia dei Macropodidi, endemico della Nuova Guinea.\nDistribuzione e habitat.\nIl suo areale \u00e8 ristretto alla penisola di Vogelkop e, forse, anche a quella di Fak Fak, nella Provincia di Papua (Indonesia). Vive nelle foreste pluviali, ad altitudini comprese tra i 1000 e i 2500 m. In passato \u00e8 stato talvolta avvistato anche a livello del mare.\nConservazione.\nLa sua esistenza \u00e8 minacciata sia dalla assidua caccia da parte degli indigeni che dalla deforestazione incontrollata. Flannery ritiene che sia gi\u00e0 scomparso dall'area dei Monti Arfak, densamente popolata."}
{"id": "2218563", "revid": "80598", "url": "https://it.wikipedia.org/wiki?curid=2218563", "title": "Jumbo (gruppo musicale)", "text": "I Jumbo sono stati un gruppo musicale rock progressivo italiano nato alla fine del 1969 a Milano.\nStoria del gruppo.\nIl gruppo si forma a Milano grazie al cantautore Alvaro Fella (proveniente dai The Juniors), il cui soprannome \"Jumbo\" viene scelto come nome della formazione, e che vede Daniele Bianchini alla chitarra, Sergio Conte alle tastiere, Aldo Gargano al basso, Vito Balzano alla batteria e Dario Guidotti al flauto.\nNel 1970 incidono i primi single di cover per la Numero Uno, mentre nel 1971 registrano il primo album \"Jumbo\" per la Philips, di livello qualitativo superiore ai precedenti singoli anche se i brani dell'album possono ancora essere iscritti nella tipica forma e negli stilemi del cantautorato italiano. Ma \u00e8 nel 1972, con la pubblicazione del secondo album del gruppo, \"DNA\", che i Jumbo mutano nelle modalit\u00e0 compositive un proprio stile dai connotati tipici del rock progressivo con venature che sconfinano verso la musica hard blues, raccogliendo il plauso degli appassionati del genere. L'album infatti si apre con una lunga session in tre parti dal titolo \"Suite Per Il Sig. K\", che occupa tutto il primo lato, con canzoni pi\u00f9 brevi nel lato B, con testi piuttosto semplici e diretti, che perlopi\u00f9 trattano di tematiche filosofico/politiche.\nNel 1973 entra il batterista Tullio Granatello in sostituzione di Vito Balzano che lascia il gruppo. Nello stesso anno i Jumbo pubblicano il loro terzo album, \"Vietato ai minori di 18 anni?\", con musiche d'avanguardia (alle quali collabora Franco Battiato) e testi forti che ne provocano il bando dai programmi radiofonici. Successivamente il tastierista Sergio Conte lascia il gruppo, spinto da nuove esperienze musicali, realizzando un album con Flora Fauna Cemento. Sempre nel 1973 i Jumbo partecipano al Festival Pop di Viterbo insieme ad altri artisti come Alan Sorrenti, Mauro Pelosi e molti altri.\nIl gruppo continua a esibirsi dal vivo ancora per alcuni anni partecipando ai festival di Parco Lambro nel 1975 e 1976, dopo aver pubblicato l'ultimo singolo nel 1975. Il gruppo infine si scioglie per poi tentare di riformarsi con qualche cambio nella formazione su iniziativa di Daniele Bianchini nel 1983, per la registrazione dell'album \"Violini d'autunno\", e in seguito nel 1990, per un concerto a Parigi dal quale venne prodotto un CD Live. Nel 2001 viene pubblicato il CD \"Passing by\" con delle registrazioni effettuate tra il 1991 e il 2001 da Daniele Bianchini, Alvaro Fella, Dario Guidotti e Tullio Granatello."}
{"id": "2218565", "revid": "287204", "url": "https://it.wikipedia.org/wiki?curid=2218565", "title": "Leonel Suarez", "text": ""}
{"id": "2218567", "revid": "599013", "url": "https://it.wikipedia.org/wiki?curid=2218567", "title": "Apparecchio di Haldat", "text": "L'apparecchio di Haldat \u00e8 uno strumento che fu utilizzato in passato per dimostrare in pubblico la legge di Stevino secondo cui la pressione che un liquido esercita sul fondo del recipiente che lo contiene dipende soltanto dall'altezza del liquido stesso e non dalla forma del recipiente.\nStruttura e funzionamento.\nComposto da un tubo di vetro che \u00e8 disposto orizzontalmente e due braccia verticali: una aperta all'estremit\u00e0 mentre all'altro si allaccia un manicotto sul quale si avvitano tre vasi di forme diverse.\nUna volta riempiti d'acqua in maniera uguale si osserva che qualunque sia la forma del vaso, il mercurio contenuto nel tubo principale sale sempre al medesimo livello nel braccio aperto.\nStoria.\nLo strumento \u00e8 stato inventato dal medico e fisico francese Charles Haldat."}
{"id": "2218573", "revid": "767487", "url": "https://it.wikipedia.org/wiki?curid=2218573", "title": "Ruba al prossimo tuo...", "text": "Ruba al prossimo tuo... \u00e8 un film del 1968 diretto da Francesco Maselli, con Rock Hudson e Claudia Cardinale.\nTrama.\nEsmeralda, figlia di un poliziotto italiano, si trasferisce negli Stati Uniti per restituire dei gioielli rubati. In compagnia di Mike, un poliziotto statunitense, Esmeralda si reca in Austria nella villa dei proprietari che hanno subito il furto e, dopo essere riuscita a superare i complicati congegni di allarme, mentre il poliziotto rimette a posto la refurtiva, ruba altri gioielli e scappa a Roma. Qui viene raggiunta da Mike, che si innamora della donna scoprendo poi di essere stato ingannato. Dopo altre vicissitudini i due espatriano con il bottino."}
{"id": "2218576", "revid": "599013", "url": "https://it.wikipedia.org/wiki?curid=2218576", "title": "Argirolo", "text": "L'argirolo \u00e8 il nome commerciale di un antisettico formato da un composto di proteine e argento. Fu sviluppato e commercializzato dal medico statunitense Albert Coombs Barnes per terapia della gonorrea e profilassi della sua trasmissione verticale, responsabile di cecit\u00e0 neonatale.\nStoria.\nL'argirolo fu venduto per la prima volta nel 1902 dalla compagnia \"Barnes and Hille, Chemists\". Nell'aprile del 1907 Barnes compr\u00f2 la quota del socio creando la \"A.C Barnes Company\" che continu\u00f2 la produzione e la vendita nel farmaco. Nel giugno dello stesso anno l'argirolo divenne un marchio registrato, mentre non venne mai brevettato.\nIn tempi moderni l'argirolo viene prescritto raramente, ma nella prima met\u00e0 del Ventesimo secolo domin\u00f2 il mercato dei colliri antimicrobici. Con gli enormi profitti ottenuti dalle vendite del farmaco Barnes pot\u00e9 comprare una grande collezione di quadri di impressionisti francesi, attualmente di propriet\u00e0 del \"Barnes\", un istituto d'arte da lui voluto. Il loro valore \u00e8 stato stimato nel marzo 2010 in 25 miliardi di dollari.\nL'argirolo venne commercializzato dalla societ\u00e0 di Barnes finch\u00e9 questa non venne acquistata dalla \"Zonite Products Corporation\" nel 1929. La confezione del farmaco venne rinnovata, e i farmacisti cominciarono a venderlo cambiandone i dosaggi, i componenti e quindi la potenza, nonostante la societ\u00e0 invitasse i consumatori a non comprare queste imitazioni illegalmente prodotte, ma simili all'originale in termini di colori.\nComposizione.\nSi tratta di un composto di argento colloidale, formato dalla reazione del nitrato di argento con l'idrossido di sodio e la gelatina. La quantit\u00e0 di argento utilizzata era riferita superiore al 30%."}
{"id": "2218578", "revid": "339392", "url": "https://it.wikipedia.org/wiki?curid=2218578", "title": "Ancone", "text": ""}
{"id": "2218579", "revid": "767487", "url": "https://it.wikipedia.org/wiki?curid=2218579", "title": "Lights of New York", "text": "Lights of New York \u00e8 un film diretto da Bryan Foy e prodotto dalla Warner Bros nel 1928.\n\u00c8 stata la prima pellicola interamente parlata nella storia del cinema.\nTrama.\nIl film narra la storia di un ragazzo di campagna che a New York si trova invischiato nei loschi traffici di un gangster."}
{"id": "2218585", "revid": "247222", "url": "https://it.wikipedia.org/wiki?curid=2218585", "title": "Jumbo (album)", "text": "Jumbo \u00e8 il primo album dei Jumbo, pubblicato dalla Philips Records nel 1972."}
{"id": "2218586", "revid": "28592", "url": "https://it.wikipedia.org/wiki?curid=2218586", "title": "Mulini", "text": ""}
{"id": "2218591", "revid": "300067", "url": "https://it.wikipedia.org/wiki?curid=2218591", "title": "Larry Drew", "text": "Anche suo figlio Larry \u00e8 stato un cestista professionista."}
{"id": "2218592", "revid": "1543377", "url": "https://it.wikipedia.org/wiki?curid=2218592", "title": "500 Miglia di Indianapolis 1957", "text": "La 500 Miglia di Indianapolis 1957 fu la terza gara della stagione 1957 del Campionato mondiale di Formula 1, disputata il 30 maggio all'Indianapolis Motor Speedway.\nLa manifestazione vide la vittoria di Sam Hanks su Epperly-Offenhauser, seguito da Jim Rathmann, anch'egli su Epperly-Offenhauser e da Jimmy Bryan, su Kuzma-Offenhauser. Durante le prove mor\u00ec in un incidente Keith Andrews, pilota del team di Nino Farina."}
{"id": "2218593", "revid": "1226", "url": "https://it.wikipedia.org/wiki?curid=2218593", "title": "Sabine Baring-Gould", "text": "Il reverendo anglicano Sabine Baring-Gould fu uno studioso eclettico, agiografo, romanziere, poeta, antiquario. La sua bibliografia elenca pi\u00f9 di 1240 pubblicazioni, anche se questa lista continua a crescere, perch\u00e9 la sua famiglia, nella biblioteca del suo castello di Lewtrenchard, vicino Okehampton nel Devon, continua a ritrovare manoscritti di cui cura la pubblicazione come opere postume.\nEgli \u00e8 ricordato soprattutto come autore di una monumentale \"Vita dei Santi\" e come scrittore di inni, i pi\u00f9 conosciuti dei quali sono \"Onward, Christian Soldiers\" (Avanti, soldati di Cristo) e \"Now the Day Is Over\" (Ora il giorno \u00e8 finito). Ha anche tradotto in inglese la carola basca \"Il messaggio di Gabriele\". La sua casa, il castello di Lewtrenchard vicino Okehampton, Devon, \u00e8 ben conservata ed \u00e8 stata trasformata in un albergo. Usava scrivere stando in piedi, e ancora oggi nel castello si pu\u00f2 osservare il suo legg\u00eco-scrivania.\nBiografia.\nDurante la sua infanzia, la sua famiglia viaggi\u00f2 molto in tutta Europa, perci\u00f2 i suoi studi furono curati da istitutori privati che lo seguivano. Studi\u00f2 per circa due anni a Londra al \"King's College School\" e alla \"Warwick School\". Poi si ammal\u00f2 di asma bronchiale, malattia che lo afflisse per tutta la sua lunga vita, per cui il padre, per migliorare la sua salute in un clima pi\u00f9 mite, lo condusse nel sud della Francia. Nel 1853 and\u00f2 a studiare all'Universit\u00e0 di Cambridge dove nel 1857 consegu\u00ec il diploma di \"Bachelor of Arts\" e nel 1860 la laurea di \"Master of Arts\".\nNel 1864 divenne curato di Horbury Bridge nel West Yorkshire, conobbe la figlia di un mugnaio, Grace Taylor di 16 anni e se ne innamor\u00f2, la mand\u00f2 allora a York a scuola di buone maniere e nel 1868 la spos\u00f2 a Wakefield. La loro unione fu saldissima, anche se funestata dalla morte di quasi tutti i figli, infatti ebbero quindici figli ma questi morirono tutti nell'infanzia e uno solo di essi visse a lungo. Quando la moglie mor\u00ec nel 1916, Baring-Gould fece incidere sulla sua lapide l'iscrizione latina \"Dimidium Animae Meae\" (\"La met\u00e0 della mia anima\"). Nel 1871 divenne gli fu affidata la parrocchia di East Mersea nell'Essex, dove trascorse 10 anni.\nNel 1880 eredit\u00f2 le propriet\u00e0 della famiglia a Lewtrenchard nel Devon, che comprendevano un castello e 3.000 acri (12\u00a0km\u00b2) e nel 1881 vi si insedi\u00f2 come signore e parroco. Si preoccup\u00f2 subito di restaurare l'antica chiesa di San Pietro che l\u00ec sorgeva, e il suo castello (il \"Lewtrenchard Manor\"). Baring-Gould mor\u00ec il 2 gennaio 1924 nella sua dimora di Lewtrenchard e fu sepolto accanto a suo moglie, Grace.\nOpere.\nLetteratura.\nBaring-Gould scrisse numerose novelle (tra cui \"Mehalah\"), una raccolta di storie di fantasmi, un trattato sulla vita dei santi in sedici volumi \"The Lives of the Saints\" e la biografia dell'eccentrico poeta-vicario di Morwenstow, Robert Stephen Hawker. Raccolse i suoi studi sul folclore inglese nel \"The Book of Were-Wolves\" (Il libro dei Licantropi), del 1865, che \u00e8 uno dei testi pi\u00f9 frequentemente citati negli studi sulla licantropia.\nIl testo riporta anche gravi fenomeni di profanazione e di cannibalismo.\nUna delle sue opere pi\u00f9 popolari, che ebbe un lungo periodo di successo, fu \"Curious Myths of the Middle Age\" (Miti curiosi del Medioevo) pubblicato in due parti nel 1866 e nel 1868, e ripubblicato in molte altre edizioni da allora.\nIl critico Steven J. Mariconda lo ha cos\u00ec recensito: \"Ogni libro di ventiquattro capitoli si occupa in particolare della superstizione medievale e delle sue varianti e derivazioni\".\nLovecraft lo defin\u00ec:\" Corpo di tradizioni popolari e curiosit\u00e0 medievali che alla fine il rev. Baring-Gould ha saputo assemblare in un libro\".\nBaring-Gould fu Presidente della \"Royal Institution of Cornwall\" per dieci anni, a partire dal 1897.\nCanti popolari.\nUna delle sue pi\u00f9 importanti fatiche letterarie fu la raccolta di canti popolari, che fece con l'aiuto della gente del Devon e della Cornovaglia. Il suo primo libro di canzoni, \"Songs and Ballads of the West\" (Canti e ballate dell'Ovest), (1889-1891), fu la prima raccolta pubblicata per il mercato di massa. Il redattore musicale per questa raccolta fu Henry Fleetwood Sheppard, anche se gli spartiti di alcuni dei brani furono compilati personalmente da Baring-Gould e altri dal collaboratore Federico Bussell.\nNel 1895 Baring-Gould e Sheppard pubblicarono una seconda raccolta chiamata \"A Garland of Country Songs\" (Una ghirlanda di canti popolari). Nel 1905 fu pubblicata una seconda edizione di \"Songs of the West\" e poich\u00e9 Sheppard era morto nel 1901 il collettore Cecil Sharp fu invitato a curare la parte musicale per la nuova edizione. I due collaborarono anche per \"English Folk Songs for Schools\" (Canti popolari inglesi per le scuole) nel 1907.Quest'ultima raccolta di 53 canzoni fu ampiamente utilizzata nelle scuole britanniche per i successivi 60 anni. Anche se dovette modificare le parole di alcune canzoni giudicate troppo rudi per le orecchie vittoriane, conserv\u00f2 comunque i suoi manoscritti originali per i futuri studenti di canto popolare. Il suo lavoro consent\u00ec il recupero di molti bei pezzi di musica e del loro testo, che altrimenti si sarebbero persi.\nI manoscritti conservati nella biblioteca personale di Baring-Gould e nelle biblioteche pubbliche sono stati pubblicati in edizione disponibile in microfiche nelle principali biblioteche del Devon e in altre (compresa la Vaughan Williams memorial Library a Londra). Trenta scatole di materiale manoscritto inedito su altri argomenti (la raccolta Killerton di manoscritti) sono conservati nel Devon Record Office nell'Exeter. I manoscritti di canzoni popolari, compresi i taccuini utilizzati sul campo, donati alla Plymouth Public Library, sono stati depositati presso il Plymouth and West Devon Record Office nel 2006.\nCecil Sharp ha dedicato la sua opera \"English Folk Song-Some Conclusions\" (Canti popolari inglesi-alcune conclusioni) a Baring-Gould.\nVita privata.\n Le storie della sua eccentricit\u00e0 sono state esagerate. Mentre insegnava a Hurstpierpoint allev\u00f2 per un certo tempo un pipistrello che teneva in una vecchia calza, e che mor\u00ec quando una cameriera lo schiacci\u00f2 col piede inavvertitamente.\nSi racconta anche come, durante una festa di bambini, abbia chiesto ad una bambina: \"Di chi sei figlia\"? La bambina scoppi\u00f2 a piangere e disse:\"Ma sono tua figlia, pap\u00e0!\" Questa storia \u00e8 stata confermata da sua figlia Giovanna che ha detto che la bambina era lei. Un nipote, William Stuart Baring-Gould, che scrisse una finta biografia di Sherlock Holmes, per compensare la mancanza di informazioni nei romanzi di Conan Doyle circa l'infanzia di Holmes, si ispir\u00f2 nel suo racconto all'infanzia di Sabine Baring-Gould.\nLo stesso Baring-Gould \u00e8 il personaggio pi\u00f9 importante del racconto di Laurie R. King \"The Moor\", ispirato a Sherlock Holmes. In questo racconto si rivela che Baring-Gould \u00e8 il nonno di Sherlock Holmes."}
{"id": "2218597", "revid": "247222", "url": "https://it.wikipedia.org/wiki?curid=2218597", "title": "DNA (Jumbo)", "text": "DNA \u00e8 il secondo album dei Jumbo, pubblicato dalla Philips Records nel 1972."}
{"id": "2218599", "revid": "57342", "url": "https://it.wikipedia.org/wiki?curid=2218599", "title": "No problem (film)", "text": "No problem \u00e8 un film comico del 2008, diretto da Vincenzo Salemme.\nTrama.\nArturo Cremisi \u00e8 un attore che impersona un pap\u00e0 di una famosa fiction.\nUn giorno fuori dagli studi televisivi si presenta un bambino di circa 7 anni che lo chiama pap\u00e0. Arturo crede sia un suo fan ma il bambino comincia ad abbracciarlo e non vuole lasciarlo, cos\u00ec manda il bambino al commissariato accompagnato dal suo agente, Enrico.\nSuccessivamente si scopre che il bambino, di nome Mirko, ha sostituito il padre morto con Arturo, cos\u00ec l'attore cerca di stargli vicino il pi\u00f9 possibile ma Enrico cerca di sfruttare la storia dell'orfano, solo che la madre di Mirko, Irene, si oppone.\nUn giorno Mirko fugge di casa, cos\u00ec Arturo fa un appello in televisione per ritrovarlo. Poco dopo Mirko torna a casa accompagnato da quello che si dimostrer\u00e0 essere lo zio di Mirko, Antonio, un uomo affetto da doppia personalit\u00e0. Dopo aver fatto tornare il bambino a casa, Arturo acquista fama nazionale e viene scelto per una pubblicit\u00e0 dal contratto milionario ma per questo spot serve anche la presenza di Mirko.\nArturo cerca Irene e suo figlio ma non li trova e viene a sapere da Antonio che sono partiti.\nInoltre Arturo diventa disoccupato a causa della sua \"morte\" nella fiction. Ma al compleanno degli 80 anni della madre, Arturo ritrova Mirko, che non lo riconosce.\nCos\u00ec dopo essersi chiarito con Irene, Arturo si fidanza con questa.\nDistribuzione.\nIl film \u00e8 uscito nelle sale cinematografiche italiane il 10 ottobre 2008.\nCuriosit\u00e0.\nSi tratta dell'ultimo film a cui hanno partecipato Oreste Lionello e Giacomo Furia."}
{"id": "2218602", "revid": "729019", "url": "https://it.wikipedia.org/wiki?curid=2218602", "title": "Lockheed Martin RQ-3 DarkStar", "text": "Il Lockheed Martin RQ-3 DarkStar (conosciuto come Tier III- durante lo sviluppo) \u00e8 un aeromobile a pilotaggio remoto (APR) sviluppato dall'azienda statunitense Lockheed Martin negli anni novanta.\nIl suo primo volo avvenne il 29 marzo 1996. Il Dipartimento della Difesa termin\u00f2 lo DarkStar nel gennaio del 1999. Al DarkStar venne dato il nome definitivo di \"Dark Spot\" alla luce delle sue povere prestazioni dopo uno schianto.\nStoria.\nSviluppo.\nLo RQ-3 DarkStar fu progettato come \"APR da elevate altitudini\", e venne incorporato con tecnologie stealth per renderlo difficile da rilevare. Il DarkStar era completamente autonomo: poteva decollare, volare fino al suo obiettivo, operare con i suoi sensori, trasmettere informazioni, ritornare e atterrare sulla pista senza intervento umano. Gli operatori umani, comunque, potevano cambiare i piani di volo e l'orientamento sensoriale del DarkStar. Lo RQ-3 poteva montare sensori ottici o radar, e poteva mandare informazioni digitali via satellite mentre era ancora in volo.\nIl primo prototipo fece il primo volo il 29 marzo, 1996, ma il suo secondo volo, il 22 aprile, 1996, si concluse in uno schianto subito dopo il decollo. Un progetto modificato, pi\u00f9 stabile (lo RQ-3A) vol\u00f2 la prima volta il 29 giugno 1998 e fece un totale di cinque voli. Vennero costruiti altri due RQ-3A, ma non volarono mai a causa della cancellazione del programma. Il primo di questi (A/V numero 3) \u00e8 ora in mostra alla Grande Galleria del Museum of Flight a Seattle.\nAnche se il progetto ufficiale termino il 28 gennaio 1999, fu riportato che nell'aprile 2003 il RQ-3 era ancora in sviluppo come black project. La dimensione e le capacit\u00e0 vennero accresciute in qualche modo. \u00c8 stato inoltre confermato che un esemplare \u00e8 stato utilizzato nel 2003 durante invasione dell'Iraq. Non vi \u00e8 stata alcuna informazione indipendente.\nLa \"R\" \u00e8 la designazione del Dipartimento della Difesa per ricognizione; \"Q\" sta per aereo non-pilotato. Il \"3\" invece si riferisce e il terzo di una serie di sistemi di aerei non-pilotati da ricognizione."}
{"id": "2218605", "revid": "140509", "url": "https://it.wikipedia.org/wiki?curid=2218605", "title": "Vietato ai minori di 18 anni?", "text": "Vietato ai minori di 18 anni? \u00e8 un album dei Jumbo, pubblicato dalla Philips Records nel 1973.\nTracce.\nBrani composti da Alvaro Fella, eccetto dove indicato."}
{"id": "2218606", "revid": "6923", "url": "https://it.wikipedia.org/wiki?curid=2218606", "title": "Aree metropolitane europee", "text": "Lo sviluppo urbano dell'Europa ha avuto caratteri diversi durante la storia (mondo antico e mondo moderno). L'OECD, in collaborazione con l'Unione europea (Eurostat e EC-DG Regio), ha sviluppato una definizione armonizzata di aree urbane come \"functional economic units\" (\"unit\u00e0 funzionali economiche\"), superando cos\u00ec le precedenti limitazioni amministrative. Questa definizione prende in considerazione come blocchi da cui costruire le \"functional urban areas\" (\"aree urbane funzionali\"), le pi\u00f9 piccole unit\u00e0 amministrative disponibili (le LAU 2 per gli Stati membri dell'Unione europea).\nStoria.\nI primi agglomerati importanti si sono sviluppati nell'et\u00e0 antica lungo le coste del mar Mediterraneo. L'Impero romano, in questo periodo, crea una cultura urbana su tutto il suo vastissimo territorio.\nNell'Alto Medioevo la citt\u00e0 pi\u00f9 grande del continente era Cordova, capitale dell'Andalusia musulmana (con una popolazione di 450.000 abitanti nell'anno 1000), invece, nel Basso Medioevo, Napoli, con 300.000 abitanti nella prima met\u00e0 del XVI secolo; mentre Parigi (di origine romana) che nel 1400 contava 275.000 abitanti, sub\u00ec un brusco calo e nel secolo successivo contava 185.000 ab. (le ultime due citt\u00e0 divennero veri e propri punti di riferimento per il continente). Altre citt\u00e0 che in passato erano molto abitate, come Costantinopoli o Roma, persero una buona parte della loro popolazione.\nLa rivoluzione demografica.\nSul finire del XVI secolo si vive in Europa una vera rivoluzione demografica e urbana, spinta principalmente dall'incremento del commercio internazionale. Citt\u00e0 come Barcellona, Valencia, Genova, Lisbona, Londra, Rotterdam, Siviglia, Palermo e Venezia si svilupparono a partire dai loro porti.\nIl XIX secolo fu caratterizzato da una crescita senza precedenti di Parigi, Londra, Napoli e varie citt\u00e0 tedesche (Parigi e Londra superarono i 500.000 abitanti, mentre Napoli contava pi\u00f9 di 440.000 ab.).\nDurante il XX secolo, il continente sperimenta i maggiori contrasti nello sviluppo delle sue aree urbane, che va dalla devastazione pianificata di varie citt\u00e0 (principalmente in Germania), durante la seconda guerra mondiale, fino all'intensa crescita di numerose altre citt\u00e0 e la loro espansione verso le campagne.\nDa notare che all'inizio del XX secolo le maggiori citt\u00e0 del Mondo erano le europee; attualmente solo Istanbul (6\u00ba, compresa per\u00f2 la parte asiatica della citt\u00e0) e Mosca (7\u00ba) figurano tra le prime 10 al Mondo, nessuna quindi dell'Unione europea (Londra \u00e8 al 17\u00ba posto).\nURBAN.\nLa maggioranza dei cittadini dell'Unione europea (UE) vive in zone urbane. Le citt\u00e0 europee devono fare i conti con numerosi problemi sociali, ambientali ed economici.\nL'Unione europea ha lanciato il Progetto URBAN. L'obiettivo di questa iniziativa \u00e8 quello di rivitalizzare quelle citt\u00e0 che si stavano spopolando e promuovere il loro sviluppo urbano. Durante il Piano Urbano I (1994-1999), sono stati finanziati programmi in 118 zone urbane. Il contributo comunitario \u00e8 stato di circa 900 milioni di euro, finanziamenti che hanno permesso un miglioramento della qualit\u00e0 della vita di pi\u00f9 di tre milioni di abitanti in tutto il continente.\nIl progetto URBAN II, che ha coperto il periodo 2000-2006, \u00e8 stato finanziato dal Fondo Europeo per lo Sviluppo Regionale. URBAN II si \u00e8 occupato di 70 zone con numerose problematiche, attraverso finanziamenti totali di 728,3 milioni di euro.\nDefinizioni.\nEurostat.\nEurostat definisce differenti classificazioni e tipologie per i territori dell'Unione europea:\nCon \"City\" e \"Greater city\", Eurostat definisce e delimita l'agglomerazione, \"city\" se questa \u00e8 ricompresa nella LAU e \"greater city\" se questa si estende su pi\u00f9 LAU (ad esempio, per l'Italia, la \"greater city\" \u00e8 definita solo per le aree di Milano e Napoli, negli altri casi Eurostat considera che l'agglomerazione ricade essenzialmente all'interno del comune).\nCon \"FUA\" e \"Metropolitan region\", Eurostat definisce e delimita l'area metropolitana, una differenza \u00e8 che le prime sono definite a partire dalle LAU 2, mentre le seconde a partire dalle NUTS 3 (ad esempio, per l'Italia, sono definite 84 \"FUA\" di pi\u00f9 di 55.000 abitanti \u2013 di cui 25 di pi\u00f9 di 250.000 abitanti \u2013 e 21 \"Metro regions\" di pi\u00f9 di 250.000 abitanti).\nUna Urban area (\"area urbana\") \u00e8 definita da Eurostat come la somma di \"City\" (area densamente urbanizzata, pi\u00f9 del 50% della popolazione vive nell'area urbanizzata) e di \"Town or suburb\" (area mediamente urbanizzata, meno del 50% della popolazione vive nell'area urbanizzata).\nOECD.\nL'OECD, in collaborazione con Eurostat ha sviluppato una definizione armonizzata di \"aree urbane\". Questa definizione \u00e8 applicata ai 30 paesi membri dell'OECD ed idenfifica 1.179 \"Functional Urban Areas\" (FUA) di differenti dimensioni. Il termine \"Metropolitan areas\" \u00e8 impiegato per le 281 \"Functional Urban Areas\" con una popolazione superiore a 500.000 abitanti.\nLe Functional Urban Areas sono classificate in base alla loro dimensione:\nAd esempio, per l'Italia, l'OECD definisce 83 \"Functional urban areas\": 4 \"Large metropolitan areas\" (Milano, Roma, Napoli e Torino), 18 \"Metropolitan areas\", 43 \"Medium-sized urban areas\" e 18 \"Small urban areas\".\nLe \"Metropolitan regions\" di Eurostat e le \"Metropolitan areas\" dell'OECD sono sostanzialmente simili, esse sono ricavate a partire dalle delimitazioni NUTS 3 e TL3.\nUN DESA.\nL'UN DESA pubblica periodicamente dei \"World Population Prospects\", nei quali analizza e descrive la popolazione (urbana o rurale) e l'urbanizzazione mondiale e gli andamenti di queste negli anni passati e in futuro. In particolare definisce tre tipi di aree urbane:\nLista di aree metropolitane.\nNella tabella seguente sono riportate \u2013 in ordine alfabetico e per nazione \u2013 le principali aeree metropolitane europee (Europa ai sensi del geoschema delle Nazioni Unite); sono evidenziate in le aree all'esterno degli stati membri dell'Unione europea."}
{"id": "2218609", "revid": "287204", "url": "https://it.wikipedia.org/wiki?curid=2218609", "title": "Live and Rare (My Chemical Romance)", "text": "Live and Rare \u00e8 un EP dei My Chemical Romance, pubblicato il 19 dicembre 2007 solo per il solo mercato giapponese.\nContiene alcune delle B-side inserite nelle varie versioni dei singoli tratti dal loro terzo album \"The Black Parade\"."}
{"id": "2218613", "revid": "180559", "url": "https://it.wikipedia.org/wiki?curid=2218613", "title": "Jean de Serres", "text": "Scrisse un Trattato che intitol\u00f2 \"De Fide Catholica, sive de Principiis Religionis Christianae, communi omnium Christianorum consensu semper, ubique ratis\" , opera disprezzata dai Cattolici, e trattata con indignazione dai Calvinisti di Ginevra, accusati da molti autori di averlo avvelenato. Mor\u00ec nel 1598 all'et\u00e0 di cinquanta anni.\nAlcune opere.\nJean de Serres scrisse un libro in cinque parti, intitolato \"De statu Religionis et Reipublicae in regno Gallie\" .\nScrisse \"Inventario dell'istoria di Francia\" in tre volumi; \"Memoria della terza guerra civile, e delle ultime turbolenze di Francia sotto Carlo IX\", in quattro libri; \"Raccolta delle cose memorabili avvenute in Francia sotto Enrico II, Francesco II, Carlo IX ed Enrico III \" , libro conosciuto sotto il titolo dell\"'Istoria de' cinque Re\", perch\u00e9 \u00e8 stato continuato sotto il regno di Enrico IV, fino al 1597.\nScrisse inoltre \"Doctrinae Jesuiticae praecipua capita\", raccolta di opere contro i Gesuiti; pubblic\u00f2 una edizione dei Dialoghi di Platone in greco e in latino con delle note e un \"Trattato dell'Immortalit\u00e0 dell'Anima\"."}
{"id": "2218614", "revid": "110157", "url": "https://it.wikipedia.org/wiki?curid=2218614", "title": "Camacupa", "text": "Camacupa \u00e8 una municipalit\u00e0 dell'Angola appartenente alla provincia di Bi\u00e9. Ha 289.227 abitanti (stima del 2006) ed una superficie di 9.469\u00a0km\u00b2.\nIl principale comune \u00e8 l'omonimo Camacupa."}
{"id": "2218615", "revid": "1543377", "url": "https://it.wikipedia.org/wiki?curid=2218615", "title": "Catabola", "text": "Catabola \u00e8 una municipalit\u00e0 dell'Angola appartenente alla provincia di Bi\u00e9. Ha 224.802 abitanti (stima del 2006) ed una superficie di 3.028\u00a0km\u00b2.\nIl principale comune \u00e8 l'omonimo Catabola."}
{"id": "2218616", "revid": "767487", "url": "https://it.wikipedia.org/wiki?curid=2218616", "title": "Gaspar de Carvajal", "text": "Dopo l'entrata nell'Ordine dominicano spagnolo, egli si mise al servizio del Per\u00f9 nel 1533, dedicandosi al rapporto con gli Indios. Nel 1540 egli divenne il cappellano nella spedizione di Gonzalo Pizarro, governatore di Quito, che era alla ricerca de \"La Canela\", la cosiddetta \"Terra della cannella\".\nLa spedizione attravers\u00f2 le Ande e arriv\u00f2 nella Foresta Amazzonica, territorio inospitale e privo di approvvigionamenti. Qui Gonzalo Pizarro ordin\u00f2 al suo vice, Francisco de Orellana, di seguire il fiume Napo, nell'intento di trovare la sua sorgente. La speranza era che questi uomini fossero in grado di riportare delle provviste al gruppo con l'imbarcazione con la quale erano partiti. Orellana raggiunse la confluenza tra il Napo e il Trinidad, ma non trov\u00f2 le provviste necessarie.\nCos\u00ec, impossibilitato a tornare indietro a causa della corrente, scese tutto il Rio delle Amazzoni e raggiunse la sua foce nel 1542. Carvajal segu\u00ec tutto il viaggio di Orellana e ne scrisse il diario nell'opera \"Relaci\u00f2n del nuevo descubrimiento del famoso r\u00eco Grande que descubri\u00f2 por muy gran ventura el capit\u00e1n Francisco de Orellana\"."}
{"id": "2218617", "revid": "7336", "url": "https://it.wikipedia.org/wiki?curid=2218617", "title": "Nicol\u00f2 dell'Arca", "text": ""}
{"id": "2218619", "revid": "466539", "url": "https://it.wikipedia.org/wiki?curid=2218619", "title": "Luciano Codignola", "text": "Fa parte degli autori i cui fondi sono raccolti al Civico museo biblioteca dell'attore di Genova, sua citt\u00e0 natale.\nBiografia.\n\u00c8 ricordato per la sua collaborazione alla sceneggiatura di importanti sceneggiati televisivi della Rai, segnatamente \"Il Circolo Pickwick\", del 1967, \"Odissea\", del 1968, e \"Sorelle Materassi\", del 1972. Come critico ha collaborato a importanti periodici fra cui \"Il Mondo\", \"Tempo presente\", \"Comunit\u00e0\", \"Sipario\" e \"Il Dramma\". Consulente per Einaudi, ha curato studi su August Strindberg esordendo come drammaturgo nel 1961 con \"Il gesto\". Per il teatro ha tradotto opere di lingua francese, inglese, tedesca e svedese.\n\u00c8 stato autore di radiodrammi (\"La scatola\", del 1963) e di altri lavori in prosa fra cui \"Giro d'Italia\", del 1965, \"Bel Ami e il suo doppio\", del 1972, \"Fa male, il teatro\", del 1979. Del medesimo anno sono \"Promenade\" e, destinato all'interpretazione di Vittorio Gassman, il monologo di \"autoanalisi\" intitolato \"Il guado: passarlo o non passarlo?\". \u00c8 scomparso nel 1986 all'et\u00e0 di 66 anni."}
{"id": "2218620", "revid": "1543377", "url": "https://it.wikipedia.org/wiki?curid=2218620", "title": "Chinguar", "text": "Chinguar \u00e8 una municipalit\u00e0 dell'Angola appartenente alla provincia di Bi\u00e9. Ha 298.801 abitanti (stima del 2006) ed una superficie di 3.054\u00a0km\u00b2.\nIl principale comune \u00e8 l'omonimo Chinguar."}
{"id": "2218621", "revid": "729019", "url": "https://it.wikipedia.org/wiki?curid=2218621", "title": "Prefectura Naval Argentina", "text": "La Prefectura Naval Argentina (in lingua italiana: Prefettura navale argentina) \u00e8 l'organismo responsabile della sicurezza di tutte le vie navigabili interne e del mare argentino. Gli compete la salvaguardia della vita umana ed il coordinamento di ricerca e salvataggio (\"SAR\") in mare nonch\u00e9 la gestione amministrativa, la sicurezza della navigazione, la difesa delle acque territoriali e della zona economica esclusiva.\nDipende dal \"Ministerio de Seguridad\", e non dalla \"Defensa\". Insieme alla \"Gendarmer\u00eda Nacional\", in caso di guerra o conflitto armato internazionale, \u00e8 inclusa del Sistema di Difesa Nazionale.\nStoria.\nIstituita nel 1896 come Prefectura Nacional Mar\u00edtima, succedendo all'antica Capitan\u00eda de Puertos.\nNel 1984 inizi\u00f2 il trasferimento dalla Marina Argentina alla dipendenza diretta del ministero della difesa. Nel 1992 si stabil\u00ec la dipendenza funzionale dal Ministero dell'Interno in materia di sicurezza interna, e nel dicembre 2010 \u00e8 stata trasferita nel neocostituito ministero della Sicurezza.\nZone.\nLa giurisdizione della \"Prefectura Naval Argentina\" \u00e8 divisa in dieci prefetture di zona:"}
{"id": "2218623", "revid": "110157", "url": "https://it.wikipedia.org/wiki?curid=2218623", "title": "Chitembo", "text": "Chitembo \u00e8 una municipalit\u00e0 dell'Angola appartenente alla provincia di Bi\u00e9. Ha 197.561 abitanti (stima del 2006) ed una superficie di 19.098\u00a0km\u00b2.\nIl principale comune \u00e8 l'omonimo Chitembo."}
{"id": "2218625", "revid": "709565", "url": "https://it.wikipedia.org/wiki?curid=2218625", "title": "RoboCop (serie animata)", "text": "RoboCop \u00e8 una serie televisiva animata prodotta nel 1988 da Marvel Productions, basato sul protagonista del film \"RoboCop\".\nIn Italia gran parte degli episodi sono pubblicati anche in VHS dalla Stardust Video."}
{"id": "2218626", "revid": "110157", "url": "https://it.wikipedia.org/wiki?curid=2218626", "title": "Cuemba", "text": "Cuemba \u00e8 una municipalit\u00e0 dell'Angola appartenente alla provincia di Bi\u00e9. Ha 126.647 abitanti (stima del 2006) ed una superficie di 11.421\u00a0km\u00b2.\nIl principale comune \u00e8 l'omonimo Cuemba."}
{"id": "2218628", "revid": "144796", "url": "https://it.wikipedia.org/wiki?curid=2218628", "title": "Carlotta del Valentinois", "text": ""}
{"id": "2218629", "revid": "709565", "url": "https://it.wikipedia.org/wiki?curid=2218629", "title": "Difesa \u010cigorin", "text": "La difesa Cigorin \u00e8 un'apertura scacchistica, variante del gambetto di donna, caratterizzata dalle mosse:\nPrende il nome dal Grande maestro russo del XIX secolo Michail Ivanovi\u010d \u010cigorin.\nQuesta variante, che all'inizio del XX secolo fu adottata dal belga Edgar Colle, non ha mai avuto largo seguito e non ha suscitato particolare interesse teorico. Un po' di linfa a questo impianto \u00e8 stata data da Aleksandr Morozevi\u010d, uno dei pochi maestri in attivit\u00e0 che la gioca regolarmente.\nAnalisi.\nLa difesa \u010cigorin v\u00ecola alcuni dei principi classici delle aperture: il Nero non mantiene il pedone in d5, il suo pedone \u00e8 bloccato e si trova a dover cercare di scambiare l'alfiere per un cavallo (\u010cigorin valutava la coppia di alfieri meno di quanto si faccia in genere). In cambio ottiene uno sviluppo rapido e la pressione dei pezzi sul centro.\nSebbene le considerazioni su questa difesa siano cambiate con i miglioramenti trovati da entrambi i lati, la difesa \u010cigorin sembra giocabile per il Nero e pu\u00f2 essere sfruttata come arma di sorpresa contro il gambetto di donna."}
{"id": "2218630", "revid": "287204", "url": "https://it.wikipedia.org/wiki?curid=2218630", "title": "Arthur Phillip", "text": "Creato Governatore del Nuovo Galles del Sud, prima colonia europea in Australia, fu il fondatore dell'insediamento che sarebbe poi divenuto la citt\u00e0 di Sydney.\nIn suo onore \u00e8 chiamata Phillip Island, situata al largo dell'isola Norfolk."}
{"id": "2218633", "revid": "729019", "url": "https://it.wikipedia.org/wiki?curid=2218633", "title": "American Dynamics AD-150", "text": "L'American Dynamics AD-150 \u00e8 un aeromobile a pilotaggio remoto VTOL ad alta velocit\u00e0 che \u00e8 attualmente sotto sviluppo dall'azienda statunitense American Dynamics Flight Systems come futuro competitore per il Tier III VUAS Program come concorrente per i futuri VTOL UAV in dotazione al United States Marine Corps.\nSviluppo.\nIl programma del AD-150 inizi\u00f2 in risposta ad un continuo interesse per le capacit\u00e0 marine degli UAV VTOL da parte del Dipartimento della Difesa degli Stati Uniti.\nL'AD-150 utilizza un sistema, designato HTAL (High Torque Aerial Lift), che consiste in due rotori intubati posizionati sulle estremit\u00e0 alari che possono ruotare. I due sistemi HTAL sono azionati da un singolo motore turboalbero Pratt &amp; Whitney Canada PW200.\nLa configurazione del sistema di propulsione del veicolo era simile a quella del Doak VZ-4 in quanto i due sistemi di propulsione sono capaci di inclinarsi da modalit\u00e0 orizzontale a verticale per raggiungere l'alta velocit\u00e0 in volo. A differenza del Doak VZ-4, tuttavia, il sistema di propulsione nel AD-150 era anche in grado di muoversi longitudinalmente.\nUn mock up a dimensioni reali del AD-150 venne esposto per la prima volta alla Association for Unmanned Vehicle Systems International's (AUVSI) Unmanned Systems North America in mostra a Washington D.C. il 7 agosto 2007."}
{"id": "2218634", "revid": "110157", "url": "https://it.wikipedia.org/wiki?curid=2218634", "title": "Cunhinga", "text": "Cunhinga \u00e8 una municipalit\u00e0 dell'Angola appartenente alla provincia di Bi\u00e9. Ha 43.331 abitanti (stima del 2006) ed una superficie di 1.509\u00a0km\u00b2.\nIl principale comune \u00e8 l'omonimo Cunhinga."}
{"id": "2218636", "revid": "1305772", "url": "https://it.wikipedia.org/wiki?curid=2218636", "title": "Nharea", "text": "Nharea \u00e8 una municipalit\u00e0 dell'Angola appartenente alla provincia di Bi\u00e9. Ha 43.774 abitanti (stima del 2006) ed una superficie di 7.560\u00a0km\u00b2.\nIl principale comune \u00e8 l'omonimo Nharea."}
{"id": "2218637", "revid": "110288950", "url": "https://it.wikipedia.org/wiki?curid=2218637", "title": "Skyler Shaye", "text": "\u00c8 meglio conosciuta per il ruolo di Cloe in Bratz e per quello di Kylie in Un genio in pannolino 2.\nCarriera d'attrice.\nSkyler recita sin da bambina. Ha interpretato il suo primo film L'uomo di Latta (\"The Tin Soldier\"), a otto anni, diretta dal suo padrino, l'attore Jon Voight. \nHa poi continuato a lavorare nel cinema e in televisione. Ha avuto un ruolo ricorrente nella remake del vecchio Affare Di Famiglia per la rete di Warner Brother. \u00c8 poi apparsa nel film della HBO Manhood e ha anche recitato come guest star nel telefilm Grey's Anatomy in 3 episodi, il primo della prima stagione, il primo della dodicesima e l'ottavo della sedicesima; \u00e8 comparsa anche come guest star in Criminal Minds e Veronica Mars. "}
{"id": "2218640", "revid": "228446", "url": "https://it.wikipedia.org/wiki?curid=2218640", "title": "Alleanza dei tre imperatori", "text": "L\u2019Alleanza dei tre imperatori (in tedesco: \"Dreikaiserbund\") o Seconda lega dei tre imperatori fu un patto militare difensivo di neutralit\u00e0 stipulato a Berlino il 18 giugno 1881 fra Guglielmo I di Germania, Francesco Giuseppe d\u2019Austria-Ungheria e Alessandro III di Russia.\nIl trattato stabiliva che nel caso una delle potenze firmatarie si fosse trovata in stato di guerra con un'altra potenza, le altre due si sarebbero astenute dall'attaccarla, mantenendo una neutralit\u00e0 benevola. Inoltre, nelle intenzioni del suo promotore, il cancelliere tedesco Otto von Bismarck, l'alleanza stabiliva le sfere d'influenza nei Balcani di Austria e Russia.\nIl patto fu rinnovato nel 1884 e rimase in vigore fino al 1887, anno in cui dopo una lunga crisi nei rapporti fra Austria e Russia, Germania e Russia firmarono separatamente il Trattato di controassicurazione.\nIl contesto.\nGermania, Russia e Austria nel 1873 avevano concluso la Lega dei tre imperatori, un accordo vago ma che assicurava, grazie ad un patto fra monarchi, la stabilit\u00e0 fra le tre potenze conservatrici. Il cancelliere tedesco Bismarck, tuttavia, considerando insufficiente tale accordo, nel 1879, nel timore di un attacco proprio della Russia, concluse la Duplice alleanza con l'Austria. Successivamente, per consolidare il suo sistema politico e isolare il nemico storico della Germania, la Francia, decise di attrarre nella sua sfera anche la Russia e rinnovare la Lega dei tre imperatori con un accordo pi\u00f9 solido.\nIn questo fu favorito dalle circostanze: la Gran Bretagna, che fino a qualche anno prima aveva attuato una politica energica contro la Russia, dal 1880, con il governo del liberale Gladstone, si era limitata ad una gestione dei risultati conseguiti. Ci\u00f2 port\u00f2 al fallimento delle aperture austriache nei confronti di Londra contro San Pietroburgo dove invece aveva vinto il partito favorevole al contrasto con l'Impero britannico. Il partito filoinglese in Austria perse cos\u00ec terreno dando via libera a Bismarck per una vera alleanza difensiva fra Germania, Russia e Austria.\nLe trattative.\nI diplomatici a cui fece riferimento Bismarck per iniziare i colloqui furono l'ambasciatore dello Zar a Berlino, P\u00ebtr Aleksandrovi\u010d Saburov, e il Ministro degli esteri austriaco Heinrich Karl von Haymerle.\nSaburov fece intendere che la Russia desiderava garanzie contro la Gran Bretagna se questa avesse minacciato i Dardanelli, oltre ad un impegno affinch\u00e9 non ci fossero modifiche allo \"status quo\" nei Balcani senza il benestare della Russia. Haymerle, invece, si sentiva tranquillo con la Duplice alleanza e nutriva scarsa fiducia nella correttezza dei russi in un eventuale accordo sui Balcani. In alternativa egli avrebbe preferito un'alleanza con l'Italia alla quale, per\u00f2, Bismarck non era interessato, almeno rispetto a quanto gli interessava la Russia.\nL'Italia fu, anzi, una carta che il cancelliere tedesco gioc\u00f2 a suo favore. Quando nel febbraio 1880 Haymerle propose un'alleanza fra Austria, Germania e Gran Bretagna, asserendo che quest'ultima avrebbe potuto mitigare i moti irredentisti in Italia, Bismarck ribad\u00ec che l'Italia non aveva alcuna importanza. Trascorso un anno afferm\u00f2 invece che l'alleanza fra Germania, Austria e Russia sarebbe valsa soprattutto a prevenire una pericolosa intesa fra Russia e Italia.\nInterrotte nel marzo 1881 dall'assassinio dello zar Alessandro II, filoprussiano, le trattative ripresero con il suo successore, Alessandro III che, incerto su quale ampiezza avessero i moti rivoluzionari che avevano portato alla morte del padre, prefer\u00ec non rischiare in politica estera e, vincendo la sua diffidenza per la Germania, si affid\u00f2 al consiglio di molti suoi sudditi accettando la linea di Bismarck.\nA questo punto anche l'imperatore d'Austria Francesco Giuseppe ader\u00ec all'idea, all'unico scopo, come confid\u00f2 ad Alberto di Sassonia, di stabilire amichevoli relazioni con la Russia. Haymerle dovette allora cedere e, dopo l'assicurazione di Bismarck che la Duplice alleanza non sarebbe stata compromessa dall'intesa a tre, si mostr\u00f2 d'accordo. Con l'Alleanza dei tre imperatori, firmata a Berlino il 18 giugno 1881, Bismarck intese mantenere la pace fra Russia e Austria attraverso la spartizione dei Balcani in due sfere d'influenza. Egli, inoltre, ottenne che la Russia non avrebbe potuto appoggiare un ipotetico attacco francese alla Germania. In cambio Alessandro III, grazie all'Art. 3, evitava un'eventuale seconda coalizione dopo quella di Crimea.\nIl trattato.\nIl Protocollo annesso.\nRiguardo all'art. 2 del trattato che concerneva i Balcani, un protocollo annesso precisava:\nSeguivano, le firme di Emerich Sz\u00e9ch\u00e9nyi (1825\u20131898), ambasciatore austriaco a Berlino, Otto von Bismarck e Saburov, ambasciatore russo, come abbiamo visto, gi\u00e0 impegnato nelle trattative.\nDalla firma al rinnovo (1881-1884).\nNell'interpretazione che le dava il Cancelliere, l'Alleanza dei tre imperatori aveva diviso i Balcani in due zone di influenza, quella occidentale (Bosnia, Serbia e Macedonia) riservata all'Austria e quella orientale (Bulgaria, Rumelia e parte della Turchia europea) riservata alla Russia. Ma questa divisione, che non emergeva letteralmente dal trattato, non era condivisa dall'Austria, la quale non era disposta ad accordare mano libera alla Russia in Bulgaria. N\u00e9 a realizzare i programmi di espansione dell'ex Ministro degli Esteri Gyula Andr\u00e1ssy nei Balcani, stante la debolezza strutturale dell'Impero austriaco.\nHaymerle, infatti, non procedette all'annessione della Bosnia che l'accordo gli consentiva, anche se accett\u00f2 la richiesta di appoggio della Serbia dopo che Bulgaria e Montenegro si erano avvicinate alla Russia (con il trattato del 28 giugno 1881, Austria e Serbia si impegnarono per una politica amichevole).\nNel novembre del 1881, a seguito della morte di Haymerle, ricevette l'incarico di ministro degli Esteri austriaco Gustav K\u00e1lnoky, la cui politica estera si dimostr\u00f2 molto simile a quella del predecessore. Dopo aver sostenuto e firmato la Triplice alleanza, anch'egli, nell'ottobre del 1882, rinunci\u00f2 all'annessione della Bosnia e nello stesso tempo rifiut\u00f2 alla Russia mano libera in Bulgaria mettendo in crisi l'idea di Bismarck delle sfere d'influenza, alla base dell'alleanza.\nIl cancelliere tedesco riconobbe che la Bulgaria si trovava nella sfera d'influenza russa, mentre K\u00e1lnoky rifiutava l'idea di consegnare una cos\u00ec vasta area dei Balcani allo Zar.\nAd aggravare la situazione intervennero i difficili rapporti economici fra Germania e Russia, per i quali scoppi\u00f2 una guerra commerciale fra gli industriali e gli agrari dei due Paesi, accompagnata da accese polemiche sulla stampa e intemperanze dei singoli Stati Maggiori. Ci\u00f2 nondimeno, nel 1884, l'Alleanza dei tre imperatori fu rinnovata per altri tre anni.\nDal rinnovo alla crisi (1884-1887).\nL'accordo fu infatti rinnovato il 27 marzo 1884 e il 15 settembre, nel castello da caccia imperiale russo di Skierniewice ci fu un ultimo tentativo di Bismarck di portare l'alleanza sui binari dell'amicizia. Ospiti dello Zar Alessandro III, sul cui animo i panslavisti filofrancesi cominciavano ad esercitare pressioni, furono Guglielmo I e Francesco Giuseppe con il loro seguito: Bismarck e il ministro degli Esteri austriaco K\u00e1lnoky. L'incontro, che si svolse nell'ostentazione del potere zarista in Polonia, fu solo un ulteriore, vano, tentativo del cancelliere tedesco di mettere in guardia Russia e Austria sul pericolo di un disaccordo fra loro.\nIl peggioramento definitivo dei rapporti fra Vienna e San Pietroburgo si ebbe con la cosiddetta Crisi bulgara. Eletto nel 1879 per desiderio dello zar Alessandro II, il principe di Bulgaria Alessandro Giuseppe di Battenberg, di origine austriaca, aveva cercato di sottrarsi all'influenza russa e lo Zar aveva deciso di deporlo con il consenso di Bismarck. Il ministro austriaco K\u00e1lnoky non era per\u00f2 d'accordo.\nNel 1885 Alessandro di Battenberg proclam\u00f2 l'unione del suo Paese con la Rumelia orientale, mettendo, secondo i russi, una zona dei Balcani confinante con i territori dello Zar nelle mani dell'Austria. La tensione, anche militare, fra Austria e Russia crebbe e, nonostante il ricomponimento della crisi nel 1886, la Bulgaria rimase anche dopo la deposizione di Alessandro pi\u00f9 vicina all'Austria che alla Russia.\nNulla, sostanzialmente, riavvicin\u00f2 pi\u00f9 Vienna a San Pietroburgo, entrambe certe di subire un'aggressione dell'altra nei Balcani; tanto che Bismarck, alla scadenza dell'Alleanza dei tre imperatori, fu costretto, nel giugno 1887, a concludere un accordo separato con la Russia: il Trattato di controassicurazione."}
{"id": "2218642", "revid": "6923", "url": "https://it.wikipedia.org/wiki?curid=2218642", "title": "Clock House railway station", "text": ""}
{"id": "2218648", "revid": "6923", "url": "https://it.wikipedia.org/wiki?curid=2218648", "title": "Elmers End railway station", "text": ""}
{"id": "2218653", "revid": "122023759", "url": "https://it.wikipedia.org/wiki?curid=2218653", "title": "Structuurregime", "text": "Lo structuurregime \u00e8 un modello di governo d'impresa previsto dal diritto olandese. Vi sono sottoposte le societ\u00e0 con pi\u00f9 di cento lavoratori olandesi e un capitale sociale di almeno 16 milioni di euro. Le multinazionali invece ne sono escluse perch\u00e9 la maggior parte dei lavoratori si trova fuori dai Paesi Bassi.\nTale regime prevede una gravissima limitazione per i soci: non possono eleggere gli amministratori, al fine di tutelare e assicurare la rappresentanza degli interessi dei lavoratori nell'organo amministrativo.\nIl meccanismo allora prevede una elezione per cooptazione poich\u00e9 sono gli stessi consiglieri di sorveglianza a scegliere i propri successori.\nA tale scelta \u00e8 riconosciuto il potere in capo ai soci e ai consigli dei lavoratori di opporsi, ma soltanto quando i soggetti scelti apparissero non in grado di rappresentare gli interessi dei lavoratori o dei soci oppure manifestamente non qualificati o dotati delle adeguate competenze.\nVoci correlate.\nCorporate governance"}
{"id": "2218655", "revid": "339392", "url": "https://it.wikipedia.org/wiki?curid=2218655", "title": "Euston station", "text": ""}
{"id": "2218658", "revid": "339392", "url": "https://it.wikipedia.org/wiki?curid=2218658", "title": "Fenchurch Street railway station", "text": ""}
{"id": "2218659", "revid": "767487", "url": "https://it.wikipedia.org/wiki?curid=2218659", "title": "Philip Stamma", "text": "Biografia.\nSiriano di origine, dopo aver vissuto in Inghilterra part\u00ec per Parigi, diventando famoso per i suoi libri sugli scacchi.\nNelle sue partite esprimeva una predilezione verso il gambetto di donna.\nOpere.\nInoltre present\u00f2 una raccolta di finali"}
{"id": "2218660", "revid": "1305772", "url": "https://it.wikipedia.org/wiki?curid=2218660", "title": "Belize (Angola)", "text": "Belize \u00e8 una municipalit\u00e0 dell'Angola appartenente alla provincia di Cabinda. Ha 17.693 abitanti (stima del 2006).\nIl capoluogo \u00e8 Belize."}
{"id": "2218661", "revid": "110157", "url": "https://it.wikipedia.org/wiki?curid=2218661", "title": "Buco-Zau", "text": "Buco-Zau \u00e8 una municipalit\u00e0 dell'Angola appartenente alla provincia di Cabinda. Ha 40.019 abitanti (stima del 2006).\nIl capoluogo \u00e8 Buco-Zau."}
{"id": "2218662", "revid": "73843", "url": "https://it.wikipedia.org/wiki?curid=2218662", "title": "Andres Larka", "text": "Nel 1902 frequenta l'accademia militare di Vilnius. Larka partecipa alla Guerra russo-giapponese ed ottiene i riconoscimenti dall'accademia militare zarista nel 1912.\nPartecipa alla prima guerra mondiale combattendo nel fronte orientale contro l'Impero germanico, prendendo parte in numerosi scontri nell'est della Prussia, in Polonia e in Romania.\nLarka divenne il primo ministro della guerra della Repubblica estone; nel marzo ottiene il grado di generale. Nel 1918, durante l'occupazione tedesca, partecipa all'organizzazione della Lega di difesa. Dopo l'inizio della guerra di liberazione estone nel 1918, Larka si muove velocemente dalla posizione di ministro della guerra a capo del consiglio.\nNel febbraio 1919 diviene il consigliere del ministro della guerra estone, posizione che ricopre fino al 1925. In tale incarico si occupa di organizzare la mobilitazione e le azioni delle unit\u00e0 di riserva. Dopo la guerra si occupa inoltre di organizzare la demobilitazione.\nSi ritira a vita privata nel 1925 a causa delle sue condizioni di salute. Nel 1930 il leader ufficiale della Confederazione Estone dei Combattenti per la Libert\u00e0 e viene candidato alla elezioni presidenziali del 1934. Ma il 12 marzo 1934, quando sembra che Larka potrebbe essere eletto, Konstantin P\u00e4ts e Johan Laidoner compiono un colpo di stato cercando di prevenire una eventuale successo elettorale. Le elezioni vengono rimandate a tempo indeterminato, Larka e circa 400 dei suoi pi\u00f9 stretti collaboratori sono imprigionati e vengono instaurate leggi autoritarie. Larka viene imprigionato per due volte (1934-1935 e nel 1935-1937). Nel 1940 durante l'occupazione sovietica le autorit\u00e0 arrestano nuovamente Larka; muore in prigione nel 1943."}
{"id": "2218665", "revid": "1305772", "url": "https://it.wikipedia.org/wiki?curid=2218665", "title": "Cacongo", "text": "Cacongo \u00e8 una municipalit\u00e0 dell'Angola appartenente alla provincia di Cabinda. Ha 20.948 abitanti (stima del 2006).\nIl capoluogo \u00e8 Cacongo."}
{"id": "2218667", "revid": "339392", "url": "https://it.wikipedia.org/wiki?curid=2218667", "title": "King's Cross railway station", "text": ""}
{"id": "2218668", "revid": "211345", "url": "https://it.wikipedia.org/wiki?curid=2218668", "title": "Paratomia", "text": ""}
{"id": "2218681", "revid": "339392", "url": "https://it.wikipedia.org/wiki?curid=2218681", "title": "St Pancras railway station", "text": ""}
{"id": "2218682", "revid": "729019", "url": "https://it.wikipedia.org/wiki?curid=2218682", "title": "Staggered board", "text": "Lo staggered board \u00e8 una particolare configurazione del \"board of directors\", ossia del consiglio di amministrazione nelle societ\u00e0 statunitensi, che si caratterizza per il fatto che lo statuto prevede ogni anno la nomina solo di una parte degli amministratori (solitamente un terzo), in modo tale che il consiglio possa essere rinnovato, ma che al suo interno rimangano alcuni amministratori dotati gi\u00e0 di esperienza nel settore e a conoscenza della specifica situazione della societ\u00e0.\nIn sostanza, tale meccanismo consente di rinnovare il consiglio di amministrazione, adattandolo alle esigenze di flessibilit\u00e0 della gestione, ed ha il pregio di consentire di tramandare ai nuovi componenti dell'organo il \"know-how\" e l'esperienza acquisite nel tempo da parte dei membri del consiglio che permangono nel ruolo."}
{"id": "2218683", "revid": "211345", "url": "https://it.wikipedia.org/wiki?curid=2218683", "title": "Architomia", "text": ""}
{"id": "2218685", "revid": "729019", "url": "https://it.wikipedia.org/wiki?curid=2218685", "title": "Interplanetary Monitoring Platform D", "text": "LInterplanetary Monitoring Platform D, a volte citato anche come Explorer 33 o con l'acronimo IMP D o 'AIMP-1 (Anchored IMP-1), \u00e8 stato un satellite artificiale messo in orbita dalla NASA nell'ambito del Programma Explorer.\nLanciato il 1\u00ba luglio 1966 usando come vettore un razzo Delta-E, avrebbe dovuto posizionarsi su un'orbita lunare, tuttavia gli addetti al controllo della missione, preoccupati dall'eccessiva velocit\u00e0 raggiunta dal satellite e temendo che sfuggisse all'attrazione lunare, preferirono posizionarlo su un'orbita terrestre caratterizzata da un apogeo di 480.763 km e da un perigeo di 265.680\u00a0km, che comunque lo portava oltre la distanza Terra-Luna. Termin\u00f2 la sua vita utile il 21 settembre 1971.\nPrincipali risultati scientifici.\nPur non posizionato sull'orbita originalmente prevista, l'IMP D raggiunse gli obiettivi di ricerca scientifica fissati nello studio del vento solare, del plasma interplanetario e dei raggi X solari. James Van Allen studi\u00f2 i raggi X e altre particelle cariche tramite i sensori di elettroni e protoni. Il gruppo di lavoro di Joan Feynman riusc\u00ec ad individuare la correlazione tra l'intensit\u00e0 del campo magnetico terrestre e la velocit\u00e0 del vento solare in prossimit\u00e0 della Terra."}
{"id": "2218687", "revid": "339392", "url": "https://it.wikipedia.org/wiki?curid=2218687", "title": "London Victoria station", "text": ""}
{"id": "2218690", "revid": "110157", "url": "https://it.wikipedia.org/wiki?curid=2218690", "title": "Santuario di Greccio", "text": "Il santuario eremo di Greccio, detto anche santuario del presepe, \u00e8 un santuario ed eremo francescano situato nel comune di Greccio (provincia di Rieti, Lazio), il pi\u00f9 noto dei quattro santuari della Valle Santa reatina (insieme al santuario di Fonte Colombo, al santuario della Foresta e al santuario di Poggio Bustone).\nTra i luoghi pi\u00f9 importanti del francescanesimo, fu fondato da San Francesco d'Assisi ed \u00e8 soprannominato \"la Betlemme Francescana\", perch\u00e9 in questo luogo, nel 1223, San Francesco invent\u00f2 il presepe. Fa parte del cammino di Francesco e della via di Francesco.\nStoria.\nIl santuario di Greccio \u00e8 il pi\u00f9 antico dei quattro santuari della valle Santa, ed \u00e8 l'unico che durante la vita del santo disponeva gi\u00e0 di edifici dedicati ad ospitare frati.\nArrivo di San Francesco a Greccio e origine del Santuario.\nNon \u00e8 chiaro in che anno Francesco d'Assisi arriv\u00f2 per la prima volta a Greccio. La tradizione francescana vuole che la sua prima visita a Greccio risalga al 1209 o al 1217; la sua presenza in quel periodo \u00e8 ritenuta probabile ma non \u00e8 documentata.\nStando alla tradizione, in quel periodo il santo si ritir\u00f2 in meditazione sulla montagna che sovrasta l'attuale santuario (il monte Lacerone, oggi detto anche monte San Francesco), ad un'altezza di oltre mille metri, abitando tra i boschi in una modesta capanna. Spesso scendeva in paese, dove predicava il Vangelo e si scagliava contro i costumi empi degli abitanti; le sue parole suscitarono l'ammirazione del feudatario di Greccio, tale Giovanni Velita, che lo esort\u00f2 a rimanere in paese.\nSecondo la leggenda, per scegliere il luogo esatto dove stabilirsi (che poi divenne il luogo del santuario), Francesco avrebbe incaricato un bambino di lanciare un tizzone ardente: questo, volando come una saetta, termin\u00f2 la sua corsa sulla scoscesa parete rocciosa di un monticello di propriet\u00e0 di Giovanni Velita. In quel luogo Francesco stabil\u00ec la sua dimora, risiedendo all'interno di un'umile grotta, che costitu\u00ec il primo nucleo del santuario. Quest'ultimo, inizialmente, era poco pi\u00f9 che un sito rupestre, e solo nel corso del tempo, attorno alla grotta, furono costruiti gli edifici che attualmente lo compongono.\nIl Natale del 1223.\nLa prima presenza di Francesco storicamente accertata risale invece al 1223. La vigilia di natale di quell'anno, con l'aiuto e l'incoraggiamento di Velita, San Francesco diede vita a una rievocazione, con personaggi viventi, della nascita del Cristo nella Notte di Natale, che si tenne presso la grotta dove risiedeva. La leggenda narra che il bambinello, unico personaggio non vivente della rievocazione, prese vita per poi tornare inanimato. In seguito a questo evento miracoloso, il presepe \u00e8 divenuta una tradizione diffusa in tutto il mondo cristiano.\nSubito dopo il 1223 si costitu\u00ec a Greccio una piccola comunit\u00e0 di seguaci del santo, e in corrispondenza del luogo della rappresentazione del presepe furono eretti i primi edifici.\nIn seguito San Francesco torn\u00f2 ancora a Greccio, da fine settembre 1224 al 1226, lasciandolo sei mesi prima della sua morte.\nAmpliamento del santuario.\nNel periodo immediatamente successivo alla canonizzazione di Francesco (luglio 1228 - febbraio 1229) venne edificata una chiesa che inglobava la grotta che aveva ospitato la rappresentazione della nativit\u00e0, che prese il nome di chiesa di San Francesco.\nNel 1906 venne costruita la chiesa superiore, in luogo del precedente porticato cinquecentesco.\nNel dopoguerra il santuario venne ampliato con la costruzione di un piazzale-belvedere e di una chiesa pi\u00f9 ampia, la chiesa dell'Immacolata Concezione (1959).\nAvvenimenti storici e visitatori illustri.\nIn virt\u00f9 del forte legame di questo luogo con la memoria di Francesco d'Assisi, nel corso dei secoli il santuario \u00e8 stato visitato da importanti personalit\u00e0 religiose.\nL'11 agosto 1246 tre compagni di Francesco si riunirono a Greccio per redigere la celebre \"Lettera di Greccio\", un'introduzione alla loro biografia del santo.\nNel 1996, nel corso del Forum Internazionale Civilt\u00e0 dell\u2019Amore, venne piantato un ulivo donato dal Fondo Nazionale Ebraico.\nIl santuario \u00e8 stato visitato per tre volte da un pontefice: il 2 gennaio 1983 da papa Giovanni Paolo II, e da papa Francesco per due volte, il 4 gennaio 2016 in forma privata e il 1\u00ba dicembre 2019 in forma pubblica, occasione in cui ha consegnato la lettera apostolica intitolata \"Admirabile signum\", concernente il significato del presepio.\nDescrizione.\nIl santuario \u00e8 incassato come un nido d'aquila nella roccia dei monti Sabini, ad un'altitudine di 665 m s.l.m., a due chilometri di distanza dell'antico borgo medievale di Greccio, e circa 15\u00a0km dal capoluogo Rieti. Gli edifici si sviluppano su pi\u00f9 livelli, attorno a un piazzale-belvedere, da cui si gode di un panoramico affaccio sull'ampia Valle Santa reatina.\nScalinata d'accesso.\nAvvicinandosi al santuario lungo la strada provinciale 1c si nota innanzitutto una statua in bronzo posizionata nel luglio 2016, che raffigura Giovanni Paolo II (primo pontefice a visitare il santuario) nell'atto di benedire la valle santa reatina. Due tornanti pi\u00f9 avanti, in corrispondenza del parcheggio, bar e ufficio informazioni, ha inizio la lunga scalinata intagliata nella rupe che rappresenta la tradizionale via d'accesso al santuario. Alla base della scalinata si trovano due statue di San Francesco, una in pietra e una in bronzo (quest'ultima posizionata nel 2005). Quasi alla fine della scalinata, si trova un piccolo giardino terrazzato che ospita la scultura in travertino \"Omaggio a San Francesco\", realizzata nel 1993 dallo scultore siciliano Leonardo Cumbo.\nCappella del Presepio e Grotta della Nativit\u00e0.\nAl termine della scalinata si accede alla cappella del Presepio, che costituisce il cuore del santuario. \u00c8 costruita attorno alla grotta dove, secondo la tradizione, si sarebbe svolta la rappresentazione della Nativit\u00e0 da parte di Francesco, la vigilia di Natale del 1223.\nSuperati i banchi per raccogliersi in preghiera, si trova l'accesso alla grotta della Nativit\u00e0, un ambiente piccolo e semplice, dotato di un altare e un paio di sedili. Sotto la mensa dell'altare si trova la rientranza nella roccia che, secondo la tradizione, ospit\u00f2 la statua di Ges\u00f9 bambino che prese vita miracolosamente durante la rievocazione voluta da Francesco.\nSopra l'altare si trova un affresco a forma di lunetta risalente al quattrocento e di scuola giottesca, attribuito a un anonimo maestro di Narni del 1409. La parte destra della lunetta mostra la nativit\u00e0 originaria di Betlemme, mostrando la Vergine mentre allatta Ges\u00f9 bambino alla presenza di San Giuseppe. La parte sinistra illustra invece la nativit\u00e0 rievocata da Francesco a Greccio, mostrando il santo vestito da diacono inginocchiato davanti al Bambino, e alle spalle il popolo di Greccio che assiste al miracolo.\nDalla cappella del presepe si accede a un corridoio (che porta al monastero antico) dove si trovano due affreschi: una nativit\u00e0 di scuole umbro-marchigiana e un San Giovanni Battista, ritenuti opere della scuola del Maestro di Fossa (XIV secolo).\nMonastero antico.\nAdiacenti alla cappella del Presepio \u00e8 il nucleo pi\u00f9 antico del convento, dove vissero i primi frati. Gli ambienti sono costituiti da:\nDormitorio di San Bonaventura.\nIl dormitorio di San Bonaventura \u00e8 il luogo dove vissero i frati in un secondo momento, dopo la dismissione del monastero antico: dal 1260/70 fino al 1915.\nSi tramanda che l'ambiente sia stato eretto nell'epoca in cui San Bonaventura era generale dell'ordine (1260-1270), da cui prende il nome.\nL'ambiente, interamente realizzato in legno, \u00e8 costituito da uno stretto corridoio che d\u00e0 accesso a quindici piccole celle. La prima cella a destra \u00e8 nota per aver ospitato San Bonaventura e San Bernardino da Siena.\nPrima chiesa di San Francesco o di San Bonaventura.\nAl piano superiore, sopra la cappella del presepe, si trova la primitiva chiesa del santuario, intitolata a San Francesco e a San Bonaventura, e risalente alla prima met\u00e0 del Duecento.\nSopra l'altare si trova un dipinto cinquecentesco di scuola umbra che rappresenta la \"Deposizione tra santi\". Sulla parete sinistra si trova un affresco trecentesco che rappresenta \"San Francesco e l'angelo che gli annuncia la remissione dei peccati\"; sopra di esso si trova un pregevole tondo quattrocentesco attribuito a Biagio d'Antonio, che raffigura la \"Madonna col Bambino\".\nLa chiesa conserva interessanti arredi lignei tra cui degli stalli nel coro, un leggio e un supporto girevole per lanterna che permetteva ai frati di illuminare le pagine del libro corale.\nLa copertura \u00e8 costituita da una volta a botte decorata da un cielo stellato e con un'immagine del beato Giovanni da Parma.\nNell'oratorio attiguo alla chiesa, sopra l'altare, \u00e8 conservato un importante ritratto di San Francesco, molto venerato dai frati, che secondo la tradizione locale sarebbe stato eseguito nel 1225 su commissione dell'amica Jacopa de Settesoli, e che quindi lo renderebbe l'unico ritratto del santo eseguito quando egli era in vita. La tela \u00e8 una copia trecentesca dell'originale andato perduto, e rappresenta il santo con il viso sofferente, mentre si asciuga gli occhi con un fazzoletto, per via della malattia agli occhi di cui soffriva nell'ultimo periodo, che era venuto a farsi curare dai medici della corte papale presente a Rieti.\nCelle e grotte eremitiche.\nPoco fuori dal santuario, immersi nel bosco e addossati alla roccia, si trova la grotta del beato Giovanni da Parma, ministro generale dell'ordine, che vi visse in penitenza ascetica per 32 anni, dal 1257 al 1289. Nei suoi pressi si trova inoltre la celletta di San Francesco, dove il santo si recava per pregare in solitudine. Quest'ultima \u00e8 oggi convertita in oratorio; si tratta di un piccolo ambiente che ospita un affresco settecentesco rappresentante la \"Morte di San Francesco,\" e resti di un altro affresco pi\u00f9 antico. Le due celle non sono aperte al pubblico.\nChiesa dell'Immacolata Concezione.\nLa chiesa moderna del santuario, dedicata all'Immacolata Concezione, fu realizzata nel 1959 su progetto dell'architetto Alberto Carlo Carpiceci. L'edificio affaccia sulla piazzetta verso cui rivolge l'abside e il fianco destro, mentre la facciata e il fianco sinistro sono coperti dal fianco della montagna.\nEsterno.\nL'esterno \u00e8 in pietra e intonaco, con un campanile a vela. Il fianco destro \u00e8 scandito da monofore e ospita i due portali d'ingresso, che immettono all'inizio e al fondo della navata; l'abside \u00e8 ottagonale e presenta lucernari. Sul lato occidentale si trova una scalinata che conduce ai sentieri che si inoltrano nel bosco e a un terzo portale di accesso, situato in posizione rialzata, che immette nel matroneo sopraelevato. Nella scalinata si trova un'edicola ornata con una ceramica di epoca recente che raffigura \"Sant'Antonio di Padova e il miracolo dell'Eucarestia\".\nI tre portali d'accesso sono tutti decorati esternamente con dei bassorilievi in bronzo realizzati dallo scultore Lino Agnini. Il bassorilievo del portale anteriore (delle dimensioni di 245 x 155 cm e del peso di oltre 30 quintali) fu realizzato nel 1995 dalla fonderia Briman di Verona. Raffigura la Madonna che dona Ges\u00f9 bambino a San Francesco; ai lati ci sono il beato Giovanni Duns Scoto (il teologo del dogma dell'Immacolata), Santa Chiara morente con la bolla papale tra le mani, sorretta da due consorelle, e i volti di due benefattori di Francesco: Alticama Castelli di Stroncone e Giovanni Velita di Greccio. Il portale posteriore rappresenta invece l'incontro di San Francesco con il lupo.\nInterno.\nAll'interno la chiesa \u00e8 a navata unica, con una pianta a croce latina senza transetti. Sul fianco sinistro e sul fondo, la navata possiede un ballatoio sopraelevato che ospita il matroneo; nello spazio sotto al ballatoio sinistro vi sono tre piccole nicchie, a mo' di cappelle laterali.\nNell'abside si trova un bassorilievo in ceramica che raffigura Santa Maria Immacolata, realizzato dallo scultore Lorenzo Ferri nel 1965-66. Sul fondo della navata si trova un grande presepe in legno, anch'esso opera di Lorenzo Ferri, realizzato nel 1967 con statue provenienti dalla Val Gardena. Nel fianco sinistro, la prima nicchia ospita l'organo; la seconda ospita un secondo presepe, realizzato in terracotta dallo scultore Luigi Venturini nel 1962; la terza nicchia ospita un crocifisso ligneo. Sul fianco destro \u00e8 presente una scultura in legno che raffigura San Francesco e i suoi fratelli mentre assistono i lebbrosi, realizzata dallo scultore spagnolo J. Campania nel 1925. Sulle pareti si trovano bassorilievi in terracotta della Via Crucis, realizzati dal Ferri nel 1967. Altri presepi si trovano nel matroneo, che ne ospita una mostra permanente in continua crescita; tra questi si ricordano \"Presepio in terracotta\" di L. Agnini e \"Francesco e il suo presepio\" di A. Fanfoni.\nLe finestre sono istoriate con vetrate artistiche policrome, opera di padre Alberto Farina, che ripercorrono la storia di San Francesco e del santuario. I soggetti rappresentati sono:\nCappella sul monte Lacerone.\nDal santuario, tramite un aspro sentiero immerso nel bosco lungo un paio di chilometri, si pu\u00f2 salire fino alla sommit\u00e0 del Monte Lacerone (1204\u00a0metri s.l.m.), il luogo dove dimorava San Francesco prima di fondare il santuario. Nel punto dove si vuole che Francesco abbia costruito la propria capanna, vicino a due grandi alberi di carpino, sorge una piccola cappella, fatta edificare da papa Clemente XI nel 1712 e inglobata in una casa di pastori nel 1889."}
{"id": "2218694", "revid": "115641531", "url": "https://it.wikipedia.org/wiki?curid=2218694", "title": "Delirium Tremens (birra)", "text": "La Delirium Tremens \u00e8 una birra chiara belga, prodotta dall'industria della birra Huyghe a Melle.\nStoria.\nLa Delirium Tremens \u00e8 stata lanciata il 26 dicembre 1989. La birra ha un volume d'alcool pari al 8.5% e richiede tre diversi lieviti. \u00c8 stata prodotta in bottiglie di ceramica, facendo pensare alle ceramiche di Colonia. L'etichetta descrive le varie fasi di \u00ab delirium tremens \u00bb.\nAl palato offre delle punte acute d'amarezza, e rivela al naso un profumo maltato stupefacente. La sua conclusione si combina con un tono amaro e pepato senza alcuno tasto d'aggressivit\u00e0.\nNel 1992, la \"Confrerie de l'El\u00e9phant Rose\" (Confraternita dell'elefante rosa) \u00e8 stata creata per promuovere la Delirium Tremens ed altre birre di Melle.\nPremi ottenuti.\nLa Delirium Tremens nel 1998, ha ricevuto la nomination al \"Best Beer in the World\" e \u00e8 World Beer Championships (Campione del mondo delle birre) a Chicago nell'Illinois negli Stati Uniti d'America. Stuart Kallen ha creato il primo spot nel \"The 50 Greatest Beers in the World\" (Le 50 birre migliori nel mondo)."}
{"id": "2218696", "revid": "25152", "url": "https://it.wikipedia.org/wiki?curid=2218696", "title": "M\u00edrz\u00e1 `Al\u00ed Mu\u1e25ammad", "text": ""}
{"id": "2218697", "revid": "1910402", "url": "https://it.wikipedia.org/wiki?curid=2218697", "title": "No Nuclear War", "text": "No Nuclear War \u00e8 il settimo album in studio di Peter Tosh del 1987, prodotto dalla EMI su CD e musicassetta. \u00c8 stato ristampato nel 1991 su musicassetta e nel 1996 su CD dalla Alliance. Il disco \u00e8 stato stampato per la prima volta pochi giorni prima che l'artista morisse, \u00e8 quindi l'ultimo album concepito e registrato interamente da Peter Tosh.\nLo stesso anno della prima pubblicazione l'album vince il Grammy Award come Best Reggae Album.\nTracce.\nTutti i brani sono ad opera di Peter Tosh:"}
{"id": "2218701", "revid": "287204", "url": "https://it.wikipedia.org/wiki?curid=2218701", "title": "Bab", "text": ""}
{"id": "2218704", "revid": "34928", "url": "https://it.wikipedia.org/wiki?curid=2218704", "title": "Prima guerra berbero americana", "text": ""}
{"id": "2218715", "revid": "486946", "url": "https://it.wikipedia.org/wiki?curid=2218715", "title": "Bovisio", "text": ""}
{"id": "2218716", "revid": "1305772", "url": "https://it.wikipedia.org/wiki?curid=2218716", "title": "Masciago", "text": "Masciago pu\u00f2 indicare due diverse localit\u00e0:"}
{"id": "2218722", "revid": "123985251", "url": "https://it.wikipedia.org/wiki?curid=2218722", "title": "Diritto amministrativo militare", "text": "Il diritto amministrativo militare \u00e8 una branca del diritto amministrativo riguardante le forze armate.\nNel mondo.\nCanada.\nIn Canada il diritto amministrativo militare ha per scopo di garantire che le decisioni che riguardano personale delle forze armate siano prese correttamente da chi ha legittimazione legale per farlo, in osservanza della \"Loi sur la D\u00e9fense nationale\" e dei regolamenti, ordinanze e altri provvedimenti che ne dipendono; questa branca del diritto \u00e8 inoltre soggetta ai principi contenuti nella \"Charte canadienne des droits et libert\u00e9s\", nella \"D\u00e9claration canadienne des droits\", nella \"Loi canadienne sur les droits de la personne\" e nella \"Loi sur les langues officielles\".\nCambogia.\nIn Cambogia il diritto amministrativo militare \u00e8 compreso nei suoi elementi costitutivi nel decreto reale del 6 novembre 1997 di riordino delle forze armate.\nItalia.\nL'Italia ha una elaborazione dottrinale piuttosto antica: nell'opera \"Primo trattato completo di Diritto amministrativo italiano\" di Vittorio Emanuele Orlando, edito a cavallo dei secoli XIX e XX, compare un ampio capitolo dedicato al \"Diritto amministrativo militare\".\nNella definizione datane da Sabino Cassese, esso \u00e8 il \"complesso di norme e di istituti che disciplinano le funzioni, l'organizzazione e la finanza dell'ordinamento militare\" con tutte le previsioni afferenti al personale militare ed ai procedimenti amministrativi militari.\nPer Claudio Schwarzenberg, il diritto amministrativo militare \u00e8 \"la branca del diritto amministrativo che regola gli organi, l'attivit\u00e0 della pubblica amministrazione, che hanno la specifica finalit\u00e0 di attendere alla funzione della difesa dello Stato\".\nSvizzera.\nIn Svizzera il diritto amministrativo militare \u00e8 genericamente ricompreso nel pi\u00f9 ampio diritto militare, e soggetto alle norme generali e a quelle specifiche la cui produzione, in armonia con il dettato della \"Loi f\u00e9d\u00e9rale sur l'arm\u00e9e et l'administration militaire\" (LAAM - 3 febbraio 1995), \u00e8 coordinata dal Dipartimento federale della difesa, della protezione della popolazione e dello sport (DDPS)."}
{"id": "2218725", "revid": "114625900", "url": "https://it.wikipedia.org/wiki?curid=2218725", "title": "Cassina Pertusella", "text": "Cassina Pertusella, o pi\u00f9 brevemente Pertusella (\"Pertusella\" in dialetto locale, : ), \u00e8 uno dei due nuclei che formano il comune di Caronno Pertusella in provincia di Varese, popolata da circa 2.000 abitanti, e posta a sudest del centro abitato, verso Cesate. I suoi abitanti sono chiamati perseghini.\nFu un antico comune del Milanese che cambi\u00f2 pi\u00f9 volte i suoi riferimenti amministrativi. Con regio decreto di Vittorio Emanuele II del 24 febbraio 1869 fu soppresso ed aggregato coi suoi 415 abitanti al comune di Caronno Milanese il quale successivamente prese poi il nome di Caronno Pertusella nel 1940. La fusione aveva comunque un preciso fondamento storico, avendo da sempre i due paesi condiviso la parrocchia."}
{"id": "2218740", "revid": "767487", "url": "https://it.wikipedia.org/wiki?curid=2218740", "title": "Tua... Mina", "text": "Tua... Mina, pubblicato nel 1987, \u00e8 una raccolta (solo su CD) della cantante italiana Mina.\nQuesta raccolta non \u00e8 inclusa nella discografia sul sito ufficiale minamazzini.com.\nIl disco.\nI brani \"Tua\" e \"Bum, ahi, che colpo di luna\" vengono incisi su album per la prima volta."}
{"id": "2218748", "revid": "72396", "url": "https://it.wikipedia.org/wiki?curid=2218748", "title": "\u00c9tienne Binet", "text": "Alcune opere.\nNel 1615 scrisse \"Fiori dal Salmo\" , nel 1616 \"Consolazione e gioia per il malato e afflitto\", nel 1621 scrisse \"Essai des merveilles de nature et des plus nobles artifices\" ; nel 1622 compil\u00f2 la \"Vita di Sant'Ignazio\" e la \"Vita di San Francesco Saverio\". \nNel 1627 scrisse \"L'uomo ricco salvato dal cancello dorato del cielo: motivi e importanza di far l'elemosina\" poi, nel 1632, compil\u00f2 la \"Vita di Santa Aldegonda\" , seguita da \"Maria, Capolavoro di Dio\" ( 1634 ).\nScrisse \"Favori divini dati a San Giuseppe\" ( 1639 ) e un libro sul \"Purgatorio\"."}
{"id": "2218751", "revid": "729019", "url": "https://it.wikipedia.org/wiki?curid=2218751", "title": "Dey", "text": "Dey (\"Day\u0131\" in lingua turca) era il titolo dei reggenti di Algeri e Tripoli sotto l'Impero ottomano, dal 1671 al 1830.\nStoria.\nAlgeria.\nVerso il 1600, la milizia turca che risiedeva ad Algeri, e che era stata fino ad allora sotto l'autorit\u00e0 di un Pasci\u00e0 inviato da Costantinopoli, ottenne dal Sultano il permesso di dotarsi di un \"Dey\" che potesse servirle d'appoggio contro la tirannia normalmente esercitata dai Pasci\u00e0 governatori.\nIl territorio del dey di Algeri era suddiviso in tre province: (Costantina, Titteri e Orano), ognuna delle quali amministrata da un \"bey\".\nIl potere di questi capi si accrebbe rapidamente. Infine Baba-Ali, eletto nel 1710, depose il Pasci\u00e0 e ottenne dal Sultano Ahmet III l'investitura della Reggenza. Dal momento che il loro potere era elettivo, i \"dey\" restarono sempre alla merc\u00e9 della soldatesca, che li deponeva e li eleggeva a suo piacimento: se ne videro addirittura sei elevati al potere e poi assassinati nel medesimo giorno (1732). Baba-Mohammed solo ebbe la fortuna di regnare per 25 anni (1760-1791).\nL'ultimo \"dey\" d'Algeri, Husayn, regn\u00f2 per 12 anni fino al momento dell'occupazione francese dell'Algeria nel 1830.\nTunisia.\nNel 1574 la Tunisia fu annessa all'Impero ottomano. Tuttavia, gli ottomani furono sempre pochi in Tunisia e costretti a delegare il potere amministrativo a notabili locali, riservandosi l'autorit\u00e0 militare. Differentemente dall'Algeria, perci\u00f2, in Tunisia i \"dey\" riuscirono a creare delle vere e proprie dinastie.\nNel 1613, il giannizzero di origine corse Murad Bey, nominato \"dey\" da Yusuf Dey, fond\u00f2 la dinastia dei Muradidi.\nNel 1702, un colpo di Stato ordito da Ibrahim Sharif, agha dei Giannizzeri, pose fine al regno muradide. Il \"dey\" venne deposto e la sua famiglia sterminata con il consenso di Istanbul. Il potere pass\u00f2 a Al-Husayn I ibn Ali al-Turki (Husayn I Bey), primo rappresentante della seconda dinastia beylicale tunisina, gli Husaynidi, che rest\u00f2 al potere sino al 1957."}
{"id": "2218754", "revid": "25152", "url": "https://it.wikipedia.org/wiki?curid=2218754", "title": "F\u00e1timih Zarr\u00edn T\u00e1j Baragh\u00e1ni", "text": ""}
{"id": "2218755", "revid": "729019", "url": "https://it.wikipedia.org/wiki?curid=2218755", "title": "Prefectura Nacional Naval", "text": "La Prefectura Nacional Naval (in lingua italiana: Prefettura Nazionale Navale), conosciuta anche con l'acronimo PRENA, \u00e8 l'organismo cui compete la salvaguardia della vita umana ed il coordinamento di ricerca e salvataggio (\"SAR\") in mare nonch\u00e9 la gestione amministrativa, la sicurezza della navigazione, la difesa delle acque territoriali e della Zona economica esclusiva dell'Uruguay.\n\u00c8 parte integrante della Marina militare uruguaiana di cui \u00e8 uno dei corpi che la costituiscono.\nAcronimi.\nElenco delle abbreviazioni utilizzate dalla Prefectura Nacional Naval"}
{"id": "2218756", "revid": "101163", "url": "https://it.wikipedia.org/wiki?curid=2218756", "title": "Stazione di Balduina", "text": ""}
{"id": "2218757", "revid": "1543377", "url": "https://it.wikipedia.org/wiki?curid=2218757", "title": "Politica dell'Australia bianca", "text": "La politica dell'Australia bianca o \"White Australia Policy\" fu un movimento politico isolazionista e di corrente xenofoba attivo in Australia dal 1901 al 1973, volto a limitare o bloccare totalmente i flussi immigratori dall'estero che incutevano timore di sovraimmigrazione tra i pionieri. \n\u00c8 storicamente riconosciuto che l'ideatore e artefice di questo movimento fu Alfred Deakin, convinto che cinesi e giapponesi costituissero una seria minaccia al progresso del popolo bianco australiano, soprattutto per le proprie caratteristiche di instancabili lavoratori e la loro resistenza allo scarso tenore di vita.\nPrima dell'avvento dell'Australia bianca vi \u00e8 stata una legislazione anti-immigrazione emanata dalle singole federazioni, conseguente al fenomeno dei primi anni 1850, durante il pieno svolgimento della corsa all'oro, quando immigrati cinesi venivano in migliaia nell'isola alla ricerca di lavoro come minatori e operai minacciando di superare la maggioranza democratica sui bianchi.\nPre-Australia bianca.\nNel 1851, dall'avvento della grande corsa all'oro australiana, la ricerca di manovalanza per l'estrazione dell'oro spinse decine di migliaia di cinesi a immigrare verso il continente.\nAl 1870, in Australia risulteranno esserci oltre 40.000 immigrati cinesi maschi e 11 donne, per la maggior parte provenienti dalla Cina continentale e impiegati soprattutto in campi di lavoro e miniere.\nI primi segnali di instabilit\u00e0 causata dalla forte immigrazione si hanno tra il 1860 e il 1861, quando soprattutto nella comunit\u00e0 mineraria di Lambing Flat, oggi rinominata Young (Nuovo Galles del Sud), e in cittadine contigue come Spring Creek, Stoney Creek, Back Creek, Wombat, Blackguard Gully e Tipperary Gully, le continue divergenze tra lavoratori bianchi e asiatici diede vita una violenta sommossa che caus\u00f2 innumerevoli morti da entrambe le parti.\nA seguito degli scontri, il governatore Charles Hotham istitu\u00ec una commissione reale con il compito di discutere provvedimenti politici e sociali da prendere in maniera di immigrazione e sicurezza.\nPrendendo esempio dal piccolo Stato Victoria che regolamentava rigide restrizioni alla comunit\u00e0 cinese al fine di evitare problemi sociali, la commissione promulg\u00f2 una serie di restrizioni circa l'immigrazione dalla Cina, e nel 1861 il Nuovo Galles del Sud fu il secondo Stato australiano ad attuare il nuovo sistema legislativo. \n\u00c8 tuttavia da chiarire se queste leggi anti-cinesi furono abrogate durante gli anni 1870 o rimasero in vigore negli Stati ottemperate in maniera molto minore.\n\"Immigration Restriction Act\" 1901.\nLa nascita di questo movimento \u00e8 da ricercarsi nello statuto approvato dal parlamento australiano e da molti sindacati, una delle prime leggi federali, contrario all'immigrazione e che di fatto proibiva nuove entrate a partire dal 1901.\nNegli anni successivi la seconda guerra mondiale, i vari governi di stampo liberale contribuirono a limitare l'utilizzo di questa legge, sino a decretarne lo scioglimento nel 1973, con la mozione e approvazione della \"Racial Discrimination Act\" che ha stabilito illegale il razzismo in ogni sua forma, riabilitando la societ\u00e0 multietnica e politiche concernenti.\nEredit\u00e0 e societ\u00e0 contemporanea.\nLa fine dell'Australia bianca ha significato la riapertura delle frontiere a paesi extraeuropei, soprattutto asiatici e medio-orientali. \nAl censimento della popolazione del 2001, il 39% della popolazione risultava essere di etnia bianca europea con avi appurati di origine britannica. \nLe persone che dichiaravano di avere origine europea occupavano la stragrande maggioranza democratica:\nIl 77% della popolazione dichiarava di parlare l'inglese australiano come lingua madre, le lingue minoritarie maggiori sono l'italiano, il greco, il cantonese e l'arabo."}
{"id": "2218770", "revid": "137116", "url": "https://it.wikipedia.org/wiki?curid=2218770", "title": "Chessmaster", "text": "Chessmaster \u00e8 una serie di videogiochi di scacchi posseduta e sviluppata dalla Ubisoft. \u00c8 la serie scacchistica pi\u00f9 venduta della storia, con pi\u00f9 di cinque milioni di copie vendute al 2002\nLa serie Chessmaster \u00e8 iniziata nel 1986 con \"The Chessmaster 2000\" della The Software Toolworks. Fu distribuito per Amiga, Apple II, Atari 8-bit, Atari ST, ZX Spectrum, Commodore 64, Macintosh e DOS. Nel 1991 \"Chessmaster 3000\" usc\u00ec per Windows 3.x e nel 1995 per PlayStation. La versione corrente (febbraio 2009), \"Chessmaster XI\", \u00e8 stata distribuita il 30 ottobre 2007 per PC (con il titolo \"Chessmaster: Grandmaster Edition\") e Nintendo DS (con il titolo \"Chessmaster: The Art of Learning\"), e il 12 febbraio 2008 per PlayStation Portable (sempre con il titolo \"Chessmaster: The Art of Learning\"). Quest'ultima edizione include svariati tutorial, tenuti dal Maestro Internazionale Joshua Waitzkin, rivolti a giocatori di tutti i livelli.\nIl motore scacchistico.\nIl motore scacchistico della serie Chessmaster \u00e8 chiamato The King, scritto dall'olandese Johan de Koning. \u00c8 stato introdotto in \"Chessmaster 4000\"; le versioni precedenti utilizzavano un motore scritto da David Kittinger.\nSecondo la classifica di novembre 2007 della Svedish Chess Computer Association (SSDF), \"Chessmaster 9000\" ha un punteggio Elo stimato di 2710 su un PC con processore Athlon-1200. Se si eliminano versioni multiple di altri motori, \"Chessmaster 9000\" risulta all'11\u00ba posto. A maggio 2008 \"Chessmaster 9000\" \u00e8 ancora la versione pi\u00f9 recente valutata dalla SSDF. Un'altra classifica, quella della CCRL, piazza Chessmaster XI edition al 17\u00ba posto nella sua lista di maggio 2008.\nIl motore The King permette all'utente di creare nuovi stili di gioco artificiali, chiamati anche \u201cpersonalit\u00e0\u201d, manipolando diverse dozzine di parametri, dall'importanza che il motore dar\u00e0 alla sicurezza del re, alla debolezza della struttura pedonale, alla mobilit\u00e0 dei pezzi, alla possibilit\u00e0 che vengano eseguite mosse \u201ca caso\u201d (cio\u00e8 fuori dal piano che il computer sta attualmente svolgendo) e diverse altre. Si pu\u00f2 anche alterare il valore che il motore assegner\u00e0 ai singoli pezzi. \"Chessmaster 9000\", ad esempio, mette a disposizione dell'utente pi\u00f9 di 150 diverse \u201cpersonalit\u00e0\u201d che variano dalla forza di un Grande maestro fino a Stanley, che \u00e8 una scimmia che gioca essenzialmente mosse a caso.\nLa possibilit\u00e0 di creare queste \u201cpersonalit\u00e0\u201d ha ispirato molti videogiocatori di scacchi amatoriali a tentare diverse combinazioni, alla ricerca delle migliori. In \"Chessmaster 10th Edition\" la creazione delle \u201cpersonalit\u00e0\u201d \u00e8 stata notevolmente semplificata.\n\"Chessmaster 9000\" ha sconfitto l'allora Campione USA Grande Maestro Larry Christiansen in un match di 4 partite giocato nel settembre 2002. \"Chessmaster 9000\" ha vinto 2,5 a 1,5. Il programma aveva come operatore John Merlino, il Project Manager di \"Chessmaster\" all'epoca della sfida. Quattro diverse \u201cpersonalit\u00e0\u201d furono usate durante il match; le prime tre \u201cpersonalit\u00e0\u201d avevano i parametri settati per cercare di rispecchiare lo stile di gioco di famosi Grandi Maestri umani del passato, Aleksandr Alechin, Bobby Fischer e Mikhail Botvinnik. Per la quarta partita si \u00e8 usata il motore default di \"Chessmaster\". Christiansen ha vinto la prima partita, perso la seconda e la terza, mentre la quarta \u00e8 finita patta.\nPiattaforme di gioco.\nA febbraio 2009 diverse versioni della serie \"Chessmaster \"sono apparse su Amiga, Apple II, Apple IIGS, Atari 8-bit, Atari ST, ZX Spectrum, Commodore 64, DOS, PC, Mac, Nintendo Entertainment System, Super Nintendo Entertainment System, Nintendo Game Boy, Nintendo Game Boy Color, Nintendo Game Boy Advance, Nintendo DS, Sega Game Gear, Sony PlayStation, Sony PlayStation 2, Microsoft Xbox, e su telefoni cellulari. Le prime versioni per Macintosh di \"Chessmaster 3000\", \"4000\" e \"Multimedia\" sono state sviluppate da Sebastian Rappoer e Troy Heere che puntarono rispettivamente sul motori Kittinger e de Koning. Le successive versioni Macintosh sono state curate dalla Feral Interactive, e l'ultima versione disponibile per questa piattaforma \u00e8 \"Chessmaster 9000\".\nInterfaccia.\nLe pi\u00f9 recenti edizioni di \"Chessmaster\" includono design sia in 2D che in 3D e un grande numero di diverse scacchiere e pezzi a tema. L'interfaccia \u00e8 stata rivista per \"Chessmaster 10th Edition\" e ha set in 3D nei quali i pezzi \u201ccamminano\u201d tra le case della scacchiera e combattono tra di loro battaglie quando un pezzo viene catturato, citazioni del classico \"Battle Chess\" e degli scacchi magici di \"Harry Potter\". Le edizioni precedenti avevano set in puro 3D, ma i pezzi non erano animati e non combattevano tra loro. \"Chessmaster 10th Edition\" \u00e8 uscito con allegato un paio di occhiali con lenti rosse e blu per vedere il gioco in \u201cenhanced 3D\u201d.\nXbox Live Arcade.\nUna versione per Xbox Live Arcade con Xbox Live multiplayer e supporto camera Xbox Live Vision per la Xbox 360 chiamata Chessmaster Live \u00e8 uscita il 30 gennaio 2008 al costo di 800 Microsoft Points (10 dollari americani) Questa versione conteneva un bug che permetteva al giocatore con i pezzi bianchi di ritardare indefinitamente l'inizio della partita sino a che l'avversario abbandonasse, risultando cos\u00ec sconfitto. Al gioco \u00e8 stata fornita una patch grazie alla quale nessun giocatore possa guadagnare o perdere punti Elo abbandonando prima della prima mossa.\nCritica.\nLa reazione della critica alla serie \"Chessmaster\" \u00e8 stata perlopi\u00f9 molto positiva. GameSpot ha commentato che \u201cChessmaster \u00e8 rimasto senza difficolt\u00e0 lo standard nei giochi di scacchi per console dagli anni '80\u201d. IGN ha detto che \u201cla serie stessa rimane il modo migliore per imparare e giocare a scacchi sul PC\u201d\n\"Chessmaster: Grandmaster Edition\", la versione pi\u00f9 recente della serie per PC, ha ottenuto recensioni positive: PC Gamer ha scritto \u201cquesta fermata unica al negozio per tutta una famiglia di giocatori e apprendisti dovrebbe durare sino a che sarete tutti Grandi Maestri\u201d. \"Chessmaster 10th Edition\" ha ottenuto un totale di 84% nella media delle recensioni su Game Rankings. IGN ha dato a \"Chessmaster 10th Edition\" un punteggio di 8,4 su 10, definendolo \u201cil miglior gioco di scacchi in citt\u00e0\u201d. La recensione di GameSpot recita \"Se state cercando per un buon programma di scacchi imbottito di un'infinit\u00e0 di opzioni e caratteristiche e con tutti i fiocchi e controfiocchi, sarete molto felici con \"Chessmaster 10th edition\"\".\nLa versione per telefonino di \"Chessmaster\" ha ricevuto un punteggio di 9 su 10 su IGN che lo ha definito \u201cun prodotto assolutamente superlativo che sar\u00e0 di godimento settimana dopo settimana agli appassionati della sfida mentale\". IGN ha criticato la versione Nintendo DS di \"Chessmaster: The Art of Learning\" per la mancanza dell'opzione multiplayer, ma ha dato una valutazione nel complesso positiva con un punteggio di 7,8 su 10. IGN ha criticato anche l'aspetto \"noioso\" della versione Playstation Portable di \"Chessmaster: The Art of Learning\", ma ha aggiunto che \u201cnon c'\u00e8 dubbio che l'informazione \u00e8 di valore e che possa insegnarvi le finezze del gioco\u201d.\nBench\u00e9 il motore della serie \"Chessmaster\" non sia forte come altri programmi commerciali quali \"Fritz\" o \"Rybka\", i critici hanno apprezzato la serie per i suoi tutorial esaustivi, rivolti a giocatori amatoriali o di livello medio. Nella sua recensione di \"Chessmaster 9000\" IGN afferma che \u201cla serie si \u00e8 sempre distinta come un coach scacchistico di primo livello\u201d, e apprezza che il gioco abbia \u201cfascino verso il giocatore inesperto e di medio livello. Con un gran numero di tutorial, analisi dettagliate ed esercizi, il gioco aiuta in scioltezza l'ultimo arrivato ad entrare nell'esperienza del gioco\u201d. La recensione di GameSpot su \"Chessmaster 10th edition\" commenta positivamente il fatto che nel gioco siano presenti \u201cun gran numero di opzioni mirate a chiunque, dal neofita che sta cercando di imparare le basi del gioco, all'avanzato spingilegno che pu\u00f2 aver bisogno di pratica per il gioco nei tornei\u201d.\nUna critica che spesso viene rivolta alla serie \u00e8 la mancanza di nuove opzioni nelle nuove versioni. La recensione di IGN di \"Chessmaster 10th edition\" dice ad esempio \u201csemplicemente non aggiunge abbastanza alle, almeno, ultime due versioni per renderlo un aggiornamento necessario\"."}
{"id": "2218775", "revid": "767487", "url": "https://it.wikipedia.org/wiki?curid=2218775", "title": "Episodi di Moonlighting (terza stagione)", "text": "La terza serie di Moonlighting \u00e8 stata trasmessa negli Stati Uniti nel biennio 1986-'87."}
{"id": "2218777", "revid": "765341", "url": "https://it.wikipedia.org/wiki?curid=2218777", "title": "Moto Guzzi Bidingo", "text": "Le Moto Guzzi Bidingo sono due prototipi di motocicletta approntati nel 1969 e nel 1971.\nAl termine degli anni sessanta il mercato delle moto destinate a quattordicenni e sedicenni era sempre pi\u00f9 orientato verso il motore a due tempi che offriva prestazioni elevate a fronte di contenuti costi di produzione. Nell'ufficio sperimentale Moto Guzzi, dopo l'abbandono di Antonio Micucci, padre del \"Dingo\", per raggiunti limiti d'et\u00e0, la dirigenza aziendale affid\u00f2 a Giorgio Valentini il compito di studiare un motore bicilindrico a due tempi di piccola cilindrata.\nAl Salone del ciclo e motociclo di Milano del 1969 venne presentato il primo \"Bidingo\" denominato \"Ghez\", un ciclomotore turistico con propulsore a due tempi bicilindrico da 50 cm\u00b3, telaio a doppia culla superiore chiusa tipo \"Dingo\" ed altre componenti provenienti dallo \"Stornello\".\nL'improbabilit\u00e0 tecnica di unione del telaio \"Dingo\" con l'avantreno \"Stornello\" era immediatamente riscontrabile e denunciava un assemblaggio improvvisato, ma la Moto Guzzi diffuse la notizia che l'entrata in produzione era certa e si rimaneva solamente in attesa della omologazione ministeriale, annunciando anche l'avanzata fase di studio del modello 125 cm\u00b3. Il motore del \"Ghez\", per\u00f2, non fu mai acceso in presenza della stampa specializzata, alimentando il sospetto che si trattasse di un modello statico.\nNessuna ulteriore notizia venne diramata dalla casa, ma la Salone di Milano del 1971, accanto alla splendida \"V7 Sport\", nello \"stand\" Moto Guzzi era presente il modello \"125 Bicilindrica\", sostanzialmente simile alla \"Ghez\", ma con propulsore da 125 cm\u00b3 e ciclistica adeguatamente definita e pronta per la produzione in serie.\nEntrambi i modelli furono giudicati troppo costosi dalla dirigenza aziendale e non entrarono in produzione. Sono ora conservati presso il museo Moto Guzzi di Mandello del Lario.\nSono gergalmente definiti dagli esperti \"Bidingo\" in quanto i nuovi basamenti vennero assemblati con una coppia di cilindri utilizzati per il motore del \"Dingo\" di normale produzione, opportunamente riadattati alle diverse cilindrate unitarie."}
{"id": "2218782", "revid": "330183", "url": "https://it.wikipedia.org/wiki?curid=2218782", "title": "Moto Guzzi Ghez", "text": ""}
{"id": "2218783", "revid": "77336788", "url": "https://it.wikipedia.org/wiki?curid=2218783", "title": "Lingue egee", "text": "Le lingue egee sono un raggruppamento geografico di lingue morte scarsamente attestate, parlate intorno l'area del mar Egeo precedentemente e contemporaneamente al greco. Ne sono esempi l'Eteocipriota e l'Eteocretese."}
{"id": "2218784", "revid": "330183", "url": "https://it.wikipedia.org/wiki?curid=2218784", "title": "Moto Guzzi 125 Bicilindrica", "text": ""}
{"id": "2218785", "revid": "102504252", "url": "https://it.wikipedia.org/wiki?curid=2218785", "title": "Theodoros Stamos", "text": "Fu esponente della scuola degli espressionisti astratti, che includeva artisti come Jackson Pollock, Willem de Kooning e Mark Rothko.\nBiografia.\nStamos ha studiato nel 1936 presso l'American Artists School con Simon Kennedy e Joseph Konzal. Dal 1958 al 1975 ha insegnato presso il Black Mountain College, Cummington School of Fine Arts e all'Art Students League of New York.\nUn anno prima della sua morte ha donato 43 sue opere alla Galleria nazionale di Grecia.\n\u00c8 sepolto a Leucade, in Grecia."}
{"id": "2218792", "revid": "33888", "url": "https://it.wikipedia.org/wiki?curid=2218792", "title": "Classe operaia (rivista)", "text": "Classe operaia fu una rivista storica della sinistra operaista nata nel gennaio 1964 da una scissione da \"Quaderni Rossi\". Nel 2008 la rivista \u00e8 stata ristampata integralmente in cd e allegata al volume di Giuseppe Trotta e Fabio Milana, \"L'operaismo degli anni Sessanta. Da \u00abQuaderni rossi\u00bb a \u00abclasse operaia\u00bb\". "}
{"id": "2218801", "revid": "125912606", "url": "https://it.wikipedia.org/wiki?curid=2218801", "title": "Volpiano", "text": "Volpiano (\"Volpian\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, situato a 16\u00a0km a nordest dal capoluogo.\nGeografia fisica.\n\u00c8 un centro agricolo ed industriale, al limite orientale dell'altopiano della Vauda. \u00c8 attraversato da vari corsi d'acqua, tra cui il torrente Malone, il torrente Bendola, il rio San Giovanni ed il rio Ritano. Ha una frazione, Cascine Malone, posizionata a nord-est rispetto al centro abitato, lungo la riva sinistra del torrente Malone, a circa 3\u00a0km dal centro.\nOrigine del toponimo e sua versione locale.\nL'analisi del toponimo si rivela utile per attestare l'origine di un insediamento\nNel caso di Volpiano, le ricerche di Giandomenico Serra fanno derivare l'origine del nome da Vicus Ulpianus dal gentilizio Ulpius.\nIn tal senso sarebbe accertata la romanit\u00e0 del sito. Questa per\u00f2 rimane pura supposizione priva di riscontri che vadano al di l\u00e0 del riferimento alla derivazione, alquanto improbabile, dall'omonima gens romana. Le fonti documentarie segnalano per la prima volta il luogo di Volpiano in un diploma imperiale del 14 maggio 1014, anno in cui Enrico II prese sotto la sua protezione gli ormai estesi possessi incettati, a pochi anni dalla sua fondazione, dall'abbazia di Fruttuaria. Il diploma menzionava, fra gli altri, \u201cVulpianum cum castellum et capella [\u2026] et valva de Vulpiano\u201d. Abbiamo quindi, e subito due dati importanti: Volpiano si qualifica nella sua attestazione pi\u00f9 antica per il suo castello e per essere inserito nel patrimonio monastico di Fruttuaria.\nSecondo altri, la prima parte del nome, \"Vol-\" deriverebbe dalla parola in lingua piemontese \"V\u00e0uda\", dal celtico \"Vald\", ovvero selva. Il significato del nome sarebbe quindi \"Il piano della Vauda\" (Vauda-planum).\nIn lingua piemontese la cittadina \u00e8 detta \"Volpian\" (pronuncia v\u028al'pja\u0272), o \"Vorpian\" (pronuncia v\u028ar'pja\u0272).\nStoria.\nNel 25 a.C. questo territorio, abitato dai Salassi e dai Taurini, divenne parte dell'Impero romano.\nNel corso della romanizzazione Volpiano venne interessata dalla centuriazione (ne restano tracce visibili attorno alle cascine Germania, Ruffino, Prono e Verdina) e attraversata dalla strada romea che collegava Augusta Taurinorum a Eporedia e Augusta Praetoria. Di questa presenza abbiamo prove certe anche per la presenza di una grande villa rustica ritrovata sui confini con Brandizzo durante gli scavi per l'alta velocit\u00e0 (TAV). \nNel V e VI secolo Volpiano sub\u00ec le invasioni barbariche e fu sottomessa dai Longobardi.\nNel 771 Carlo Magno mosse guerra contro i Longobardi avviando la riunificazione europea che port\u00f2 alla costituzione del Sacro Romano Impero.\nAttorno all'anno Mille, Volpiano fa parte del feudo di Roberto, nobile di origine sveva, marito di Perinzia, anche lei nobile, forse della famiglia di Arduino o di quella dei precedenti signori di Ivrea, gli Anscarici, di origine borgognona. I loro figli furono Goffredo, Nitardo, Roberto e, il pi\u00f9 famoso, Guglielmo. Nel 950 Berengario II si ribell\u00f2 a Ottone I e Roberto da Volpiano, al suo servizio, si trov\u00f2 a difendere l'isola di San Giulio, sul lago d'Orta, ma, dopo aspri scontri dovette arrendersi. Per riconoscimento del suo valore Ottone stesso battezz\u00f2 Guglielmo, nato sull'isola durante l'assedio, nel 962. \nGuglielmo da Volpiano fu un grande uomo del suo tempo: abate, musico, architetto, monaco a Cluny fu organizzatore e riformatore di abbazie in Francia e nell'Impero. Eredit\u00f2 il nome \"da Volpiano\" dal padre. Sulle propriet\u00e0 di famiglia, su richiesta anche dei fratelli, progett\u00f2 e fece costruire l'Abbazia di Fruttuaria che divenne famosissima in tutta Europa: batteva moneta e teneva contatti per tutto il territorio europeo con migliaia di monaci negli anni del suo massimo splendore.\nVolpiano dipese dall'Abbazia di Fruttuaria e il suo castello divenne in alcuni periodi residenza degli abati fino al 1300. Durante la cosiddetta Guerra del Canavese, forse nel 1339, pass\u00f2 sotto i Marchesi del Monferrato. Parlando di questo episodio Pietro Azario descrive il castello, munito di un muro altissimo, e il successivo ampliamento che porta ad una superficie capace di ospitare cinquecento uomini armati (forse tale superficie si riferisce all'intero Ricetto). Sicuramente il castello e l'abitato furono oggetto di nuove ristrutturazioni anche nel XV secolo. Ancora per tutto il XV secolo Volpiano resta un possedimento dei signori del Monferrato, anche quando parte dei loro territori passa sotto il dominio sabaudo. Nel XVI secolo durante la guerra tra francesi e spagnoli \u00e8 una delle numerose piazzeforti in mano agli imperiali. La sua guarnigione attacc\u00f2 pi\u00f9 volte i francesi che avevano occupato Torino guidata da Cesare de Mayo (o Cesare da Napoli) detto anche Cesare Maggi. Ancora nel 1539 i rappresentanti della comunit\u00e0 giurarono fedelt\u00e0 ai nuovi signori del Monferrato, Margherita e Federico II Gonzaga. Nel 1552 i francesi assediarono inutilmente Volpiano e infine nel 1555 presero e distrussero il castello.\nNel 1631 con il trattato di Cherasco Volpiano pass\u00f2 sotto il dominio sabaudo con il duca Vittorio Amedeo I.\nDagli anni '70 viene soprannominata la piccola plati a causa delle infiltrazioni mafiose. \nMonumenti e luoghi d'interesse.\nArchitetture religiose.\nChiesa parrocchiale.\nQuesta chiesa forse nata come cappella del Castello, presenta le linee di uno stile semigotico, ma \u00e8 stata ricostruita molte volte a causa di continui ampliamenti e ristrutturazioni. \n&lt;br&gt;Ai lati della navata centrale sono visibili fasce e archetti pensili quattrocenteschi. Tra il 1875-79 per volont\u00e0 del vicario mons. Vaschetti furono effettuate importanti opere di restauro. Le pi\u00f9 recenti, invece, risalgono al 2019 per volont\u00e0 del parroco don Claudio Bertero. \nLa chiesa, a tre navate, ha una bella ed elegante facciata che presentava affreschi di Enrico Reffo. L'altare \u00e8 in stile barocco ed \u00e8 costruito con marmi. La statua nella parte a destra dell'altare (dopo una colonna d'archi), rappresenta una Madonna con Ges\u00f9 bambino in braccio ritenuta opera di Stefano Maria Clemente, autore del \"Ges\u00f9 in croce\" che si trova dietro all'altare. I dipinti sono opera dei pittori Luigi Morgari, Reffo e Defendente Ferrari. \n&lt;br&gt;Il campanile \u00e8 in stile bizantino ed \u00e8 munito di un concerto di campane. \nL'organo a canne, situato sulla cantoria in controfacciata, \u00e8 opera pregevole del bosino Giuseppe Bernasconi che lo costru\u00ec tra il 1882 e il 1884 probabilmente in sostituzione di un organo Bruna della fine del XVIII secolo. Ha trasmissione meccanica, due tastiere (\"Grand'organo\" la prima, \"Espressivo\" la seconda) di 61 note ciascuna con prima ottava cromatica estesa e pedaliera concava di 27 note, con un totale di 2400 canne. L'organo \u00e8 stato restaurato nel 2007.\nNella parrocchiale sono conservati armadi intagliati verso il 1635 dal Padre camaldolese Carlo Amedeo Botto e destinati allora all'Eremo di Torino.\nChiesa della Confraternita.\nLa chiesa fu costruita intorno all'anno 1731 su disegno dell'architetto Antonio Maria Lampo in puro stile barocco e venne chiamata Chiesa Nuova (Gesia neuva). \u00c8 il monumento pi\u00f9 pregevole del paese e tra le migliori costruzioni barocche della zona. Venne costruito con i materiali di recupero, provenienti dalla mura del castello. Il progetto dell'architetto Lampo risente delle sperimentazioni spaziali che lo Juvarra stava sperimentando in quegli anni. La chiesa presenta una pianta centrale leggermente ovale a cui segue un breve corridoio di passaggio ad uno spazio ovale pi\u00f9 piccolo dove \u00e8 situato l'altare e un bel coro ligneo lungo la parete di fondo. Sopra la porta d'ingresso si trova un pregevole organo a canne costruito nel 1856 da Felice Bossi e figlio Giacomo con materiali eccellenti. Splendido esempio di piccolo organo giunto a noi in condizioni perfette di conservazione.\nChiesa di San Rocco.\nNel 1683 la comunit\u00e0 volpianese dopo una epidemia di peste decise di ricostruire una vecchia cappella in onore di San Rocco, protettore dalla peste. All'interno della cappella si trovano 5 dipinti eseguiti su tela, uno dei quali rappresenta San Rocco e San Sebastiano. Sopra l'altare c'\u00e8 un crocifisso che risale al sec. XV. Anche in questa chiesa \u00e8 collocato un organo a canne che fu costruito negli anni novanta del Novecento da volontari coordinati da Domenico Reano con canne di stagno e di legno d'abete per un totale di 363 canne. \u00c8 un piccolo strumento ma dotato di suoni morbidi ma anche incisivi per cui si presta sia per accompagnare degnamente i canti sacri sia per attivit\u00e0 concertistica.\nSantuario di Santa Maria delle Grazie.\nIl santuario attuale, munito di bella facciata ed elegante campanile, venne cominciato nell'anno 1744 su progetto del capo-mastro Carlo Antonio De Stefanis e fu terminato e benedetto il 14 agosto 1746. Fra le nuove opere eseguite c'\u00e8 un altare in marmo costruito secondo il disegno dell'ing. Panizza. Durante lavori di rifacimento della pavimentazione, nel 2007, sono venuti alla luce resti di mura romaniche di una precedente costruzione di cui non si aveva notizia. Altri resti, di tipo rinascimentale, si riferiscono probabilmente al santuario di cui scrive nella sua relazione il visitatore apostolico Carlo Montiglio, nel 1585, descrivendolo come in rovina. Ai due diversi periodi risalgono anche alcune sepolture rinvenute durante gli scavi. Presso il santuario venne accolto, nel 1804, per decreto del Governo Francese, il cimitero che prima, secondo l'antica consuetudine, era attiguo alla Chiesa Parrocchiale ed occupava una parte della piazza a lato Nord della Chiesa, il luogo dove sorge l'attuale coro e gran parte della piazzetta. Anche la Confraternita aveva un suo cimitero. Nel cimitero attiguo al Santuario di Santa Maria delle Grazie le inumazioni cessarono nel 1932 e il cimitero stesso venne poi eliminato alla fine degli anni sessanta lasciando spazio all'attuale, omonima, piazza.\nSociet\u00e0.\nStranieri.\nSecondo i dati ISTAT, al 31 dicembre 2010 la popolazione straniera residente era di 730 persone (4,83% di 15\u00a0097 abitanti).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nVolpiano, possiede una vita culturale intensa, relativa ai seguenti aspetti:\nManifestazioni.\nA Volpiano da alcuni anni viene organizzata un'importante manifestazione che ha lo scopo di far conoscere le risorse storiche e culturali del paese. La manifestazione prende il nome di \"Volpiano Porte Aperte\" e vede coinvolto l'intero mondo delle Associazioni del Paese.\nNegli ultimi anni Volpiano vede coinvolte pi\u00f9 associazioni nel campo culturale-storico, tutte con l'intento di riportare alla luce il passato del territorio canavesano cercando di riscoprire le radici della nostra cultura moderna. In particolare si muovono nel panorama storico le associazioni \"Terra di Guglielmo\" e \"Gruppo Amici del Passato\". Negli ambiti pi\u00f9 storico-antropologici si muove il pi\u00f9 recente \"Circolo Culturale Tavola di Smeraldo\". Insieme, queste tre sfumature della ricerca storica del nostro passato, hanno creato un interessante movimento culturale, caratterizzato da conferenze, momenti di dibattito, corsi e studio. Nel territorio viene distribuita la rivista culturale \"Il Labirinto\", del Circolo Culturale Tavola di Smeraldo.\nBiblioteche.\nA Volpiano \u00e8 presente una biblioteca civica, presso la quale \u00e8 situato anche l'archivio storico. La biblioteca riserva vari eventi alla conoscenza del territorio, quali \"Volpiano a Porte Aperte\" e \"I luoghi delle parole\". Fa parte del circuito SBAM.\nNel 2009 viene inaugurata la Biblioteca storica dell'Associazione Terra di Guglielmo.\nAssociazioni.\nTra le associazioni culturali di Volpiano ha un ruolo significativo la Banda musicale: l'associazione \"Filarmonica Volpianese\". Fondata per mezzo di una delibera del comune nel 1956, essa si occupa di allietare il pubblico durante le pubbliche manifestazioni e una volta all'anno organizza il concerto di Santa Cecilia, protettrice dei musici, il 4 novembre.\nInfrastrutture e trasporti.\nLa localit\u00e0 \u00e8 servita da autolinee extraurbane gestite da GTT.\nLa stazione di Volpiano, posta lungo la Ferrovia Canavesana, \u00e8 servita da treni regionali in servizio sulla tratta \"linea 1\" del Servizio ferroviario metropolitano di Torino, operati da Trenitalia nell'ambito del contratto di servizio stipulato con la Regione Piemonte.\nFra il 1884 e il 1931 sul piazzale antistante la stazione era presente il capolinea della tranvia Torino-Volpiano, operata dal medesimo gestore della ferrovia.\nVolpiano e' sede del trasmettitore in onde medie della RAI per la regione Piemonte Radio 1 con una potenza di 30 Kw http://www.mediasuk.org/archive/volpiano.html\nSport.\nFormula 1.\nDal 1978 al 1990 la sede della Osella Corse, scuderia militante nel Mondiale di Formula 1, si trovava a poche centinaia di metri dal capoluogo. Nel 1990 la scuderia fu venduta alla Fondmetal, che decise di spostare la sede da Volpiano a Bergamo.\nAll'interno della sede Osella sorgeva anche un piccolo circuito per le prove, simile al circuito di Fiorano della Ferrari. In seguito \u00e8 stato smantellato ma ne rimane un brevissimo tratto, ancora visibile dal satellite.\nSempre inerente alla Formula 1, a Volpiano \u00e8 presente dal 2009 la sede della Sparco, nota azienda produttrice di capotecnici sportivi come tute, guanti e caschi. Tra le categorie a cui Sparco fornisce i propri articoli spiccano la Formula 1, la Formula 2, il Mondiale Rally e il Rally Dakar (gi\u00e0 Parigi-Dakar).\nCalcio.\nA Volpiano giocano due squadre calcistiche: il Gruppo Sportivo Dilettantistico Volpiano, che milit\u00f2 per tre stragioni in serie C e che attualmente milita nel campionato di Promozione Girone B, e l'Atletico Volpiano Calcio che milita nel campionato di Prima Categoria Girone C. Entrambe le squadre disputano le partite nello stadio Antonio Goia, impianto con 5000 posti a sedere.\nCalcio a 5.\nVolpiano \u00e8 la sede L84, squadra di Calcio a 5 che milita nella Serie A dalla stagione 2021-22. Disputa le sue partite al Palasport di Settimo Torinese\ufffc\ufffc. I colori sociali sono il verde e il nero. Ha ottenuto il riconoscimento dalla Federazione come prima e unica scuola calcio \u00e9lite di Futsal del Piemonte\nAltri sport.\nVolpiano \u00e8 dotata di un centro sportivo che include, oltre allo stadio comunale, la piscina comunale con campi da tennis e di un palazzetto dello sport.\nA Volpiano sono presenti diverse associazioni sportive.\nRugby.\nL'A.S.D. Volpiano Rugby, costituita nel 2007, promuove il rugby in Canavese, con particolare attenzione ai pi\u00f9 giovani. Conta circa 120 tesserati e partecipa ai campionati regionali Under 17 e Under 15.\nTiro con l'Arco.\nA Volpiano \u00e8 presente sul territorio l'A.S.D. Compagnia Arcieri di Volpiano, costituita nel 2010. Promuove il Tiro con l'Arco nelle specialit\u00e0: Tiro Targa, Tiro di Campagna e 3D, \u00e8 associata alla Fitarco. Il motto dell'Associazione \u00e8 \"Virtute duce, comite fortuna\" (Con la virt\u00f9 come guida e la fortuna come compagna. Cicerone (Epist. fam., X, 3))."}
{"id": "2218809", "revid": "1409041", "url": "https://it.wikipedia.org/wiki?curid=2218809", "title": "Bologna Football Club 1988-1989", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1988-1989.\nStagione.\nNella stagione 1988-1989 il Bologna ritornato dopo sei anni nella massima serie disputa il campionato di Serie A raccogliendo 29 punti che sono valsi il quattordicesimo posto. Per il Bologna si \u00e8 trattato di un campionato discreto, con 13 punti raccolti nel girone di andata e 16 nel girone di ritorno, guidato in panchina da Gigi Maifredi, l'allenatore che lo ha riportato in Serie A, dandogli la propria impronta, giocando un calcio spumeggiante ed offensivo senza primi attori, grazie al quale ha ottenuto di mantenere la categoria.\nNella Coppa Italia il Bologna, prima del campionato, ha disputato il settimo girone di qualificazione, ha raccolto due vittorie ottenute con lo Spezia ed il Barletta e tre sconfitte, non centrando il passaggio alla seconda fase, alla quale sono invece state ammesse il Napoli, il Bari e la Sambenedettese.\nAvendo vinto il campionato di Serie B la scorsa stagione, il Bologna ha rappresentato l'Italia nella Coppa Mitropa un trofeo che il Bologna aveva gi\u00e0 ottenuto in tre occasioni, nel 1932, nel 1934 e nel 1961, dopo aver superato in semifinale gli ungheresi del Ferencvaros, la squadra felsinea ha perso entrambe le partite di finale contro i ceki del Banik Ostrava.\nMaglie e sponsor.\nLo sponsor tecnico per la stagione 1988-1989 fu Uhlsport, mentre lo sponsor ufficiale fu Segafredo.\nOrganigramma societario.\nArea direttiva\nArea tecnica"}
{"id": "2218812", "revid": "400694", "url": "https://it.wikipedia.org/wiki?curid=2218812", "title": "Elezioni amministrative italiane", "text": ""}
{"id": "2218815", "revid": "1305772", "url": "https://it.wikipedia.org/wiki?curid=2218815", "title": "Cape Wrath", "text": ""}
{"id": "2218820", "revid": "12290", "url": "https://it.wikipedia.org/wiki?curid=2218820", "title": "Eterni (Marvel Comics)", "text": "Gli Eterni (\"Eternals\") sono un gruppo di personaggidei fumetti pubblicati dalla Marvel Comics. Sono una specie di esseri immortali (il fittizio nome scientifico degli Eterni nell'universo Marvel \u00e8 \"Homo immortalis\") e dotati di superpoteri. Ideati da Jack Kirby (testi e disegni) e pubblicati dalla Marvel Comics, sono apparsi la prima volta in \"The Eternals\" (prima serie) n. 1 (luglio 1976).\nSono un ramo del genere umano manipolato geneticamente dai Celestiali, in continua lotta con la loro controparte malvagia, i Devianti.\nBiografia dei personaggi.\nOrigini.\nCirca un milione di anni fa, le creature note come Celestiali, dopo aver fatto lo stesso su altri innumerevoli pianeti, tra cui quello degli Skrull e dei Kree, giungono sulla Terra per sperimentare con il genoma umano. Questa Prima Schiera (\"First Host\") dei Celestiali crea due razze: gli immortali e potenti Eterni e i degenerati Devianti. Inoltre, manipolano il DNA di alcune scimmie, portando cos\u00ec alla nascita, generazioni dopo, di alcuni individui dotati di superpoteri.\nScisma.\nMentre i Devianti si rifugiano nel sottosuolo, fondando il regno di Lemuria, gli Eterni, guidati da Kronos e Uranos, edificano in nordamerica la citt\u00e0 di Titanos e ne fanno la propria roccaforte. Circa 600.000 anni fa, per\u00f2, dissidi tra i due leader portano la stirpe a separarsi fino allo scoppio di una sanguinosa guerra civile che, alla fine, costringe gli sconfitti seguaci di Uranos a fuggire in esilio su Urano. Dopo il conflitto, Kronos si dedica completamente alla scienza, finch\u00e9 un improvviso incidente di laboratorio distrugge la citt\u00e0 e lo uccide, trasformandolo in un'entit\u00e0 cosmica. Raccolta l'eredit\u00e0 del padre, A'Lars e Zuras decidono di unire le essenze mentali degli Eterni, dando vita all'Uni-Mente (\"Uni-Mind\"), per decidere unanimemente il nuovo leader. Il compito ricade su Zuras e A'Lars, per evitare dissidi, decide di andare in esilio.\nIntanto, alcuni membri degli esuli di Uranos cercano di far ritorno sulla Terra ma i loro piani sono ostacolati da una nave Kree che, scambiatili per nemici, li abbatte. Gli esuli riparano su una luna di Saturno, Titano, dove fondano una nuova colonia. I Kree, dopo aver recuperato il corpo di uno degli esuli , scoprono la Terra e decidono di sperimentare su alcuni umani. Ci\u00f2 porter\u00e0 alla nascita dei primi Inumani.\nLa litigiosit\u00e0 degli esuli di Uranos porta ad una nuova guerra civile e ad altri spargimenti di sangue. In uno dei suoi vagabondaggi, A'Lars giunge su Titano, dove incontra l'ultima superstite degli esuli: Sui-San. I due si innamorano e decidono di riportare la vita sulla luna. Costruiscono l'IA di ISAAC e, grazie ad essa, riportano Titano all'antico splendore. A'Lars, prende quindi il nome di Mentore (\"Mentor\"), signore degli Eterni di Titano. Gli Eterni della Terra, intanto, abbandonate le rovine di Titanos, fondano le citt\u00e0 di Olympia, in Grecia, Polaria, in Siberia, e Oceana, nell'Oceano pacifico.\nEpoca antica.\nGli Eterni della Terra cominciano a seguire da vicino l'evoluzione delle civilt\u00e0 umane, fornendo sostegno agli uomini e aiutandoli a progredire. Ai tempi dell'antica Grecia, gli Eterni di Olympia e le creature extra dimensionali degli Olimpi (\"Olympians\") entrano in contatto e, notando somiglianze tra di loro, stringono un patto con il quale gli Eterni accettano di agire come loro rappresentanti sulla Terra. Una conseguenza involontaria di questo trattato fu che, nel corso degli anni, molti umani avrebbero scambiato gli Eterni per i veri dei dell'Olimpo.Intorno al 1000 d.C., un gruppo di Eterni di Polaria guidati da Virako si sposta in America dove, sotto le vesti di antiche divinit\u00e0 azteche, come Quetzalcoatl e Kukulk\u00e1n, porta la civilt\u00e0 ai popoli Maya, Aztechi e Inca e, in Sud America, fonda la citt\u00e0 di Celestia.\nPochi anni dopo, i Celestiali tornano sulla Terra. Con l'arrivo della Terza Schiera (\"Third Host\"), gli Eterni collaborano con gli esseri spaziali e preparano il campo per la loro successiva venuta. A tal fine, Ajak, Eterno di Polaria, incaricato di essere il tramite tra Celestiali e terrestri, viene posto in animazione sospesa all'interno del Tempio degli Dei dello Spazio (\"Temple of the Space Gods\"), tra le Ande, in attesa della Quarta Schiera (\"Fourth Host\") che sarebbe giunta 1000 anni dopo per giudicare gli umani.\nEpoca moderna.\nLa Quarta Schiera.\nVerso la fine degli anni settanta del Novecento, all'avvicinarsi della Quarta Schiera, il giornalista Ike Harris, alias dell'Eterno Ikaris, conduce l'archeologo Daniel Damian e sua figlia Margo presso il Tempio degli Dei, dove rivela loro tutta la verit\u00e0 sugli Eterni e sulle origini del genere umano. I tre vengono attaccati da un gruppo di Devianti guidati da Kro; Ikaris protegge i due civili e risveglia il compagno Eterno Ajak, il quale attiva un radiofaro per richiamare i Celestiali. I Devianti, spaventati da un ritorno dei Celestiali, decidono di attaccare New York, nel tentativo di aizzare gli umani contro i signori dello spazio. I Devianti catturano anche alcuni Eterni, tra cui Ikaris e Sersi. Zuras, quindi, invia Makkari e Thena a difendere la citt\u00e0 e a salvare i compagni. Thena raggiunge una tregua con Kro e, per mezzo dell'antropologo Samuel Holden, svela al mondo la verit\u00e0 sulle origini degli Eterni e dei Devianti.\nIntanto, Odino di Asgard, Padre degli D\u00e8i, spaventato dall'arrivo dei Celestiali sulla Terra, convoca gli d\u00e8i di tutti in pantheon terrestri e li convince a conferirgli temporaneamente i loro poteri per contrastare la possibile minaccia incombente. Temendo un giudizio negativo da parte delle creature celestiali, anche gli Eterni, sotto forma di Uni-Mente, si uniscono a Odino. Lo scontro termina con la morte di Zuras e con la Quarta Schiera che, nonostante tutto, giudica positivamente l'umanit\u00e0, lasciando ancora una volta la Terra.\nSignificato dei nomi.\nGli Eterni hanno attraversato i millenni e sono stati conosciuti da varie civilt\u00e0, le quali solitamente li scambiavano per D\u00e8i. I nomi di alcune divinit\u00e0 ed eroi umani derivano, nella finzione del fumetto, da quelli degli Eterni.\nPoteri e abilit\u00e0.\nGli Eterni presentano abilit\u00e0 fisiche e mentali superiori a quelle dell\"'homo sapiens\". Essi sono pi\u00f9 forti e veloci degli umani, hanno una sorta di campo di forza che sta continuamente a contatto con la loro pelle rendendoli resistentissimi, guariscono rapidamente dalle ferite, esercitano un certo controllo sulla struttura molecolare della materia, possono levitare e far levitare gli oggetti, possono controllare parzialmente la mente altrui, possono talvolta teletrasportarsi; sono inoltre eternamente giovani e immortali: qualora vengano uccisi, infatti, rinascono a Olympia, adulti e con i ricordi intatti.\nPare che ogni Eterno abbia pi\u00f9 o meno lo stesso potenziale degli altri, ma l'indole e l'esperienza millenaria rendono ciascun Eterno unico, per quanto riguarda la specializzazione dei poteri. Pare inoltre che esistano varie classi di Eterni, definite appunto dalle loro capacit\u00e0 specifiche: per ora sono stati nominati i \"moventi\" (ad esempio Ikaris), particolarmente bravi a levitare e ad esercitare la telecinesi, e i \"plasmanti\" (ad esempio Sersi, Druig, Sprite e Legba), particolarmente abili nel modificare la materia e nel trasformare oggetti e esseri viventi.\nOgni Eterno ha quindi poteri e abilit\u00e0 che lo caratterizzano:\nEdizioni in lingua italiana.\nLa serie dedicata agli Eterni \u00e8 stata pubblicata in Italia dalla Editoriale Corno, in una collana mensile di 29 numeri di 64 pagine a colori, formato similare a quello de \"L'Uomo Ragno Gigante\", dal marzo 1978 al luglio 1980.\nLa collana italiana ha pubblicato inoltre storie dei personaggi Omega lo sconosciuto, Nova, Guardiani della Galassia, Deathlok (ribattezzato \"Cybernus\" in quell'occasione), Fante di cuori, Torpedo, Mister Macchina, Moon Knight, Uomo 3-D.\nAltri media.\nLa serie italiana dedicata agli Eterni \u00e8 stata citata nell'episodio con Renato Pozzetto del film a episodi \"Io tigro, tu tigri, egli tigra\".\nCinema.\nLa prima apparizione di un Eterno nel \"Marvel Cinematic Universe\" \u00e8 quella di Thanos, verificatasi in una scena postcrediti di \"The Avengers\" del 2012, interpretato da Damion Poitier (ruolo successivamente assegnato a Josh Brolin). Nell'aprile 2018, Kevin Feige annunci\u00f2 che un film basato sugli Eterni era in fase di sviluppo, con Sersi quale personaggio principale. Nel settembre successivo la Marvel assunse la regista Chlo\u00e9 Zhao per dirigere la pellicola.. Durante il San Diego Comic-Con 2019 il presidente dei Marvel Studios Kevin Feige ha annunciato la data di uscita del film per il 6 novembre 2020, data successivamente rimandata al 5 novembre 2021 a causa della pandemia di COVID-19."}
{"id": "2218827", "revid": "2091899", "url": "https://it.wikipedia.org/wiki?curid=2218827", "title": "Marruvio", "text": "Marruvio (o Marruvio dei Marsi; in latino Marruvium o Maruvium) era un'antica citt\u00e0 dell'Italia centrale, principale centro del popolo dei Marsi sulle sponde del lago Fucino. Corrisponde alla contemporanea cittadina di San Benedetto dei Marsi, in provincia dell'Aquila.\nStoria.\nCapitale dei Marsi, antico popolo italico, fin dal I millennio a.C., conserv\u00f2 tale ruolo fino all'assoggettamento a Roma, avvenuto nel tardo IV secolo a.C.\nLe informazioni sull'insediamento preromano sono tuttavia scarse; l'area era abitata fin dall'Et\u00e0 del ferro, ma un'espansione urbanistica vera e propria si registr\u00f2 soltanto in et\u00e0 romana, a partire dal II secolo a.C. e con l'apice nel I secolo d.C.\nDionigi di Alicarnasso la cita tra i centri popolati dagli Aborigeni.\nArcheologia.\nSan Benedetto dei Marsi conserva alcune vestigia dell'antica Marruvio. Tra queste, spicca per valore artistico una \"domus\"; rimangono poi alcuni tratti delle mura in \"opus reticolatum\" (II secolo a.C.) e resti delle terme e dell'anfiteatro.\nNel sito o nelle sue immediate vicinanze sono state rinvenute anche diverse testimonianze epigrafiche, in particolare alcune in dialetto marso; una pietra, mutilata, attesta il nome del dio Giove e di una divinit\u00e0 femminile a esso correlata (\"iouies pucles\").\nEx cattedrale di Santa Sabina.\nLa chiesa fu costruita con ogni probabilit\u00e0 nel V o VI secolo nei pressi del foro italico di Marruvio, mentre il primo documento che cita la chiesa risale al IX secolo. Sub\u00ec importanti interventi strutturali tra il XII e il XIII secolo. Dopo la morte di San Berardo dei Marsi avvenuta il 3 novembre del 1130 la cattedrale ospit\u00f2 le sue reliquie. Con la bolla papale del 1580, Papa Gregorio XIII dichiar\u00f2 la nuova sede della diocesi dei Marsi, la chiesa di Santa Maria delle Grazie di Pescina in cui furono traslati i resti di San Berardo. La vecchia chiesa di Santa Sabina in decadenza e ridotta a poco pi\u00f9 che una cappella nel 1915 sub\u00ec gravissimi danni a seguito del tragico terremoto di Avezzano che la distrusse quasi completamente, lasciando in piedi solo la facciata.\nLa facciata \u00e8 decorata da un portale in stile romanico-gotico con pi\u00f9 giri di arco a tutto sesto.\nDomus romana e terme.\nSi trovano presso il vecchio palazzo del comune in viale Vittorio Veneto, confluenza con Largo Bolognese, risalenti al II secolo a.C. la Domus possiede il pavimento di pietra intatto, con alcuni mosaici e resti di colonne.\nI Morroni.\nAppartengono al II secolo e si trovano nel nucleo del paese nuovo. Sono due grossi blocchi di pietra locale, usati dai Marsi come costruzioni funebri in ricordo dei cari.\nAnfiteatro romano.\nSi trova appena fuori dal paese in direzione di Pescina, \u00e8 risalente con ogni probabilit\u00e0 alla fine del I secolo a.C. Conserva la pianta originaria e parte di una curva con alcune arcate."}
{"id": "2218828", "revid": "287204", "url": "https://it.wikipedia.org/wiki?curid=2218828", "title": "Paul Harris", "text": ""}
{"id": "2218836", "revid": "287204", "url": "https://it.wikipedia.org/wiki?curid=2218836", "title": "Crociferi", "text": "Crociferi si pu\u00f2 riferire a:\nAl singolare, crocifero indica un ministrante con l'incarico di portare la croce in una processione."}
{"id": "2218839", "revid": "92723", "url": "https://it.wikipedia.org/wiki?curid=2218839", "title": "Armando Rever\u00f3n", "text": " Entusiasta dell'Impressionismo francese, la sua pittura si \u00e8 evoluta dall'astrattismo al simbolismo.\nBiografia.\nArmando Rever\u00f3n nasce a Caracas il 10 maggio 1889, figlio di Julio Rever\u00f3n Garmendia e Dolores Travieso Montilla. Dopo il fallimento del matrimonio dei suoi genitori, viene mandato a Valencia presso una famiglia amica, i Rodriguez Zocca. In questa citt\u00e0 frequenta la prima elementare con i salesiani. Qui rimane a fino ai 15 anni, et\u00e0 in cui comincia gi\u00e0 a dimostrare il suo gusto per i colori e le forme. Questo grazie agli insegnamenti dello zio materno Ricardo Montilla che gli impartisce le prime nozioni sulla pittura risvegliando cos\u00ec la sua vocazione artistica. Nel 1904 ritorna a vivere insieme alla madre a Caracas. Nel 1908 si iscrive alla Accademia delle Belle Arti e fra i suoi maestri troviamo Antonio Herrera Toro, Emilio Mauri e Pedro Zerpa. Dati i suoi brillanti risultati negli studi gli viene concessa una borsa di studio in Europa nel 1911. In quell'anno si trasferisce in Spagna e si iscrive alla Escola de Artes i Oficis de La Lonja di Barcellona dove impara varie tecniche da Vicens Climent Navarro. Nel 1912 ritorna per un breve periodo a Caracas con opere che sono incluse nelle esposizioni del Circulo de Bellas Artes da poco fondato. L'influenza artistica ricevuta durante quell'anno in Spagna \u00e8 evidente cos\u00ec come l'assimilazione avvenuta delle tecniche predominanti nel vecchio continente e la sua ammirazione per gli artisti spagnoli dell'epoca. Tra il 1912 e il 1913 torna nuovamente in Spagna ed entra alla Real Academia de Bellas Artes San Fernando di Madrid e frequenta spesso l'atelier di Jose Moreno Carbonero e di Antonio Mu\u00f1oz Degrain. Ad inizio secolo il panorama della pittura spagnola \u00e8 dominato da un gruppo di artisti che sono contrari agli schemi accademici e Rever\u00f3n diventa partecipe di quest'inquietudine che si riflette nelle opere di quell'epoca. Si dedica allo studio delle opere di Francisco Goya, El Greco e Zurbaran, artisti che ammirer\u00e0 moltissimo e da cui rimarr\u00e0 fortemente impressionato. Durante la sua permanenza in Spagna riceve l'invito ad andare a Parigi dove rimane per alcuni mesi nel 1914. A Parigi viene ospitato da Fournier e da sua moglie Clotilde Pietro de Daudat e ha modo di incontrare Tito Salas e Carlos Otero. Da allora Rever\u00f3n entra in contatto con la tendenza pittorica di moda nella citt\u00e0 ma non \u00e8 molto interessato alle opere di artisti come Paul C\u00e9zanne, Pablo Picasso, Marc Chagall o Amedeo Modigliani e di questo ne racconta a sua madre nelle molte lettere che le scrive.\nIl periodo blu.\nNel 1915, dopo l'esperienza parigina, si sposta a Madrid ma poco dopo decide di tornare definitivamente in Venezuela. A Caracas \u00e8 ospitato da sua zia Pepita Rever\u00f3n de Martinez Zozaya. Si reca frequentemente al Circulo de Bellas Artes e tra il 1915 e 1917 conosce Samys Mutzner, pittore rumeno di modeste qualit\u00e0 che avr\u00e0 una certa influenza sulle sue opere perch\u00e9 introduce fra i pittori locali i principi del post-impressionismo. Tra il 1917 e 1918 decide di vivere a La Guaira e di dare lezioni di pittura presso il Colegio Santos Michelena. Nel 1918 conosce a Juanita Rios che inizialmente sar\u00e0 la sua modella e poi diventer\u00e0 sua moglie. Nel 1919 arriva a Caracas il pittore russo Nicolas Ferdinandov, il quale diventer\u00e0 molto presto il suo punto di riferimento. \u00c8 proprio in questo periodo che Rever\u00f3n dipinge i primi paesaggi che caratterizzeranno il suo periodo blu in cui dominano le atmosfere oniriche, gli impasti pittorici densi ed i toni azzurri. La sua prima opera importante \u00e8 \"La Cueva\" meglio conosciuta come \"Mujeres en la Cueva\" nella quale si percepisce come l'influenza spagnola stia scomparendo. Questo periodo dura pi\u00f9 o meno fino al 1923 ed \u00e8 il pi\u00f9 breve di tutti. Altre opere di questa tappa sono \"Figura bajo un uvero\", \"La Trinitaria\" e \"El Bosque de la Manguita\". Nel gennaio del 1920 Rever\u00f3n e Monasterios chiudono una mostra alla Escuela de Musica y Declamaci\u00f3n. Poco dopo espone insieme a Ferdinandov, Federico Brandt e Antonio Edmundo Monsanto nei saloni dell'Universit\u00e0 Centrale del Venezuela. Le opere esposte sono dodici oli su tela in cui sono presenti i primi riferimenti a Macuto, luogo in cui decide di costruire il Castillete, la sua casa-studio, intorno al 1921, dove rimarr\u00e0 fino alla morte.\nIl periodo bianco.\nIn questi anni ha inizio il suo periodo bianco in cui produce opere prodigiose usando pennellate corte in composizioni di stile astratto in cui dominano i toni bianchi. L'opera che segna il passaggio dal periodo blu a quello bianco \u00e8 \"Fiesta en Caraballeda\" del 1924 in cui inserisce elementi nuovi alla sua pittura come pezzi di cocco, sassi, ecc. \"Luz tras mi enramada\" e \"Playa con figura de mujer\" consolidano l'espressivit\u00e0 del periodo bianco che si estende fino al 1934. Nel 1926 dipinge \"Oleaje\" e \"Playa de Macuto\". Dal 1929 in poi la sua pittura diventa pi\u00f9 densa e diretta tanto da lasciare un'impronta personale all'arte pittorica. Nel 1932 Julian Padron pubblica nella rivista \"Elite\" un articolo sull'artista con foto di Alfredo Boulton che testimoniano i procedimenti tecnici che usa. Nel 1933 Rever\u00f3n soffre la sua prima crisi nervosa ed abbandona l'olio e le tele da lui usate per dipingere sulla carta con pigmenti diluibili in acqua. \u00c8 un cambiamento fondamentale che gli permette di raggiungere una ricchezza del colore e nello sviluppo delle trasparenze. Boulton organizza nel 1934 un'esposizione all'ateneo di Caracas per aiutare l'artista che vive in una precaria situazione economica, ma nonostante gli sforzi dell'organizzatore si vendono poche opere. Anni pi\u00f9 tardi gli stessi dipinti saranno esposti nella galleria Katia Granoff di Parigi e avranno molto successo. A met\u00e0 degli anni trenta ritorna alle tele insieme all'uso di pigmenti diluibili in acqua e alle pennellate d'olio. Realizza grandi composizioni sceniche e crea delle bambole che prendono il posto delle modelle perch\u00e9 costose.\nIl periodo seppia.\nIl suo periodo Seppia inizia nel 1936, anno in cui sfrutta il colore stesso della tela nel suo stato quasi vergine. Rappresentativo di questo periodo \u00e8 il suo quadro \"Cocoteros\" e i vari nudi dove si pu\u00f2 apprezzare l'uso frequente dei toni gialli, arancioni e ocra. Questo periodo d\u00e0 una nuova dimensione al paesaggio del litorale con l'eliminazione completa delle ombre e dei toni blu. Inoltre \u00e8 il suo periodo creativo pi\u00f9 lungo poich\u00e9 finisce nel 1949. Gli anni di questo periodo segnano una preferenza per la figura umana con tonalit\u00e0 che accompagnano le sue opere fino alla fine. Nel 1937 ottiene una medaglia nella esposizione internazionale di Parigi e l'anno successivo partecipa all'esposizione inaugurale del Museo de Bellas Artes di Caracas e nel 1939 alla Fiera Mondiale di New York. Quello stesso anno Mariano Pic\u00f3n Salas pubblica il suo primo studio monografico sull'artista nella \"Rivista Nazionale di Cultura\". Ottiene nel 1941 un premio di pittura quando viene aperto al pubblico il primo salone ufficiale d'arte venezuelana nel Museo de Bellas Artes. In seguito partecipa all'esposizione commemorativa del quarto centenario della fondazione di Santiago del Cile e riceve una medaglia d'argento e un diploma. Altre manifestazioni alle quali partecipa sono il II e il III Salone Ufficiale del 1941 e del 1942 rispettivamente ed alla manifestazione del paesaggio venezuelano del 1942. In questa fase della sua vita si ammala sua madre ed egli costruisce una casa dove poter ospitarla e prendersene cura.\nGli ultimi anni.\nNel 1943 muore sua madre e Rever\u00f3n viene colpito da una forte depressione che sfocia in uno squilibrio mentale. Riesce comunque a partecipare a il IV Salone Ufficiale esponendo opere di grande paesaggi seppia della costa e pitture del Porto di La Guaira. Sempre a causa del forte squilibrio mentale viene ricoverato nell'Ospedale di San Jorge dal dottor J.A Baez Finol. La sua inattivit\u00e0 dura due anni. Dall'ospedale torna a Macuto ed entra nella tappa finale della sua produzione. Comincia ad usare gessetti e matite a colori e nel 1948 espone nel Taller Libre de Arte nell'ateneo di Caracas altri quadri del suo periodo bianco. Nel 1951 viene organizzata una mostra con i suoi quadri nel Hogar Americano. Ma nel 1952 il suo stato mentale diviene preoccupante ed il suo lavoro comincia a risentirne cos\u00ec come peggiora la sua qualit\u00e0 artistica. Nell'anno 1953 riceve il Premio Nazionale di Pittura nel Salone Ufficiale d'Arte Venezuelana e anche i premi Federico Brandt e John Boulton. Purtroppo quello stesso anno viene ricoverato definitivamente nell'Ospedale San Jorge dove muore a causa di una embolia cerebrale il 18 settembre 1954. Durante i mesi in cui egli \u00e8 ricoverato non perde del tutto le sue capacit\u00e0 artistiche e riesce a realizzare dodici quadri nei quali i suoi modelli gli altri malati, le infermiere o i giardini dell'ospedale. Uno di questi ultimi quadri appartiene al Museo de Bellas Artes chiamato \"Paisaje\".\nL'anno dopo la sua morte viene organizzata un'esposizione retrospettiva delle sue opere nel Museo de Bellas Artes con 399 dipinti realizzati tra gli anni 1910 e 1954. Inoltre viene realizzata una selezione di 55 opere da presentare all'Istituto d'Arte Contemporaneo di Boston e alla Galleria d'Arte Corcoran di Washington tra il 1955 e il 1956. Nel 1960 si apre la Biennale Armando Rever\u00f3n.\nDal 2008, si tiene una mostra speciale nel Museo d'Arte Moderna di New York di 100 dipinti eseguiti da Rever\u00f3n."}
{"id": "2218842", "revid": "1543377", "url": "https://it.wikipedia.org/wiki?curid=2218842", "title": "Capo Wrath", "text": "Capo Wrath (in inglese \"Cape Wrath\", in gaelico \"Am Parbh\") \u00e8 un capo del Sutherland, nella Scozia settentrionale."}
{"id": "2218844", "revid": "729019", "url": "https://it.wikipedia.org/wiki?curid=2218844", "title": "Caproni Ca.308", "text": "Il Caproni Ca.308 \"Borea\" era un bimotore di linea ad ala bassa sviluppato dall'azienda italiana Cantieri Aeronautici Bergamaschi (CAB) (Gruppo Aeronautica Caproni) negli anni trenta."}
{"id": "2218845", "revid": "1144705", "url": "https://it.wikipedia.org/wiki?curid=2218845", "title": "Andrea di Ricco", "text": "Biografia.\n\"Visse Andrea anni ottantuno, e mor\u00ec innanzi a Cimabue nel 1294\". Cos\u00ec ci informa il Vasari nelle Vite. \nIntrodusse in Toscana l'arte del mosaico facendo venire da Venezia Apollonio \"greco\" da cui apprese i segreti del mestiere e con cui collabor\u00f2 nei primi lavori eseguiti a Firenze nei mosaici del battistero. Affrancatosi dal maestro divenne a sua volta tanto abile e apprezzato nell'arte musiva da fare scuola. Le sue opere furono prese come esempi da seguire da Gaddo Gaddi e da Giotto. \nSecondo Vasari, fu maestro di Buonamico Buffalmacco\nFu forse padre di Antonio d'Andrea Tafi che \u00e8 citato nel \"Libro della Compagnia di San Luca\" nel 1348."}
{"id": "2218850", "revid": "729019", "url": "https://it.wikipedia.org/wiki?curid=2218850", "title": "Hallunda (metropolitana di Stoccolma)", "text": "Hallunda \u00e8 una stazione della metropolitana di Stoccolma.\n\u00c8 situata nel comune di Botkyrka, zona periferica esterna al comune di Stoccolma ma facente comunque parte della pi\u00f9 vasta Contea di Stoccolma. La stazione si trova sul tracciato della linea rossa T13, tra la fermata di Alby e il capolinea di Norsborg.\nLa sua apertura ufficiale avvenne il 12 gennaio 1975, stesso giorno in cui inizi\u00f2 ad essere operativo il tratto tra Fittja e Norsborg. In ordine cronologico \u00e8 stata la 77\u00aa fermata della rete cittadina.\nLa piattaforma, collocata in superficie, \u00e8 accessibile dal centro commerciale \"Hallunda centrum\" e dal viale \"Skarpbrunnav\u00e4gen\". Il progetto per la costruzione della stazione fu affidato all'architetto Michael Granit, mentre all'esterno della biglietteria campeggia un'opera dell'artista giapponese Kazuko Tamura (datata 1993) composta da plexiglas e tubi al neon.\nL'utilizzo medio quotidiano durante un normale giorno feriale \u00e8 pari a 2.600 persone circa."}
{"id": "2218851", "revid": "88548115", "url": "https://it.wikipedia.org/wiki?curid=2218851", "title": "Terra da fonderia", "text": "La terra da fonderia \u00e8 una terra che viene usata in fonderia per la preparazione delle forme transitorie, cio\u00e8 dei contenitori entro cui viene colato il metallo fuso per la produzione di getti.\n\u00c8 costituita da un impasto naturale o sintetico di sabbia silicea, di agglomerante (argilla, bentonite, cemento, silicato di sodio o di etile, resina, olio di lino, catrame, melasso, ecc.) e di acqua. \nLe caratteristiche di una terra sono:\nLe terre debbono rispondere ai requisiti:\nLa terra di fonderia \u00e8 molto usata nelle industrie, perch\u00e9 non \u00e8 una lavorazione molto costosa"}
{"id": "2218856", "revid": "1728", "url": "https://it.wikipedia.org/wiki?curid=2218856", "title": "Felice Bisazza", "text": "Gi\u00e0 all'et\u00e0 di vent'anni scrisse la sua prima opera, \"Versi Poetici\", che gli procur\u00f2 l'ammirazione di molti influenti letterati e l'onorificenza della Croce di cavaliere da parte del re Ferdinando II delle Due Sicilie. Altre sue opere di rilievo sono: \"Leggende ed Ispirazioni\" (1841), \"Il Settentrione\", \"Sul Romanticismo\" (1832), \"Sulla Dignit\u00e0 poetica\", \"Fede e Dolore\" (1863), nelle quali traspare l'influsso romantico e un forte senso religioso. Tradusse numerose opere, tra le quali \"Morte di Abele\" di S. Gessner e \"L'Apocalisse\" di San Giovanni evangelista. Inoltre fu autore di libretti e cantate sceniche (da ricordare \"Gli amori di Paolo e Virginia\" e \"Il trionfo della pace\") e collabor\u00f2 come giornalista e critico letterario in numerosi quotidiani locali e nazionali. \nNel 1851 fu nominato docente di Letteratura italiana presso l'Universit\u00e0 di Messina. \nMor\u00ec nel 1867 a causa di un'epidemia di colera, dopo avere rifiutato tutte le cure e la possibilit\u00e0 di sfuggire al morbo allontanandosi da Messina. A tal proposito \u00e8 rimasta famosa la sua frase: \"Dovunque io mi rifugga, la spada di Dio mi raggiunger\u00e0 se Egli vuole colpirmi e, se vuole colpirmi, ci\u00f2 non pu\u00f2 essere un male, perch\u00e9 Dio \u00e8 un bene!\"."}
{"id": "2218859", "revid": "124123", "url": "https://it.wikipedia.org/wiki?curid=2218859", "title": "Landolfo I", "text": "Biografia.\nDi lui scrive papa Giovanni XIII quando era ancora vescovo il 19 dicembre 956, lo incontra il 7 settembre 967 nella chiesa cattedrale di Benevento. Dell'incontro narra anche l'Ughelli, attraverso la bolla del 26 maggio 969 che aveva trascritto.\nDiventato arcivescovo, Landolfo nel 970, consacra il vescovo di Sant'Agata de' Goti. Di lui racconta anche lo storico e monsignore in occasione del dono dei suoi possedimenti, presso il ponte San Valentino, alla chiesa."}
{"id": "2218860", "revid": "124123", "url": "https://it.wikipedia.org/wiki?curid=2218860", "title": "Alone (arcivescovo)", "text": "Biografia.\nIl nome di questo arcivescovo ricorre in varia forma: \u00abDilectissimo nobis Alone\u00bb, scrive chi lo consacr\u00f2.\nNominato da papa Giovanni XIV in una lettera che reca la data del dicembre 983, succede alla guida spirituale dell'arcidiocesi beneventana a Landolfo I.\nIl suo nome \u00e8 noto per il suo lavoro riguardante l'arciepiscopato e per aver negoziato con l'imperatore Ottone II, in quei tempi a Benevento (8 ottobre 981) ma non mancarono dissidi interni sul suo operato. La morte dell'imperatore (7 dicembre 983) (e, diversi mesi dopo, quella di Giovanni XIV) gli tolse il suo appoggio per la carriera ecclesiastica."}
{"id": "2218865", "revid": "228587", "url": "https://it.wikipedia.org/wiki?curid=2218865", "title": "Rifiuto organico umano", "text": "I rifiuti organici umani sono un tipo di rifiuti che costituiscono l'insieme dei prodotti dell'attivit\u00e0 biologica dell'uomo, come le feci e l'urina.\nI rifiuti organici umani sono principalmente trasportati nelle acque di scolo attraverso il sistema delle fognature. \nIn alternativa sono smaltiti con i pannolini con i comuni rifiuti.\nI rifiuti organici umani possono essere un concreto pericolo per la salute, perch\u00e9 costituiscono un vettore per le malattie sia batteriche che virali.\nUn importante risultato della civilizzazione dell'uomo \u00e8 stato la riduzione della trasmissione di malattie attraverso i rifiuti organici umani grazie alla pratica dell'igiene e della sanit\u00e0, con lo sviluppo dei sistemi per le acque di scolo e idraulici. \nL'Impero romano aveva un sistema di fognature molto efficiente, come la Cloaca Maxima.\nI rifiuti organici umani possono essere ridotti o riutilizzati con l'utilizzo di orinatoi senza acqua e \"toilet\" per il \"compost\" e acque grigie. Il metodo pi\u00f9 comune per il trattamento dei rifiuti nelle aree rurali dove non sono presenti i sistemi comunali per le acque di scolo \u00e8 l'uso del sistema dei contenitori settici."}
{"id": "2218871", "revid": "1776051", "url": "https://it.wikipedia.org/wiki?curid=2218871", "title": "Ansberto di Rouen", "text": "Nacque da un nobile guerriero di nome Siwin, consigliere del re Clodoveo II, oltre che suo referendario, e fu il terzo abate dell'Abbazia di Saint-Wandrille a Fontenelle e poi vescovo di Rouen e cancelliere del re Clotario III.\nBiografia.\nFu educato dal padre alle armi e alla caccia, ma gi\u00e0 in giovane et\u00e0 fu attratto dalla vita religiosa. Il padre, preoccupato di dargli una vantaggiosa sistemazione, chiese per lui la mano di Angadrisma, figlia di Roberto, conte di Renty e cancelliere del re Clotario III. Ansberto e Angadrisma, pur accettando il fidanzamento per obbedienza ai genitori, non intendevano sposarsi, perch\u00e9 volevano consacrare la loro vita a Dio, e si fecero la promessa reciproca di mantenere per sempre la verginit\u00e0. Angadrisma inoltre fece preghiere affinch\u00e9 qualche malattia le togliesse la sua bellezza, la sua preghiera fu esaudita e ben presto il suo viso fu rovinato da una brutta malattia della pelle, tanto che i genitori dovettero acconsentire alla sua separazione da Ansberto e al suo ingresso nel convento di Sant'Audoeno (Sant'Ouen). Dopo la sua consacrazione, miracolosamente guar\u00ec dalla malattia e riacquist\u00f2 la sua bellezza, ci\u00f2 impression\u00f2 fortemente tutti.\nAnsberto, felice per tutto ci\u00f2, desiderava votarsi anche lui alla vita religiosa, ma fu costretto a restare ancora per qualche tempo alla corte di Clotario III, perch\u00e9 dovette sostituire Roberto nell'incarico di cancelliere del re; di questo periodo ci resta la traccia di un documento dell'epoca da lui redatto: si tratta di un giudizio di Clotario III, fra l'abbazia di Saint-Denis e il vescovo di Le Mans Baracharius pronunciato nel novembre 659. Ansberto rest\u00f2 ancora qualche tempo a palazzo, anche se non sopportava l'atmosfera dissoluta da cui era circondato.\nUna notte, nel 673 lasci\u00f2 segretamente il palazzo e si rec\u00f2 nell'abbazia di Fontenelle, per raggiungere l'abate Vendregisilo della cui vita ascetica gli era giunta la fama. Questi lo rimprover\u00f2 perch\u00e9 aveva lasciato il suo incarico, e allora Ansberto ritorn\u00f2 dal re e chiese di esserne esentato. Torn\u00f2 a Fontenelle e presto fece i voti religiosi, poi fu ordinato sacerdote dal vescovo di Rouen Sant'Audoeno. Pur essendo un dotto studioso dei testi sacri, non disdegnava i lavori manuali, un giorno che zappava i campi incontr\u00f2 il principe Thierry, terzo figlio di Clodoveo II, che andava a caccia e gli predisse che sarebbe diventato re, e per prova di ci\u00f2 gli disse che il terreno dove aveva piantato la tenda sarebbe rimasto sempre verdeggiante. Il principe gli rispose che se un giorno fosse divenuto re, l'avrebbe fatto vescovo.\nAlla morte di Vendregisilo, a capo dell'abbazia di Fontenelle and\u00f2 Lamberto, un cugino di Angadrisma, con il quale Ansberto era molto legato. Quando poi Thierry divent\u00f2 re nomin\u00f2 Lamberto vescovo di Lione e Ansberto divent\u00f2 abate di Fontenelle. Questa nomina riemp\u00ec di felicit\u00e0 i monaci dell'abbazia, che ringraziarono Dio per aver loro dato un superiore cos\u00ec buono. Ansberto govern\u00f2 molto saggiamente l'abbazia, facendosi amare pi\u00f9 che temere. Cur\u00f2 sia le esigenze spirituali che materiali del monastero. Fece costruire un ospizio per ricoverarvi dodici poveri vecchi rifornendoli di tutto il necessario. Fece anche costruire altri due alloggi per i poveri sfamandoli.\nNella sua \"Vita\" scritta dal monaco Aigrado si legge che \u00ab...sebbene fosse il superiore degli altri, era il pi\u00f9 umile di tutti, si vestiva poveramente ed era molto frugale, dal suo viso promanava la serenit\u00e0 e la luce del suo spirito, era ammirevole per la sua pazienza, e grande era il suo amore per i poveri, ai quali faceva grandi elemosine...\u00bb. Ansberto fece anche costruire la biblioteca dell'abbazia, arricchendola di molti testi antichi fra i quali Cicerone, e degli scritti di San Gregorio Magno e di San Colombano. Due anni dopo and\u00f2 a fondare un'abbazia a Douz\u00e8re, nel Delfinato, ritornando poi a Fontenelle.\nQualche tempo dopo il santo vescovo di Rouen Audoeno mor\u00ec. Ansberto partecip\u00f2 ai funerali con tutti i suoi monaci, allora gli abitanti di Rouen lo vollero come vescovo e mandarono un'ambasceria dal re Thierry per perorare la causa. Ansberto fu chiamato dal re, ma si rifiut\u00f2 di andare per paura di essere nominato vescovo, il re lo fece chiamare nuovamente, anche perch\u00e9 vedeva il compirsi della profezia di Ansberto, e appena questi giunse a corte, lo fece consacrare arcivescovo di Rouen dal suo vecchio amico Lamberto arcivescovo di Lione.\nDa vescovo svolse il suo incarico con estremo zelo e umilt\u00e0, occupandosi dei poveri, curando il restauro delle chiese, dando sistemazione alle reliquie di sant'Audoeno nella chiesa di San Pietro. Diede anche dei particolari privilegi all'abbazia di Fontenelle. Scrisse un libro dal titolo \"Quaestiones\".\nIntanto in Francia scoppi\u00f2 una guerra civile dopo la quale Thierry venne comunque riconosciuto sovrano unico e legittimo di tutti i regni franchi anche se dovette cedere ogni potere a Pipino di Herstal, nominato maggiordomo di palazzo e \"dux et princeps\" dei Franchi. Alcuni malevoli accusarono Ansberto di aver favorito i nemici di Pipino Varato e Gilimer. Pipino allora lo esili\u00f2 nel monastero di Hautmont, dove per\u00f2 Ansberto ebbe modo di ritrovare la sua vocazione ascetica, e la fama della sua santit\u00e0 si diffuse per tutto il circondario. Dopo qualche tempo Pipino riconobbe l'errore che aveva fatto e gli ordin\u00f2 di tornare a Rouen, ma Ansberto, che sentiva approssimarsi l'ora della sua morte, gli mand\u00f2 a chiedere umilmente di poter essere seppellito nell'abbazia di Fontenelle. Qualche giorno dopo riun\u00ec per la messa tutti i monaci, la celebr\u00f2, diede la benedizione a tutti, fece il segno della croce e dolcemente mor\u00ec, era il 9 febbraio 695..\nCulto.\nIl Martirologio romano fissa la memoria liturgica il 9 febbraio.\nIl corpo di Asberto fu portato a Fontenelle come lui aveva richiesto, durante il viaggio avvennero parecchi miracoli, alcuni indemoniati furono liberati, dei paralitici furono guariti, e altri malati ricevettero sollievo dalle loro malattie. A Fresnoy-le-Grand una donna da tanto tempo indemoniata si avvicin\u00f2 al feretro del santo e fu liberata, i fedeli costruirono in quello stesso luogo una cappella, che fu meta di pellegrinaggio e dove avvennero parecchi prodigi. Ma il miracolo pi\u00f9 grande fu che dopo un lungo viaggio durato un mese, al momento di seppellirlo, il corpo fu trovato intatto e con diverse croci impresse sulle braccia e sul torace. Fu quindi sepolto nell'abbazia di Fontenelle, dove avvennero parecchi miracoli. Dopo per paura delle incursioni dei Normanni le sue reliquie subirono diversi trasferimenti, in ultimo furono portate nella chiesa di San Pietro in Gand dove durante le guerre di religione furono bruciate dagli Ugonotti, nel 1579.\nSant'Ansberto viene raffigurato seduto che legge con un flagello in mano, oppure con un calice in mano, forse per ricordare che quando si trovava a Fontenelle si prendeva cura della vigna del convento."}
{"id": "2218876", "revid": "709565", "url": "https://it.wikipedia.org/wiki?curid=2218876", "title": "Girls Saurus", "text": " \u00e8 un manga giapponese ideato e disegnato da Kei Kusunoki. I tre \"tank\u014dbon\" sono stati pubblicati per la prima volta tra il marzo ed il dicembre 2002. Kusunoki successivamente ha dato vita ad un seguito di quest'opera chiamata Girls Saurus DX raccolta in 10 volumi tra l'agosto del 2003 ed il dicembre del 2008. In Italia i tre volumi di \"Girls Saurus\" sono stati pubblicati da Play Press Publishing nel 2006 mentre \"Girls Saurus DX\" risulta ancora inedita.\nTrama.\nUn giorno Shingo Chiry\u016b, un ragazzo sedicenne, riceve una lettera d'amore da parte di una ragazza che lo invita ad incontrarsi con lei subito prima di andare a lezione, il giovane incuriosito, accetta e si reca al luogo dell'incontro. Per\u00f2 l'appuntamento non \u00e8 come si aspettava infatti la lettera era stata scritta da una ragazza estremamente obesa che vistasi rifiutata anche dopo essere rimasta a seno nudo lo colpisce con violenza mandandolo sanguinante in ospedale. Da quel giorno la sua vita cambia radicalmente, infatti il trauma subito gli fa sviluppare una forte ginecofobia (paura delle donne) in quanto ognuna di loro gli ricorda un dinosauro pronto a colpirlo. Un mese dopo, di rientro a scuola, questa sua fobia si manifesta e decide cos\u00ec di iscriversi al club di pugilato della scuola per potersi difendere, giunto nella struttura incontra un'esile ragazza di nome Haruka Nishiharu che lo mette alla prova in diversi modi ma durante lo sparring il seno destro della giovane si scopre mostrando due nei vicini l'uno all'altro. Anche la ragazza che lo aveva spedito in ospedale aveva questo particolare sul suo corpo ed era rimasto ben impresso nella mente di Shingo, all'inizio pensa sia solo una coincidenza ma \u00e8 proprio lei a svelare di essere colei che gli si era dichiarata e che lo aveva colpito. Il ragazzo impaurito decide di andarsene ma proprio in quel momento arriva Hijiri Fus\u014d, l'infermiera della scuola, che lo convince a restare in questo club di pugilato completamente femminile per curare la sua ginecofobia e non restare per sempre vergine. Questa sua fobia per\u00f2 al posto di allontanare le ragazze lo rende molto attraente ai loro occhi e molte, come Nozomi Kanayama, utilizzeranno tutti gli stratagemmi possibili per fare proprio il giovane Shingo.\nPersonaggi.\nIl ragazzo sedicenne protagonista della storia. Un giorno riceve una lettera d'amore da parte di una ragazza e incuriosito si reca all'appuntamento, giunto sul posto scopre per\u00f2 che l'autrice \u00e8 una ragazza enorme e molto obesa. Impaurito, non riesce a dire nulla e la ragazza che si era scoperta il seno dinnanzi a lui sentendosi offesa lo colpisce mandandolo all'ospedale. Questa esperienza gli fa sviluppare una forte paura delle donne che vede come dei dinosauri. Dopo un mese al ritorno a scuola decide di iscriversi al club di pugilato cos\u00ec da potersi difendere dalle ragazze ma scopre ben presto che una di loro era proprio la stessa ragazza che lo aveva spedito in ospedale bench\u00e9 molto dimagrita. Questa sua paura per\u00f2 lo fa risultare molto attraente per l'altro sesso e diverse ragazze proveranno ad avvicinarsi a lui, sempre a causa del trauma subito sviluppa una sorta di radar con cui riesce ad individuare ogni ragazza presente vicino a lui, sia che si tratti di una normale studentessa sia che si tratti di una ninja.\nL'enorme ragazza che si era confessata a Shingo e vistasi rifiutata lo aveva mandato in ospedale. Il ragazzo non la riconosce immediatamente in quanto lei ha perso moltissimo peso facendo pugilato, solo i due nei presenti sul suo seno destro fanno capire a Shingo di chi si tratti. All'inizio Haruka \u00e8 arrabbiata con il giovane per come \u00e8 stata rifiutata ma comunque si preoccupa lo stesso per lui. Col progredire della storia gli avvicina sempre pi\u00f9 sentendosi in colpa per avergli causato la ginecofobia ed avergli riempito il corpo di cicatrici. Proprio per essere la causa della fobia del ragazzo le risulter\u00e0 difficile avvicinarsi a lui in quanto il giovane ha spesso flashback del giorno in cui venne picchiato. Ha paura di tutto ci\u00f2 che \u00e8 collegato al soprannaturale e quando si spaventa si aggrappa a Shingo. Nel corso del manga verranno introdotte anche le sue sorelle \"Yukari\" e \"Akari\".\nUn altro membro del club di pugilato che per\u00f2 ha un fisico molto poco sviluppato facendola sembrare una bambina pi\u00f9 che una ragazza. Si \u00e8 innamorata di Shingo da quando il ragazzo l'ha aiutata a prendere un libro dal titolo \"un centinaio di modi per attaccar bottone coi ragazzi\" che si trovava in uno scaffale troppo in alto per lei. Nozomi fa qualunque cosa per far suo il ragazzo, alcune volte cercando di irretirlo con comportamenti sessuali espliciti altre, in modo meno esplicito ma altrettanto efficace, come rompendo la maniglia dello spogliatoio per restare da sola con lui, avendo preparato in anticipo coperte e cibarie (di solito drogate con sonniferi). Comunque, a causa del suo corpo da bambina, i suoi tentativi di provocare Shingo e gli altri ragazzi non vanno mai a buon fine.\nLa sorellina di Shingo e l'unica ragazza di cui non aveva paura soprattutto perch\u00e9 si vestiva come un ragazzo. Un giorno essendo stata scambiata per un bambino viene vestita per scherzo con abiti femminili ma questo evento fa nascere in lei il desiderio di cambiare look e vestirsi da ragazza, avendo una crescita molto precoce i ragazzi la scambiano per una teenager mentre invece lei \u00e8 solo al sesto grado di istruzione. Subaru sviluppa una morbosa attrazione verso il fratello che va ben oltre al semplice amore fraterno e vuole cos\u00ec diventare l'unica donna della vita di Shingo immaginandosi anche sposata con lui. \u00c8 molto gelosa delle ragazze che gli si avvicinano e la madre comunque non \u00e8 troppo convinta nel vietare questo tipo di rapporto in quanto anche a lei non dispiacciono i film in cui sono presenti scene incestuose.\nUna ragazza dai capelli molto corti che si veste da ragazzo, \u00e8 l'erede di un'importante e facoltosa famiglia. \u00c8 iscritta al secondo anno di studi oltre ad essere il presidente del club di pugilato che Shingo frequenta. Akira sarebbe voluta nascere ragazzo e perci\u00f2 si comporta e si veste come tale infatti non si fa problemi a spogliarsi sotto gli occhi del ragazzo che all'inizio considera solo come un compagno. Nonostante a scuola abbia questo atteggiamento a casa si veste come una perfetta donna giapponese ed \u00e8 istruita alla perfezione nella cerimonia del t\u00e8 (cha-no-yu) e nell'arte della disposizione dei fiori recisi (ikebana), ha molta paura della madre e una volta su richiesta della stessa si \u00e8 quasi sposata con Shingo. Anche lei per\u00f2 \u00e8 gelosa delle altre ragazze che si avvicinano al ragazzo.\nIntrodotta solo in \"Girls Sauro DX\" \u00e8 una piccola ragazza, dal seno molto prosperoso, appena trasferitasi nella classe di Shingo. Porta i capelli raccolti in trecce e a causa della sua miopia (porta gli occhiali) e della sua sbadataggine arreca molti danni alla propriet\u00e0 della scuola (proprio per questo era stata cacciata dal vecchio istituto), si prende una cotta per Shingo in quanto lui si preoccupa per lei in quanto sempre coinvolta in qualche disastro. Spesso perde anche i vestiti senza accorgersene a causa del fatto che gli occhiali le vanno sempre a finire sopra la testa.\nUn ragazzo che era innamorato di Haruka quando era grassa, perch\u00e9 ha un feticismo verso le ragazze obese. \u00c8 considerato un cuoco molto esperto ma tutta la sua conoscenza deriva da fatto di aver studiato per fare tornare grassa la ragazza di cui era infatuato ma questo suo tentativo ha effetti controproducenti facendo ingrassare solo la sorella di Haruka. Viene considerato un ottimo combattente ed un ragazzo di buon cuore (ad esempio aiuta una vecchietta ad attraversare la strada), vede Shingo come un avversario da battere, ma piange spesso sulle sue spalle tutte le volte che Haruka lo respinge. Sembra comunque essere molto corteggiato dalle ragazze al punto che due modelle ingrassano appositamente per entrare nelle sue grazie.\nL'infermiera della scuola e il leader del club di pugilato. Si considera molto sexy ed \u00e8 felice nel vedere piangere le altre donne che sono colpite dalla sua bellezza. \u00c8 molto attaccata ai soldi e farebbe di tutto per averne sempre di pi\u00f9. Di solito tratta Shingo come il proprio cagnolino.\nUn bellissimo ragazzo con una faccia d'angelo che purtroppo, a causa dei suoi lineamenti femminili, viene spesso scambiato per una ragazza e molestato. Anche Shingo all'inizio crede che sia una ragazza ed infatti non capisce come mai la sua ginecofobia non lo colpisca quando gli sta vicino. Addirittura una ragazza lesbica prova a mettersi con lui vedendo questa sua somiglianza ad una ragazza come l'unico modo per poter stare con un ragazzo. \u00c8 innamorato di Nozomi che per\u00f2 non gli presta attenzione essendo infatuata a sua volta di Shingo oltre ad essere gelosa di lui in quanto pi\u00f9 popolare di lei stessa tra i ragazzi. Lui e Arahata provengono dalla stessa scuola e molti ragazzi pensano che lui si travesta da ragazzo per poter andare in scuola maschile.\nShingo la conosce dopo aver vinto un'uscita a 4 con un suo compagno di classe e la sua fidanzata, ma al contrario di quanto gli era stato promesso questa ragazza non \u00e8 affatto attraente, bens\u00ec ha un aspetto orrendo: porta degli occhiali enormi, \u00e8 magrissima e ha dei denti molto sporgenti \u00e8 insomma un vero mostro tant'\u00e8 che viene scambiata prima per la madre di Shingo, poi per una scimmia e infine per un ragazzo. Fortunatamente interviene Haruka che involontariamente gli consente di scappare.\nLa ragazza considerata da tutti la pi\u00f9 bella della scuola e per questo chiamata \"Madonna\". Una mattina si scontra con Shingo, in fuga da Haruka, che involontariamente la bacia e da questo momento lei \u00e8 sempre pi\u00f9 attratta dal ragazzo e gli chiede di diventare il suo fidanzato. Vistasi rifiutata fa affiorare la sua vera crudele natura e cerca di mettere in cattiva luce Shingo davanti a tutta la scuola per farlo allontanare dagli altri e poterlo fare suo cos\u00ec da soddisfare la sua sadica indole. Purtroppo i suoi piani non vanno a buon fine perch\u00e9 il ragazzo \u00e8 sempre protetto da Haruka, Nozomi, Akira e anche da miss. Hijiri che solo dopo aver saputo che quello a lei dato da \"Shingo\" fosse il suo primo bacio acconsentono ad una resa dei conti tra i due che finisce in modo del tutto inatteso."}
{"id": "2218877", "revid": "1821847", "url": "https://it.wikipedia.org/wiki?curid=2218877", "title": "Rothenburg ob der Tauber", "text": "Rothenburg ob der Tauber \u00e8 una citt\u00e0 del \"Land\" della Baviera, in Germania (425 m s.l.m. e circa abitanti), posta su un colle che domina il fiume Tauber, conserva un impianto medievale con mura e fortificazioni ben conservate.\nNel territorio comunale, a nord-est, la Tauber accoglie le acque del fiume Altm\u00fchl.\nStoria.\nOrigini.\nI principali eventi storici, secondo Tarek Mantaoglu, partono dal X secolo; al 950 circa si fa risalire la fortezza che si trovava al posto dell'odierno giardino del castello del Conte di Comburg-Rothenburg. Intorno al 1070 i Conti di Comburg-Rothenburg, che erano anche i proprietari del villaggio di Gebsattel, costruirono sulla sommit\u00e0 della collina, circondata dal fiume Tauber, il castello di Rothenburg, che oggi si chiama \"Essigkrug\" (letteralmente \"boccale d'aceto\").\nNel 1116 la stirpe dei Conti di Comburg-Rothenburg si estinse. Il conte Heinrich lasci\u00f2 l'intero suo patrimonio, incluse le propriet\u00e0 di Gebsattel e Rothenburg, al monastero di Comburg, fondato dalla sua famiglia. Ma l'imperatore Enrico V nomin\u00f2 come erede il nipote Konrad di Hohenstaufen. Konrad, conosciuto come Corrado III e imperatore del Sacro Romano Impero (1138-1152), nel 1142 scambi\u00f2 un appezzamento di terreno del convento di Neum\u00fcnster, vicino a W\u00fcrzburg, per una parte della collina di Detwang, e vi eresse la \"Stauffenburg Rothenburg\".\nBasso medioevo.\nNel 1164 mor\u00ec di malattia un cittadino di Rothenburg, noto per aver accompagnato il suo tutore Federico I Barbarossa in un viaggio che li aveva condotti quasi fino a Roma. All'incirca nel 1170 intorno alla Stauffenburg si eresse anche la citt\u00e0 di Rothenburg. Il centro era formato dalla piazza del mercato e dalla chiesa di San Giacomo. Il percorso della prima fortificazione \u00e8 visibile: cantina vecchia, fossa antica, mercato dei lattai, la \"S\u00fclzengasse\" e la \"K\u00fcblergasse\". Le mura e le torri sono state costruite nel XIII secolo. Le torri \"Weisse Turm\" e \"Markusturm\", con il famoso arco \"R\u00f6derbogen\", sono ancora intatte.\nTra il 1194 ed il 1254 gli Staufer conferirono l'amministrazione dei beni al sindaco di Rothenburg. Il consiglio era formato dagli scabini della magistratura. Sorsero le comunit\u00e0 di San Giovanni e dell'Ordine teutonico presso la chiesa di San Giacomo, ed il monastero dei domenicani, che oggi \u00e8 un museo. Il suo fondatore fu Lupole di Nordenberg. La strada cosiddetta degli Staufer (oggi detta anche \"Strada romantica\"), fu realizzata all'incirca nel 1250 e tuttora porta da Augusta a W\u00fcrzburg passando anche da Rothenburg. Fra il 1241 ed il 1242, nell'elenco delle imposte di Rothenburg si menzionarono gli ebrei di Rothenburg. Il Rabbino di Rothenburg Meir ben Baruch era reputato un legale molto esperto.\nCitt\u00e0 imperiale.\nNel 1274 Rothenburg ottenne dal Re Rodolfo I d'Asburgo lo statuto di citt\u00e0 libera dell'Impero. Si attestano tre fiere. Negli anni seguenti la citt\u00e0 si espanse con la \"Galgengasse\" ed il \"Galgentor\", con la \"R\u00f6dergasse\" ed il portone \"R\u00f6dertor\", con la \"Gebsattlergasse\" ed il portone \"Gebsattlertor\" e con la \"Klingengasse\" e il portone \"Klingentor\". I cittadini ed i cavalieri della citt\u00e0 costruirono il monastero di San Francesco (vicino al mercato del bestiame, situato nella \"Herrengasse\") e l'ospedale del Santo Spirito. L'Ordine teutonico inizi\u00f2 dal 1336 la costruzione della chiesa di San Giacomo, alla quale parteciparono i cittadini. Il pellegrinaggio del Sacro Sangue convoglia tuttora molti pellegrini a Rothenburg.\nNel 1330 fu portata a compimento la costruzione della chiesa San Francesco. Nel 1350 la citt\u00e0 ottenne il diritto di percepire imposte e fu messa sotto la tutela dell'Imperatore. Nel 1352 Rothenburg, pagando un riscatto, si liber\u00f2 da W\u00fcrzburg e si chiam\u00f2 in seguito Citt\u00e0 Libera Imperiale. Nel 1356 un terremoto distrusse il \"vecchio castello\". La cappella di San Biagio invece resistette e si trova ancora oggi in sito.\nNel 1373 il consiglio municipale ed i cittadini iniziarono la costruzione della chiesa di San Giacomo (\"St. Jakob\"). Dopo il contratto concluso con l'Ordine teutonico nel 1398, la citt\u00e0 si assunse la responsabilit\u00e0 della costruzione. La chiesa di San Giacomo divenne la chiesa maggiore della citt\u00e0. Nello stesso tempo si iniziava la costruzione del municipio in stile gotico. Rothenburg si un\u00ec nel 1378 all'alleanza dei comuni della Svevia, comandata dalla citt\u00e0 di Ulma.\nLa citt\u00e0 raggiunse la sua fioritura sotto il governo del sindaco Heinrich Toppler (1373-1408), grazie alle sue abilit\u00e0 diplomatiche e di capitano militare. Nel Quattrocento Rotheburg divenne la citt\u00e0 pi\u00f9 popolata della Franconia insieme a Norimberga. Quanto alla popolazione era l'ottava e tale rimase fino all'anno 1802. Nel 1485, dopo 170 anni, termin\u00f2 la costruzione della chiesa di San Giacomo, rimasta intatta sino ad oggi.\nRiforma protestante.\nNel 1525 Rothenburg prese parte alla Guerra dei contadini tedeschi e cerc\u00f2 di introdurre la Riforma protestante. Alla fine il Conte Kasimir fu costretto ad arrendersi. Johann Teuschlein e altri capitani furono giustiziati.\nSotto il governo del sindaco Johann Hornburg, nel 1544, fu introdotta la Riforma. Nel 1559 fu emanato un regolamento protestante. Un consiglio formato da tre consiglieri e tre chierici decideva sugli affari della Chiesa. Solamente l'Ordine dei Giovanniti (fino al 1809) e l'Ordine teutonico (comprato dalla citt\u00e0 nel 1672) rimasero cattolici, dovendo per\u00f2 rinunciare alle loro chiese di San Giacomo e San Giovanni. Nel 1590 ebbe inizio la ricostruzione della parte orientale del municipio, che si era incendiato nel 1501. Negli anni seguenti, fino all'inizio della guerra dei trent'anni, la citt\u00e0 prosper\u00f2. Il consiglio e i cittadini costruirono edifici di stile rinascimentale, per esempio la birreria \"Braumeisterhaus\", il granaio, il ginnasio vicino alla chiesa di San Giacomo e la parte nuova dell'ospedale di Santo Spirito.\nGuerra dei trent'anni.\nDurante la guerra dei trent'anni la citt\u00e0 dovette contribuire alle spese, disporre acquartieramenti per le truppe e stanziare gli alloggiamenti invernali per i soldati. Negli anni 1634, 1634 e 1645 Rothenburg fu assaltata. Dal 1632 al 1634 fu alleata con la Svezia. La citt\u00e0 fu occupata dai Francesi nel 1645. Rapine e malattie causarono danni gravissimi. Il numero degli abitanti si ridusse in citt\u00e0 e in campagna. Costretta dai debiti, Rothenburg vendette ripetutamente valori e beni immobili. Un assalto dei Francesi nel 1688 caus\u00f2 altri danni gravissimi, mentre la guerra di successione del regno distraeva il paese. La guerra contro la Francia rivoluzionaria (1795-1797) caus\u00f2 agitazioni nel popolo. La Prussia prese il potere nel 1791 su Ansbach e Bayreuth. Si concluse cos\u00ec un contratto che riguardava l'autonomia di Rothenburg.\nFra Baviera, Napoleone e Prussia.\nA causa dei decreti delle grandi potenze dell'Europa di allora e del Reichstag, la citt\u00e0 di Rothenburg pass\u00f2 fra il 1802 ed il 1803 alla Baviera come risarcimento. La Baviera dovette vendere numerosi edifici pubblici e terreni per pagare i debiti dell'impero (ad esempio la cappella della Vergine vicino al mercato del latte, la torre \"Dicker Turm\" sulla \"Stauferburg\"). Le famiglie che erano membri del consiglio, tranne la famiglia dei \"von Staudt\", persero la loro influenza e lasciarono la citt\u00e0. Costretta da Napoleone, la Baviera nel 1810 dovette cedere la parte occidentale di Rothenburg al W\u00fcrttemberg. Il nuovo confine peggior\u00f2 la situazione economica della citt\u00e0 e dei dintorni. La situazione si riprese solo dopo la fondazione dell'Impero Tedesco del 1871 grazie al turismo e alla industrializzazione.\nStoria contemporanea.\nCon il 1873 Rothenburg fu connessa alla rete ferroviaria. Dapprima fino a Steinach, per congiungersi al tratto principale da Ansbach a W\u00fcrzburg, poi a Domb\u00fchl per poter viaggiare da Ansbach a Stoccarda. Le strutture furono ampliate dai sindaci Karl Mann (1886-1908) e Ludwig Siebert (1908-1919). La popolazione crebbe da abitanti (nel 1871) a (nel 1910). Nel 1881 ci fu il debutto della rappresentazione della storia del \"Meistertrunk\". Rothenburg fu riscoperta dai turisti. La citt\u00e0 fu bombardata e parzialmente distrutta nel 1945 e solamente grazie all'opposizione di un generale statunitense, Rothenburg fu risparmiata dall'annientamento totale. Negli anni seguenti il centro storico di Rothenburg fu completamente ricostruito con aiuti finanziari nazionali ed internazionali. Il ritorno dei profughi caus\u00f2 l'aumento della popolazione da abitanti nel 1939 a nel 1971. Rothenburg \u00e8 diventata un noto centro turistico. Milioni di persone la visitano ogni anno.\nLuoghi d'interesse.\nLa citt\u00e0 \u00e8 anche dotata di diversi Musei: il Reichsstadtmuseum cio\u00e8 il museo civico, con reperti archeologici, ricordi storici e dipinti, \u00e8 sistemato in un convento fondato nel 1288 e ampliato successivamente fino al XVI secolo, interessanti sono gli ambienti conventuali e il chiostro. Il Frankisches Heimatmuseum \u00e8 sistemato in una casa del 1270 detta \"Handwerkhaus\" a graticcio in parte, che \u00e8 stata per sette secoli sede di diverse corporazioni artigiane, da cui deriva appunto il nome che letteralmente significa casa degli artigiani, di cui sono visibili gli ambienti, i mobili, le balconate e il pozzo dell'inizio del XIV secolo.\nSingolare \u00e8 il \"Kriminal- und Foltermuseum\", museo di criminologia e della tortura in cui sono visibili ben oggetti originali (documenti, opere grafiche, e strumenti di tortura di tutti i paesi), \u00e8 quasi d'obbligo per il turista farsi fotografare con la testa infilata nella gogna. Inizia dalla piazza centrale la pi\u00f9 bella strada della citt\u00e0 la Herrngasse su cui si affacciano dei pregevoli palazzetti nobiliari alcuni con alti frontoni, di epoca diversa, in mezzo alla strada c'\u00e8 una fontana barocca.\nEconomia.\nTurismo.\nLa cittadina, che \u00e8 dotata di una buona attrezzatura alberghiera, ha la sua principale attivit\u00e0 nel turismo, fa infatti parte dell'itinerario turistico di 341\u00a0km che va da F\u00fcssen, cittadina delle Alpi bavaresi nei cui dintorni sono i famosi castelli reali di Baviera, a W\u00fcrzburg, in Franconia, detta \"Romantische Stra\u00dfe\".\nNell'agosto 2012 si \u00e8 svolta la finale mondiale dell'Emergenza Festival che ha messo in competizione gruppi musicali di tutto il mondo."}
{"id": "2218884", "revid": "767487", "url": "https://it.wikipedia.org/wiki?curid=2218884", "title": "Jerry Scheff", "text": "Scheff crebbe nella San Francisco Bay area. Dopo il servizio militare nella marina statunitense torn\u00f2 in California. Cominci\u00f2 la sua attivit\u00e0 a Los Angeles come \"session musician\" (musicista libero professionista chiamato a partecipare a sedute di registrazione). Il suo primo successo fu \"Along Comes Mary\" degli Association (1966), e quel successo lo port\u00f2 a collaborazioni con diversi altri artisti: Bobby Sherman, Johnny Mathis, Johnny Rivers, Neil Diamond, Nancy Sinatra, Pat Boone, Sammy Davis Jr., Bobby Vinton, The Everly Brothers, e The Nitty Gritty Dirt Band. Nel 1971 suona il basso elettrico in studio per \"L.A. Woman\", l'ultimo album registrato dai Doors con Jim Morrison.\nNel 1969 Scheff divenne un membro della TCB Band di Elvis Presley con cui rester\u00e0 fino alla morte di Elvis nel 1977 , tranne che per una pausa tra il 1973 e il 1975.\n\u00c8 apparso in tutti i film-documentario anni '70 di Elvis Presley come That's the Way It Is (Elvis Presley) del 1970 , in Elvis on Tour del 1972 , in \"\" del 1973 primo concerto nella storia via satellite con Elvis che fu visto da oltre 1 miliardo di persone, e in Elvis in Concert nel 1977 che usc\u00ec postumo dopo la morte di Elvis il 16 agosto 1977.\nNegli anni successivi Scheff ha lavorato con Bob Dylan, John Denver, Elvis Costello, Sam Phillips, e molti altri artisti. Scheff ha anche suonato per i Southern Pacific dal 1983 al 1986, e ha partecipato anche al concerto televisivo del 1987 \"Roy Orbison and Friends, A Black and White Night\".\nNel 1976 lo stesso Scheff scrisse la canzone rock \"Fire down Below\" per Elvis Presley, a cui piacque la base musicale e gli promise di inciderla, ma il progetto non and\u00f2 avanti a causa della sua prematura scomparsa, nell'agosto 1977. Jerry nel 2001 pubblic\u00f2 l'album \"Fire Down Below\" con l'omonima canzone in due versioni (1976 e riarrangata nel 2001), cantata dal celebre Terry Milke Jeffrey e accompagnato sempre dalla storica TCB Band e dalle coriste Sweet Inspirations.\nNel 2012 Jerry ha scritto e pubblicato il suo libro autobiografico \"WAY DOWN: Playing Bass with Elvis, Dylan, The Doors and more\".\nDal 2013 al 2017 Jerry Scheff si \u00e8 esibito in diversi concerti in Inghilterra, con Jenson Bloomer e la sua band, suonando i maggiori successi di: Elvis, Bob Dylan e The Doors, mentre nel 2019 ha partecipato in Danimarca ad un concerto interamente dedicato ai The Doors.\nJerry Scheff ha tre figli: Jason, Darin, e Lauren Scheff. Jason Scheff \u00e8 il bassista del gruppo Chicago dal 1985; \u00e8 il coautore della canzone \"Bigger Than Elvis\" come tributo a suo padre."}
{"id": "2218886", "revid": "1543377", "url": "https://it.wikipedia.org/wiki?curid=2218886", "title": "ASTRO-E", "text": "Astro-E e Astro-EII sono due satelliti a raggi X giapponesi, frutto di una collaborazione tra la JAXA e la NASA. Il 10 febbraio 2000, il lancio di ASTRO-E fall\u00ec per l'esplosione del razzo vettore, causando la perdita del satellite, caduto nell'oceano. ASTRO-EII, copia esatta del primo satellite, \u00e8 stato messo in orbita il 10 luglio 2005. Dopo l'avvenuto lancio il satellite \u00e8 stato rinominato Suzaku, che significa \"uccello rosso del sud\". Il telescopio possiede un'alta risoluzione spettroscopica unita ad una banda di energia molto ampia, estesa da 0,3 KeV (raggi X molli) a 600 keV (raggi X duri); principali oggetti delle sue osservazioni sono tutti i fenomeni altamente energetici dell'Universo, come i buchi neri galattici, le pulsar, gli AGN e i resti di supernova.\nL'8 agosto 2005, pochi giorni dopo la messa in orbita, lo strumento principale, lo spettrometro ad alta risoluzione XRS, ha smesso di funzionare a causa di una fuoriuscita dell'elio liquido necessario al raffreddamento del rivelatore stesso. Gli altri strumenti non subirono invece danni. Si \u00e8 progettato di integrare lo strumento non funzionante in Astro-H, successivo satellite a raggi X giapponese, previsto inizialmente per il 2012, lanciato infine nel febbraio 2016 ma andato in avaria a fine marzo dello stesso anno."}
{"id": "2218889", "revid": "110157", "url": "https://it.wikipedia.org/wiki?curid=2218889", "title": "Braintree (Massachusetts)", "text": "Braintree \u00e8 un comune (\"city\") degli Stati Uniti d'America della contea di Norfolk nello Stato del Massachusetts. La popolazione era di 35,744 persone al censimento del 2010.\nGeografia fisica.\nSecondo lo United States Census Bureau, ha un'area totale di 14,5 miglia quadrate (37,6\u00a0km\u00b2).\nStoria.\nLa citt\u00e0 di Braintree fu pianificata nel 1625, colonizzata nel 1635 e incorporata nel 1640 e deve il suo nome all'omonima citt\u00e0 nell'Essex. Successivamente da essa si separarono per i formare i comuni di Quincy (incorporato nel 1792), Randolph (1793), e Holbrook (1872). Braintree faceva parte della contea di Suffolk fino alla creazione della contea di Norfolk nel 1793.\nLa citt\u00e0 di Braintree ha dato i natali ai presidenti John Adams e John Quincy Adams, cos\u00ec come dello statista John Hancock. Il generale Sylvanus Thayer, il \"padre di West Point\", \u00e8 anche nato a Braintree, nella sezione della citt\u00e0 oggi nota come Braintree Highlands.\nBraintree \u00e8 anche il luogo dei tristemente noti Sacco e Vanzetti, oltre che la casa di riposo del co-inventore del telefono Thomas A. Watson (vedi Watson Park).\nLa popolazione di Braintree \u00e8 cresciuta di oltre il 50% nel corso degli anni 20.\nSociet\u00e0.\nEvoluzione demografica.\nSecondo il censimento del 2000, c'erano 33,828 persone.\nEtnie e minoranze straniere.\nSecondo il censimento del 2000, la composizione etnica della citt\u00e0 era formata dal 93,96% di bianchi, l'1,18% di afroamericani, lo 0,11% di nativi americani, il 3,14% di asiatici, lo 0,03% di oceanici, lo 0,64% di altre razze, e lo 0,95% di due o pi\u00f9 etnie. Ispanici o latinos di qualunque razza erano l'1,16% della popolazione."}
{"id": "2218903", "revid": "135224", "url": "https://it.wikipedia.org/wiki?curid=2218903", "title": "Sant'Ansberto", "text": ""}
{"id": "2218904", "revid": "335346", "url": "https://it.wikipedia.org/wiki?curid=2218904", "title": "Storia dei manoscritti del Mar Morto", "text": ""}
{"id": "2218905", "revid": "335346", "url": "https://it.wikipedia.org/wiki?curid=2218905", "title": "Manoscritti biblici del Mar Morto", "text": ""}
{"id": "2218906", "revid": "335346", "url": "https://it.wikipedia.org/wiki?curid=2218906", "title": "Manoscritti non biblici del Mar Morto", "text": ""}
{"id": "2218908", "revid": "125637832", "url": "https://it.wikipedia.org/wiki?curid=2218908", "title": "Kevin Bray", "text": "Biografia.\nNella pubblicit\u00e0, diresse spot pubblicitari per la Nike, Inc., Puma e per la Verizon Communications."}
{"id": "2218910", "revid": "36426", "url": "https://it.wikipedia.org/wiki?curid=2218910", "title": "Horrea galbana", "text": ""}
{"id": "2218911", "revid": "110157", "url": "https://it.wikipedia.org/wiki?curid=2218911", "title": "Chiesa-santuario della Madonna della Morella", "text": "La chiesa-santuario della Madonna della Morella \u00e8 un edificio religioso tardomedievale che si trova a Curio.\nStoria.\nLa chiesa fu costruita nel XIV secolo, ma nel 1597 sub\u00ec un ampliamento e fra il XVII e il XVIII secolo fu trasformata secondo il gusto barocco. Gli affreschi che si trovano sulla facciata sono del 1597, mentre il portico risale forse al XVIII secolo. Un altro portico, precedente e dotato di archi, nel XVII secolo fu incorporato negli interni dell'edificio. Un'ulteriore modifica agli interni, risale invece al 1862, quando Bernardino Giani, Clemente Ferreguti e Agostino Bobbi\u00f9 rimodellarono il presbiterio.\nDescrizione.\nEsterni.\nLe figure affrescate sulla facciata rappresentano la \"Madonna\" e le \"Pie Donne\". I due affreschi furono realizzati da Domenico Bianchini.\nInterno.\nInteressanti le decorazioni dei due altari: quello maggiore ospita una statua della \"Madonna\" del tardo XVII secolo, mentre quello laterale, in stucco, ospita una \"Madonna in trono\" affrescata del XVI secolo.\nSulla volta a botte lunettata che copre sia la navata che il coro si trovano alcune decorazioni realizzate da Enrico Giani nel 1900. Nel vecchio portico gli archi sono contraddistinti dal monogramma di Cristo.\nSulla controfacciata, invece, trova posto entro una nicchia un dipinto di Jost Bl\u00f6chlinger che raffigura la \"Deposizione di Ges\u00f9\" (1974). Alla sua destra una \"Vergine Maria\" dipinta cinquecentesca e opposti a quest'ultima si trovano un bassorilievo in stucco che rappresenta la \"Madonna miracolosa di Genazzano\", un'\"Adorazione dei Magi\" secentesca e diversi ex voto.\nUltima decorazione degna di menzione la \"Via Crucis\" del 1742, articolata in cappelle: solo alcune di queste si sono conservate."}
{"id": "2218912", "revid": "27767", "url": "https://it.wikipedia.org/wiki?curid=2218912", "title": "Solitari", "text": ""}
{"id": "2218914", "revid": "24823", "url": "https://it.wikipedia.org/wiki?curid=2218914", "title": "William Evans", "text": ""}
{"id": "2218917", "revid": "729019", "url": "https://it.wikipedia.org/wiki?curid=2218917", "title": "Nederlandse Kustwacht", "text": "La Nederlandse Kustwacht (in lingua italiana: Guardia costiera dei Paesi Bassi) \u00e8 l'organismo cui compete la salvaguardia della vita umana ed il coordinamento di ricerca e salvataggio (\"SAR\") in mare nonch\u00e9 la gestione amministrativa, la sicurezza della navigazione, la difesa delle acque territoriali olandesi e della zona economica esclusiva."}
{"id": "2218920", "revid": "1904508", "url": "https://it.wikipedia.org/wiki?curid=2218920", "title": "Randolph Frederick Churchill", "text": "Egli era figlio dello statista inglese Winston Churchill (1874 \u2013 1965) e della sua consorte Clementine Hozier (1885 \u2013 1977).\nBiografia.\nGiovinezza ed educazione.\nEducato ad Eton College ed al Christ Church College di Oxford, divenne giornalista.\nNel 1931 condivise l'appartamento di abitazione con il poeta inglese John Betjeman.\nMatrimoni.\nRandolph Churchill spos\u00f2 in prime nozze, il 4 ottobre 1939, Pamela Digby (1920-1997), dalla quale ebbe un figlio, Winston (1940-2010), e dalla quale divorzi\u00f2 nel 1945. \nSpos\u00f2 successivamente in seconde nozze June Osborn, dalla quale ebbe una figlia, Arabella Churchill (1949-2007).\nSeconda guerra mondiale.\nDurante la seconda guerra mondiale serv\u00ec nel reggimento che era stato quello del padre Winston, il 4\u00b0 Ussari della Regina, e fu aggregato per un certo periodo di tempo al reparto di nuova formazione Special Air Service (SAS), accompagnandone il fondatore, colonnello David Stirling, in numerose missioni dietro le linee nemiche nel deserto libico. \nNel 1944 and\u00f2 in Jugoslavia in una missione diplomatico-militare, quale parte del contingente inglese di aiuto ai partigiani iugoslavi. Lui ed Evelyn Waugh giunsero il 10 luglio di quell'anno a Vis, ove incontrarono Tito che vi aveva trasferito il suo quartier generale dopo aver rischiato di essere catturato o ucciso dai tedeschi a Drvar nel corso dell'Operazione R\u00f6sselsprung. Nel settembre Churchill e Vaugh conclusero la loro missione in Tuposko. Durante il servizio militare Randolph raggiunse il grado di maggiore. \nCarriera politica.\nLa carriera politica di Randolph Churchill, come quella del figlio Winston, non vide il successo n\u00e9 di quella del padre, Winston Churchill, n\u00e9 di quella del nonno Lord Randolph Churchill. Nelle elezioni generali che si svolsero in Inghilterra nel 1935 egli si candid\u00f2 delle file del Partito Conservatore come indipendente, causando un temporaneo contrasto con la politica del padre. Nelle elezioni straordinarie del 1936 si schier\u00f2 contro la coalizione denominata \"National Government\", il cui candidato al governo era Malcolm MacDonald. Durante la seconda guerra mondiale divenne membro del Parlamento per il collegio di Preston, sostituendo il primo eletto che aveva lasciato vacante il posto, ma perse il seggio nelle elezioni generali del 1945. In ciascuna delle successive elezioni cui si present\u00f2 fu bocciato.\nRandolph fu spesso descritto come la pecora nera della famiglia Churchill: irascibile, con un pessimo carattere e con seri problemi di alcolismo. Tuttavia egli aveva ereditato dal padre l'inclinazione per la letteratura e si cre\u00f2 una carriera propria in questo campo. Egli inizi\u00f2 nel 1966 una biografia ufficiale del padre, ma arriv\u00f2 a terminarne solo i primi due volumi prima di morire. Scrisse anche un libro autobiografico dal titolo \"Twenty-One Years\" (ventuno anni).\nIl padre aveva rifiutato la Par\u00eca alla fine della seconda guerra mondiale e di nuovo al momento del suo ritiro a vita privata nel 1955 (quando gli fu offerto il titolo di \"Duca di Londra\"), cos\u00ec da non compromettere le possibilit\u00e0 di carriera politica del figlio, poich\u00e9 fin dal 1911 il Primo Ministro veniva tradizionalmente scelto fra gli eletti alla Camera dei comuni. Se egli avesse infatti accettato la par\u00eca, il figlio sarebbe dovuto necessariamente spostarsi alla Camera dei lord alla morte del padre, poich\u00e9 egli sarebbe divenuto il 2\u00ba Duca di Londra. (Nel 1963 i pari di par\u00eca ereditaria potevano disconoscere il loro titolo, sebbene l'unico che lo abbia fatto per diventare Primo Ministro fu Sir Alec Douglas-Home)\nUltimi anni e morte.\nEgli ebbe inoltre nel corso degli ultimi venti anni della sua vita una relazione con Natalie Bevan (nata Ackenhausen), la moglie dell'amico e vicino di casa Bobby Bevan, un pubblicitario figlio del noto pittore inglese Robert Bevan.\nRandolph Churchill mor\u00ec di attacco cardiaco all'et\u00e0 di 57 anni. La sua salma fu tumulata insieme a quella dei suoi genitori e fratelli nella chiesa di San Martino a Bladon presso Woodstock nell'Oxfordshire."}
{"id": "2218921", "revid": "1305772", "url": "https://it.wikipedia.org/wiki?curid=2218921", "title": "Randolph Churchill", "text": "Randolph Churchill identifica:"}
{"id": "2218931", "revid": "1573940", "url": "https://it.wikipedia.org/wiki?curid=2218931", "title": "Chiesa-oratorio di San Zeno", "text": "La chiesa-oratorio di San Zeno \u00e8 un edificio religioso barocco, citato gi\u00e0 a partire dal IX secolo, che si trova a Lamone.\nStoria.\nSorto in epoca longobarda e poi trasformato in eremo, condizione nella quale fu menzionato nell'854, sub\u00ec importanti modifiche nel corso del secoli: una prima datazione dell'edificio attuale pu\u00f2 essere fatta risalire alla data, 1539, indicata sul portale, ma nel 1670 fu aggiunto il campanile e nel 1795, come indica un'altra iscrizione sul timpano, la chiesa fu ulteriormente ampliata su progetto di Giuseppe Cattori. Nel 1827, infine, al corpo principale gu aggregata una cappella, dedicata a Santa Elisabetta, sul versante nord. Fra il 1990 e il 1991 la chiesa fu restaurata.\nDescrizione.\nLa copertura della navata, divisa in due campate, \u00e8 cupoliforme, mentre quella del coro, di forma quadrata, \u00e8 a botte. Varie le decorazioni degli interni: la \"Madonna tra Sant'Agostino d'Ippona e San Zeo con i committenti\" affrescata \u00e8 cinquecentesco, mentre l'altare, opera di Giovanni Ghezzi e Giuseppe Cattori, fu decorato a stucco nel 1765. Da segnalare, ancora sull'altare, il paliotto di cuoio con \"San Zeno\".\nPi\u00f9 recenti le decorazioni della cappella di Sant'Elisabetta: gli stucchi sono dello stesso anno della cappelletta stessa, mentre i dipinti decorativi, opera di Leone Arrigoni, risalgono alla prima met\u00e0 del XIX secolo. Databile intorno al 1850 \u00e8 infine la \"Visitazione\" su tela che si trova alle pareti."}
{"id": "2218939", "revid": "321906", "url": "https://it.wikipedia.org/wiki?curid=2218939", "title": "Samba con Tiro Fisso", "text": ""}
{"id": "2218959", "revid": "196390", "url": "https://it.wikipedia.org/wiki?curid=2218959", "title": "SS 258", "text": ""}
{"id": "2218960", "revid": "1305772", "url": "https://it.wikipedia.org/wiki?curid=2218960", "title": "Braintree", "text": ""}
{"id": "2218963", "revid": "14691", "url": "https://it.wikipedia.org/wiki?curid=2218963", "title": "Bega kwa bega", "text": ""}
{"id": "2218966", "revid": "14691", "url": "https://it.wikipedia.org/wiki?curid=2218966", "title": "Kutoka Network", "text": ""}
{"id": "2218969", "revid": "132266", "url": "https://it.wikipedia.org/wiki?curid=2218969", "title": "Guardia costiera olandese", "text": ""}
{"id": "2218979", "revid": "124687367", "url": "https://it.wikipedia.org/wiki?curid=2218979", "title": "Alfano (arcivescovo)", "text": "Biografia.\nArcivescovo grazie all'intervento di papa Giovanni XV nel 985, a lui venne affidata l'arcidiocesi di Benevento. In seguito chiese e ottenne un coadiutore grazie al papa Gregorio V nell'aprile 998. Nello stesso anno consacr\u00f2 Vito come vescovo di Alife.\nGli succedette nell'anno 1001 Alfano II, un suo nipote."}
{"id": "2218993", "revid": "125341307", "url": "https://it.wikipedia.org/wiki?curid=2218993", "title": "Potere nero", "text": "Potere nero (in inglese \"Black Power\") \u00e8 uno slogan politico e il nome di diverse ideologie associate all'orgoglio delle persone con la pelle nera per le proprie origini.\nViene usato in tutto il mondo dalle persone che vantano una discendenza dalle popolazioni nere africane sebbene abbia avuto origine tra gli afroamericani degli Stati Uniti.\nIl movimento ebbe il proprio apogeo tra la fine degli anni sessanta e l'inizio degli anni settanta, enfatizzando una sorta di orgoglio razziale e sostenendo la creazione di istituzioni politiche e culturali per promuovere gli interessi della collettivit\u00e0 nera e portare avanti i \"valori neri\".\nOrigine.\nIl termine fu coniato da Stokely Carmichael, presidente dello Student Nonviolent Coordinating Committee, durante la marcia dei neri americani attraverso lo stato del Mississippi (1966).\nRipreso anche da altre organizzazioni antisegregazioniste, questo slogan riscosse un grande successo fra le masse di colore che non si accontentavano pi\u00f9 della politica di non violenza e d'integrazione razziale sostenuta da Martin Luther King.\nI sostenitori del movimento stabilirono alcuni principi fondamentali alla conferenza di Newark (luglio 1967), fra i quali si dava importanza alla costituzione di un partito composto esclusivamente da neri per ampliare la loro tutela, schierarsi contro la societ\u00e0 americana e mostrare solidariet\u00e0 con i vari movimenti rivoluzionari.\nGiochi olimpici di Citt\u00e0 del Messico 1968.\nL'evento per il quale i Giochi olimpici di Citt\u00e0 del Messico 1968 sono oggi principalmente ricordati fu la premiazione dei 200 metri piani, durante la quale il vincitore Tommie Smith (che segn\u00f2 il record del mondo battuto soltanto 11 anni dopo dall'azzurro Pietro Mennea), e il suo connazionale John Carlos, terzo classificato, alzarono il \"pugno chiuso guantato in nero\" in segno di protesta contro il razzismo perpetrato dai bianchi a svantaggio della popolazione di colore e in appoggio alle lotte per il potere nero."}
{"id": "2218996", "revid": "1611759", "url": "https://it.wikipedia.org/wiki?curid=2218996", "title": "Mathare", "text": "Mathare \u00e8 un agglomerato di \"slum\" (baraccopoli) in periferia di Nairobi. Con una popolazione stimata intorno alle 500.000 persone, \u00e8 una delle baraccopoli pi\u00f9 vaste del Kenya. Lo \"slum\" pi\u00f9 grande e pi\u00f9 antico di Mathare, Mathare Valley, conta da solo circa 180.000 abitanti.\nDelinquenza.\nNel 2006 Mathare ha ricevuto l'attenzione dei media internazionali a causa di una serie di violenti scontri fra gang, nel corso dei quali sono state bruciate centinaia di abitazioni e uccise almeno 10 persone. Al fine di ripristinare l'ordine, il governo keniano ha dovuto inviare sul luogo prima la polizia e poi l'esercito. Ulteriori disordini scontri fra le gang e la polizia si sono avuti nel 2007, anche in occasione delle controverse elezioni politiche di dicembre. Molti residenti di Mathare, sfollati durante i disordini, non sono ancora tornati alle loro abitazioni.\nSport.\nA Mathare ha sede la squadra di calcio del Mathare United."}
{"id": "2218999", "revid": "14691", "url": "https://it.wikipedia.org/wiki?curid=2218999", "title": "Mathare Valley", "text": ""}
{"id": "2219006", "revid": "21961205", "url": "https://it.wikipedia.org/wiki?curid=2219006", "title": "Monastero di San Pantaleimone", "text": ""}
{"id": "2219017", "revid": "339392", "url": "https://it.wikipedia.org/wiki?curid=2219017", "title": "Panteleimon", "text": ""}
{"id": "2219021", "revid": "111018183", "url": "https://it.wikipedia.org/wiki?curid=2219021", "title": "Full Immersion", "text": "Full Immersion \u00e8 il secondo album del collettivo italiano Fuoco Negli Occhi, pubblicato nel 2008 da Relief Records."}
{"id": "2219027", "revid": "48344", "url": "https://it.wikipedia.org/wiki?curid=2219027", "title": "Il Turco (rapper)", "text": ""}
{"id": "2219031", "revid": "332343", "url": "https://it.wikipedia.org/wiki?curid=2219031", "title": "Lago di Cadore", "text": ""}
{"id": "2219032", "revid": "332343", "url": "https://it.wikipedia.org/wiki?curid=2219032", "title": "Lago di Calalzo", "text": ""}
{"id": "2219033", "revid": "332343", "url": "https://it.wikipedia.org/wiki?curid=2219033", "title": "Lago di Pieve di Cadore", "text": ""}
{"id": "2219034", "revid": "478814", "url": "https://it.wikipedia.org/wiki?curid=2219034", "title": "Thesaban", "text": "Thesaban (in thailandese: \u0e40\u0e17\u0e28\u0e1a\u0e32\u0e25) \u00e8 la denominazione e la classificazione amministrativa delle municipalit\u00e0 in Thailandia, che si suddividono in tre livelli:\nPer ottenere questi \"status\", ogni municipalit\u00e0, oltre ai requisiti numerici specifici, deve avere entrate sufficienti per coprire le spese di amministrazione.\nSia Bangkok che Pattaya sono invece entit\u00e0 municipali speciali al di fuori del sistema dei \"thesaban\".\nI \"thesaban\" sono governati da un consiglio comunale e da un sindaco, che si affiancano all'amministrazione territoriale dei distretti (\"amphoe\") e dei sotto-distretti (\"tambon\"). I \"thesaban\" svolgono nelle citt\u00e0 alcune delle funzioni normalmente riservate agli \"amphoe\" e ai \"tambon\" nelle aree rurali.\nStoria.\nIl \"sistema dei thesaban\" \u00e8 stabilito dal \"Decreto per l'Organizzazione dei Thesaban\" del 1934 (Thailandese: \u0e1e\u0e23\u0e30\u0e23\u0e32\u0e0a\u0e1a\u0e31\u0e0d\u0e0d\u0e31\u0e15\u0e34\u0e08\u0e31\u0e14\u0e23\u0e30\u0e40\u0e1a\u0e35\u0e22\u0e1a\u0e40\u0e17\u0e28\u0e1a\u0e32\u0e25 \u0e1e\u0e38\u0e17\u0e28\u0e31\u0e01\u0e23\u0e32\u0e0a \u0e52\u0e54\u0e57\u0e56), e successive modifiche. La prima modifica risale al \"Decreto Thesaban\" del 1939 (Thailandese: \u0e1e\u0e23\u0e30\u0e23\u0e32\u0e0a\u0e1a\u0e31\u0e0d\u0e0d\u0e31\u0e15\u0e34\u0e40\u0e17\u0e28\u0e1a\u0e32\u0e25 \u0e1e\u0e38\u0e17\u0e18\u0e28\u0e31\u0e01\u0e23\u0e32\u0e0a \u0e52\u0e54\u0e58\u0e51), l'ultima modifica \u00e8 del 2003 con il \"Decreto Thesaban N\u00b0 12\"."}
{"id": "2219036", "revid": "420971", "url": "https://it.wikipedia.org/wiki?curid=2219036", "title": "Manic Monday", "text": "Manic Monday \u00e8 il primo singolo del gruppo musicale femminile statunitense The Bangles estratto dall'album \"Different Light\", pubblicato il 27 gennaio 1986 dalla Columbia.\nIl brano.\nLa canzone fu scritta nel 1984 da Prince e fu registrata come un duetto per un album della band \"Apollonia 6\" , ma fu scartata.. Due anni dopo Prince si rivolse a Susanna Hoffs delle The Bangles proponendole di realizzare una cover del brano, sotto lo pseudonimo di Cristopher da un personaggio del suo film \"Under the Cherry Moon\".\nIl brano si \u00e8 classificato al 2\u00ba posto nella classifica Billboard Hot 100 negli Stati Uniti e nella UK Singles Chart nel Regno Unito nel 1986. Al primo posto vi era \"Kiss\" dello stesso Prince.\nIl testo parla di qualcuno che si sveglia da un sogno romantico alle 6:00 di un luned\u00ec mattino e vorrebbe far perdurare ancora la passata domenica di relax. L'attore Rodolfo Valentino \u00e8 citato nel testo.\nCover.\n\"Manic Monday\" \u00e8 stata reinterpretata da vari artisti:"}
{"id": "2219037", "revid": "118049051", "url": "https://it.wikipedia.org/wiki?curid=2219037", "title": "Blitzen Benz", "text": "La Benz 200PS, pi\u00f9 comunemente nota come Blitzen Benz (dal tedesco: \"Blitzen\" = fulmine o \"lampo\") \u00e8 stata un'autovettura da record di velocit\u00e0 prodotta nel 1909 dalla Casa automobilistica tedesca Benz &amp; Cie.\nStoria e profilo.\nGli anni tra il 1909 ed il 1911 videro molte Case automobilistiche disertare le principali competizioni. Tra queste vi furono due delle principali Case europee dei primi tre decenni di vita dell'automobile: la Daimler e la \"Benz\". Quest'ultima decise che in ogni caso sarebbe stato insensato rimanere inattivi e si dedic\u00f2 a manifestazioni sportive d'altro genere. L'uscita di scena di Karl Benz, disgustato dalla propensione all'innovazione della sua e di tutte le altre Case automobilistiche, e disgustato altres\u00ec da questa corsa alle competizioni, si era dimesso qualche anno prima. Al suo posto giunsero due nuovi personaggi: Hans Niebel e Friedrich Nallinger, due personalit\u00e0 completamente opposte rispetto a quella conservatrice di Karl Benz. I due erano infatti sostenitori accaniti dell'importanza delle manifestazioni sportive come vettore pubblicitario ed in particolare erano convinti dell'importanza di ottenere risultati sportivi in territorio americano, al fine di porre un punto fermo anche oltreoceano in modo da avere nuovi sbocchi commerciali.\nUna delle manifestazioni sportive cui la Benz dedic\u00f2 particolare attenzione in quegli anni fu quella del record di velocit\u00e0 su terra. Alla fine degli anni '900, il detentore del record fu lo statunitense Fred Marriott Stanley, che fiss\u00f2 il record di velocit\u00e0 a 205.4\u00a0km/h con una vettura a vapore.\nRealizzazione della vettura.\nPer battere tale record fu il pluridecorato pilota della Casa, il francese Victor H\u00e9m\u00e9ry, ad offrirsi di costruire la vettura destinata a tale scopo. Ottenuto il permesso, egli si bas\u00f2 essenzialmente sulla Rennwagen 158PS del 1908, sulla quale costru\u00ec una carrozzeria aerodinamica e del cui motore innalz\u00f2 l'alesaggio da 154.9 a 185 mm, lasciando invariata la misura della corsa a 200\u00a0mm. La cilindrata, gi\u00e0 enorme sulla \"Rennwagen\" con i suoi 15095 cm\u00b3, crebbe ulteriormente sulla nuova vettura, raggiungendo ben 21504\u00a0cm\u00b3. Si tratt\u00f2 di fatto del pi\u00f9 grosso motore a scoppio automobilistico marchiato Benz, sia nel periodo autonomo, sia dopo la fusione con la \"Daimler\" avvenuta nel 1926. Le dimensioni impressionano maggiormente se si pensa che questo motore era un 4 cilindri in linea. Ma non era solo la cilindrata l'aspetto particolare di tale propulsore: oltre a ci\u00f2 erano state adottate altre soluzioni, come l'utilizzo di nuovi pistoni che permisero l'innalzamento del rapporto di compressione a 5.8:1. La distribuzione rimase ad asse a camme laterale con testata a due valvole per cilindro, ma data l'enormit\u00e0 di questo motore, \u00e8 stato stimato che il diametro di tali valvole \u00e8 analogo a quello di molti cilindri utilizzati su motori di auto moderne.\nIl motore cos\u00ec ottenuto arriv\u00f2 ad erogare inizialmente una potenza massima di 184 CV, ma in seguito ad ulteriori perfezionamenti ed affinamenti, la punta massima prestazionale raggiunse i 200 CV a 1600 giri/min, con un picco di coppia pari a 353 Nm a 1000 giri/min.\nLe affermazioni sportive.\nLe prime uscite ufficiali della nuova \"Benz 200PS\" (il soprannome \"Blitzen-Benz\" sarebbe arrivato in un secondo tempo) la videro cimentarsi su un tracciato nei pressi di Francoforte sul Meno, dove Fritz Erle riusc\u00ec ad aggiudicarsi la specialit\u00e0 del chilometro lanciato ad una velocit\u00e0 media di 159.3\u00a0km/h.\nMa i risultati migliori dovevano ancora arrivare: l'8 novembre del 1909, sul circuito di Brooklands, Victor H\u00e9m\u00e9ry super\u00f2 per la prima volta in Europa il muro dei 200\u00a0km/h, raggiungendo una punta massima di 202.7\u00a0km/h.\nA quel punto la Blitzen-Benz fu venduta ad un pilota statunitense, Barney Oldfield. La vettura che giunse oltreoceano era caratterizzata da una carrozzeria maggiormente rifinita dal punto di vista aerodinamico. Nel 1910, a Daytona Beach, Oldfield super\u00f2 il record precedente stabilito a Brooklands raggiungendo una velocit\u00e0 di punta di 211.97\u00a0km/h. A quel punto la vettura pass\u00f2 nuovamente di mano, finendo ad un nuovo pilota, Bob Burmann, che il 23 aprile 1911 super\u00f2 nuovamente il record precedente, lanciando la Blitzen Benz a 228.1\u00a0km/h sul chilometro lanciato. Tale record, stabilito nuovamente a Daytona Beach, rimase imbattuto fino al 1919. Ma gi\u00e0 il 24 giugno del 1914, Hornstead fiss\u00f2 un altro record con la Blitzen Benz, stavolta sul miglio lanciato, raggiungendo i 199.7\u00a0km/h, la pi\u00f9 alta velocit\u00e0 sul miglio lanciato.\nA cavallo tra la fine degli anni '900 e l'inizio degli anni dieci del XX secolo, nessun altro mezzo di locomozione al mondo raggiungeva le prestazioni della Blitzen Benz, n\u00e9 fra le autovetture, n\u00e9 fra i treni, e neppure fra gli aeroplani. Essa pot\u00e9 quindi vantarsi in quegli anni, anche del record di veicolo pi\u00f9 veloce del mondo.\nLe altre Blitzen Benz.\nSono esistite altre Blitzen Benz, realizzate dopo la partenza della prima per gli Stati Uniti. La prima venne realizzata nel 1910, ed era caratterizzata in maniera simile alla precedente. Con questa vettura Fritz Erle si aggiudic\u00f2 altri tornei dedicati ai record di velocit\u00e0. Anche questa vettura sarebbe stata fatta espatriare per gli Stati Uniti ed anch'essa sarebbe finita in mano a Bob Burmann.\nLa terza Blitzen Benz \u00e8 stata realizzata nel 1912: con essa Fritz Erle perfezion\u00f2 il suo personale record di velocit\u00e0, portandolo a 163.63\u00a0km/h. In seguito questa vettura avrebbe stabilito altri record minori nelle mani di altri piloti fino ai primi anni venti.\nDella quarta e quinta Blitzen Benz non si hanno molte notizie. La sesta \u00e8 stata una fuoriserie tra le altre Blitzen Benz, poich\u00e9 \u00e8 stata ricarrozzata con carrozzeria a 4 posti. Anch'essa ha partecipato ad alcune competizioni. Inizialmente di propriet\u00e0 di un facoltoso belga, in seguito \u00e8 stata venduta in Inghilterra, dove rimase per lungo tempo.\nBibliografia.\n\"Mercedes-Benz - Opera Omnia 1886-2001\", J. Lewandowski, Editrice Automobilia"}
{"id": "2219039", "revid": "438678", "url": "https://it.wikipedia.org/wiki?curid=2219039", "title": "Pataca del Timor portoghese", "text": "La pataca \u00e8 stata la valuta del Timor portoghese tra il 1894 e il 1959, ad eccezione del periodo 1942-1945, quando le forze d'occupazione giapponesi introdussero il fiorino e la rupia delle Indie olandesi. La \"pataca\" aveva valore pari a quello della \"pataca\" di Macao ed era suddivisa in 100 \"avos\".\nStoria.\nInizialmente a Timor venivano utilizzate monete e banconote di Macao. A queste si aggiunsero, dal 1912, le banconote emesse localmente dal \"Banco Nacional Ultramarino\", anche se fino al 1945 nessuna moneta venne specificatamente coniata per Timor. Alla sua introduzione la \"pataca\" aveva valore pari a quello del \"peso\" messicano d'argento. Fu sostituita nel 1942 dalle emissioni giapponesi del fiorino delle Indie olandesi alla pari. Quando la \"pataca\" fu reintrodotta, venne agganciata allescudo\" portoghese al cambio di 5,5 \"escudos\" = 1 \"pataca\". Questo cambio divenne pari a 5 nel 1949. Comunque, quando la \"pataca\" fu rimpiazzata dallescudo\" nel 1959, venne applicato il cambio di 1 \"pataca\" = 5,6 \"escudos\".\nMonete.\nNel 1945 furono introdotte monete in bronzo da 10 \"avos\", in nichel-bronzo da 20 \"avos\" e in argento da 50 \"avos\". Le dimensioni di queste monete erano identiche a quelle delle monete portoghesi da 20 \"centavos\", 1 e 2\u00bd \"escudos\". Le monete furono emesse fino al 1951.\nBanconote.\nNel 1912 il \"Banco Nacional Ultramarino\" introdusse banconote (datate 1910) in tagli da 1, 5, 10 e 20 \"patacas\". Circolavano inoltre banconote di Macao da 25 \"patacas\". Nel 1940 furono introdotte banconote da 5, 10 e 50 \"avos\". Alcune di queste banconote erano sovrastampe delle banconote di Macao, come quelle da 5, 25 e 100 \"patacas\" introdotte nel 1945. Nello stesso anno furono introdotte emissioni specifiche per Timor in tagli da 1, 5, 10, 20 e 25 \"patacas\", seguiti dal 20 \"avos\" nel 1948."}
{"id": "2219040", "revid": "63727", "url": "https://it.wikipedia.org/wiki?curid=2219040", "title": "Blitzen-Benz", "text": ""}
{"id": "2219045", "revid": "857769", "url": "https://it.wikipedia.org/wiki?curid=2219045", "title": "Dmitry Dobroskok", "text": ""}
{"id": "2219047", "revid": "124915600", "url": "https://it.wikipedia.org/wiki?curid=2219047", "title": "Coppa del Mondo di snowboard", "text": "La Coppa del Mondo di snowboard, sia femminile che maschile, \u00e8 una competizione organizzata dalla Federazione Internazionale Sci che si disputa dal 1994 durante la stagione invernale, a partire da agosto nell'emisfero meridionale per poi continuare nell'emisfero settentrionale fino a marzo. Le singole discipline in cui si gareggia sono: slalom parallelo, slalom gigante parallelo, snowboard cross, halfpipe, slopestyle e big air.\nIl trofeo consegnato al vincitore \u00e8 una sfera di cristallo, che rappresenta il mondo, su un piedistallo. \u00c8 lo stesso trofeo consegnato ai vincitori delle altre Coppe del Mondo organizzate dalla FIS (sci alpino, sci di fondo, combinata nordica, salto con gli sci). Per questo a volte il termine \"sfera di cristallo\" \u00e8 usato come sinonimo di Coppa del Mondo. Ai primi classificati nelle singole specialit\u00e0 viene invece consegnata la coppa di specialit\u00e0.\nA partire dalla stagione 2011 vengono assegnate due Coppe del Mondo generali, una per il parallelo e una per le specialit\u00e0 freestyle.\nPunteggi delle gare.\nContrariamente alle altre Coppe del Mondo organizzate dalla FIS, non viene adottato il sistema di punti FIS, ma una sua variante. Ad esempio la vittoria \u00e8 premiata con 1000 punti anzich\u00e9 100.\nCoppa del Mondo generale.\nLa Coppa del Mondo generale di snowboard \u00e8 stata assegnata fino all'edizione 2011/2012, dopo la quale vengono assegnate due Coppe del Mondo generali distinte per il parallelo e per il freestyle.\nCoppa del Mondo generale di parallelo.\nDalla stagione 2010/2011 la Federazione Internazionale Sci assegna la Coppa del Mondo generale di parallelo, la cui classifica viene stilata tenendo conto dei risultati delle gare di slalom parallelo e slalom gigante parallelo inserite nel calendario della Coppa del Mondo di snowboard. Alla fine della stagione lo snowboarder e la snowboarder con il punteggio complessivo pi\u00f9 alto vince la Coppa del Mondo generale di parallelo.\nFino alla stagione 2009/2010 questa Coppa era stata assegnata in diverse edizioni della Coppa del Mondo, ma era assegnata come Coppa di specialit\u00e0.\nCoppa del Mondo generale di freestyle.\nDalla stagione 2010/2011 la Federazione Internazionale Sci assegna la Coppa del Mondo generale di freestyle, la cui classifica viene stilata tenendo conto dei risultati delle gare di freestyle inserite nel calendario della Coppa del Mondo di snowboard, cio\u00e8 halfpipe, slopestyle e big air. Alla fine della stagione lo snowboarder e la snowboarder con il punteggio complessivo pi\u00f9 alto vince la Coppa del Mondo generale di freestyle.\nCoppe di specialit\u00e0.\nCoppa del Mondo di snowboard cross.\nDalla stagione 1996/97 la Federazione Internazionale Sci assegna anche la Coppa del Mondo di snowboard cross, la cui classifica viene stilata tenendo conto solo dei risultati delle gare di snowboard cross inserite nel calendario della Coppa del Mondo di snowboard. Alla fine della stagione lo snowboarder e la snowboarder con il punteggio complessivo pi\u00f9 alto vince la Coppa di specialit\u00e0.\nCoppa del Mondo di halfpipe.\nDalla stagione 1994/95 la Federazione Internazionale Sci assegna anche la Coppa del Mondo di halfpipe, la cui classifica viene stilata tenendo conto solo dei risultati delle gare di halfpipe inserite nel calendario della Coppa del Mondo di snowboard. Alla fine della stagione lo snowboarder e la snowboarder con il punteggio complessivo pi\u00f9 alto vince la Coppa di specialit\u00e0.\nCoppa del Mondo di slopestyle.\nDalla stagione 2011/12 la Federazione Internazionale Sci assegna anche la Coppa del Mondo di slopestyle, la cui classifica viene stilata tenendo conto solo dei risultati delle gare di slopestyle inserite nel calendario della Coppa del Mondo di snowboard. Alla fine della stagione lo snowboarder e la snowboarder con il punteggio complessivo pi\u00f9 alto vince la Coppa di specialit\u00e0.\nCoppa del Mondo di big air.\nDalla stagione 2001/02 la Federazione Internazionale Sci assegna anche la Coppa del Mondo di big air, la cui classifica viene stilata tenendo conto solo dei risultati delle gare di big air inserite nel calendario della Coppa del Mondo di snowboard. Alla fine della stagione lo snowboarder e la snowboarder con il punteggio complessivo pi\u00f9 alto vince la Coppa di specialit\u00e0.\nCoppa del Mondo di slalom parallelo.\nDalla stagione 2000/01 la Federazione Internazionale Sci assegna anche la Coppa del Mondo di slalom parallelo, la cui classifica viene stilata tenendo conto solo dei risultati delle gare di slalom parallelo inserite nel calendario della Coppa del Mondo di snowboard. Alla fine della stagione lo snowboarder e la snowboarder con il punteggio complessivo pi\u00f9 alto vince la Coppa di specialit\u00e0.\nCoppa del Mondo di slalom gigante parallelo.\nDalla stagione 1999/00 la Federazione Internazionale Sci assegna anche la Coppa del Mondo di slalom gigante parallelo, la cui classifica viene stilata tenendo conto solo dei risultati delle gare di slalom gigante parallelo inserite nel calendario della Coppa del Mondo di snowboard. Alla fine della stagione lo snowboarder e la snowboarder con il punteggio complessivo pi\u00f9 alto vince la Coppa di specialit\u00e0.\nCoppe del Mondo di specialit\u00e0 non pi\u00f9 assegnate.\nDalla stagione 1994/95 alla stagione stagione 2001/02 sono state assegnate altre Coppe del Mondo di specialit\u00e0 successivamente non pi\u00f9 messe in palio: slalom gigante dal 1995 al 2002 e slalom dal 1995 al 1999."}
{"id": "2219061", "revid": "112839326", "url": "https://it.wikipedia.org/wiki?curid=2219061", "title": "Where I'm Coming From", "text": "Where I'm Coming From \u00e8 un album di Stevie Wonder, pubblicato dalla Motown nel 1971."}
{"id": "2219062", "revid": "149485", "url": "https://it.wikipedia.org/wiki?curid=2219062", "title": "Gleb Galperin", "text": ""}
{"id": "2219063", "revid": "110157", "url": "https://it.wikipedia.org/wiki?curid=2219063", "title": "Chiesa dei Santi Cirillo e Metodio", "text": "La chiesa dei Santi Cirillo e Metodio \u00e8 una chiesa di Roma, nella zona Acilia nord, in via Osteria di Dragoncello.\n\u00c8 stata costruita, tra il 1996 ed il 1997, dall'architetto Bozzini di Milano, che vinse un concorso europeo indetto dal Vicariato di Roma. La chiesa \u00e8 stata solennemente inaugurata dal cardinale vicario Camillo Ruini l'8 novembre 1997, ed \u00e8 dedicata ai santi fratelli di Tessalonica che evangelizzarono i paesi europei di lingua slava. Il 15 febbraio 1998 essa ha ricevuto la visita di papa Giovanni Paolo II.\nLa chiesa \u00e8 sede parrocchiale, eretta il 1\u00ba ottobre 1989 con decreto del cardinale vicario Ugo Poletti ed affidata al clero diocesano di Roma.\nDescrizione.\nLa chiesa \u00e8 opera dell'architetto Bruno Bozzini. La chiesa, definita da un volume solido e compatto, si affaccia su un ampio sagrato, che d\u00e0 accesso anche ad altri edifici parrocchiali. La facciata \u00e8 in travertino: un portale fortemente strombato presenta decorazioni in bassorilievo sulla strombatura ed \u00e8 sovrastato da un'ampia finestra ad arco finestrato. La chiesa \u00e8 disposta su una pianta a croce greca, l'abside \u00e8 illuminata da una finestra a tutto sesto e presenta una nicchia in cui trova posto il tabernacolo. Il fonte battesimale \u00e8 sovrastato da una copertura ottagonale a piramide rovesciata, che lascia piovere sul fonte una luce zenitale."}
{"id": "2219066", "revid": "371529", "url": "https://it.wikipedia.org/wiki?curid=2219066", "title": "Music of My Mind", "text": "Music of My Mind \u00e8 un album di Stevie Wonder, pubblicato dalla Motown nel 1972."}
{"id": "2219067", "revid": "399", "url": "https://it.wikipedia.org/wiki?curid=2219067", "title": "Santuario di Nostra Signora di F\u00e1tima a San Vittorino", "text": "Il santuario di Nostra Signora di F\u00e1tima a San Vittorino \u00e8 un luogo di culto cattolico di Roma, situato nella zona San Vittorino, in via Di Ponte Terra. Sebbene sito nel comune di Roma, dal punto di vista ecclesiastico dipende dalla diocesi di Tivoli.\nSorto per ispirazione di fratel Gino Burresi, \u00e8 stato costruito tra il 1970 (inizio dei lavori il 17 settembre) ed il 1979 su progetti dell'architetto Lorenzo Monardo e solennemente inaugurato il 13 maggio 1979 dal vescovo di Tivoli, monsignor Guglielmo Giaquinta. \u00c8 stata ideato come una tenda, a pianta circolare, che innalza la sua cuspide verso il cielo, come un grande imbuto rovesciato. Le vetrate dei portali sono opera del sacerdote francescano Ugolino da Belluno, e raffigurano i \"simboli della passione di Cristo\".\nL'interno non ha navate, ma l'ambiente circolare confluisce, leggermente in discesa, verso il suo centro, ove \u00e8 posto l'altare di marmo bianco, sopra una pedana, anch'essa circolare, di marmo nero. Dietro l'altare \u00e8 posto un grande angelo, che sorregge il tabernacolo, ai cui piedi vi sono le statue dei tre veggenti di F\u00e1tima, Sr. L\u00facia dos Santos, S. Francisco e S. Jacinta Marto: il tutto \u00e8 opera dello scultore milanese Otello Montaguti. Ai lati dell'altare vi sono, da una parte una statua della Madonna di F\u00e1tima, e dall'altra un crocifisso.\nLungo le pareti \u00e8 esposta la Via Crucis, opera bronzea di Gabriele di Jagnocco, mentre la porta del tabernacolo \u00e8 opera di Ettore Paganini.\nLa cripta \u00e8 dedicata ai santi Francisco e Jacinta, i due veggenti morti prematuramente.\nLa chiesa \u00e8 officiata ai padri della congregazione degli Oblati di Maria Vergine; presso il santuario \u00e8 sorto l'istituto delle Suore oblate di Maria Vergine di F\u00e1tima."}
{"id": "2219068", "revid": "2130303", "url": "https://it.wikipedia.org/wiki?curid=2219068", "title": "Chiesa di Santa Maria della Consolazione a Tor de' Cenci", "text": "La chiesa di Santa Maria della Consolazione \u00e8 una chiesa di Roma, in via Aldo Della Rocca, nella zona Tor de' Cenci. \u00c8 situata all'interno dell'area residenziale Tre Pini - Poggio dei Fiori del Municipio XII.\nCostruita nel XX secolo, \u00e8 sede parrocchiale, eretta il 20 ottobre 1965 con il decreto del cardinale vicario Luigi Traglia \"Quotidianis curis\", ed affidata agli Agostiniani Recolletti. Il 15 febbraio 1987 ha ricevuto la visita di papa Giovanni Paolo II."}
{"id": "2219072", "revid": "2130303", "url": "https://it.wikipedia.org/wiki?curid=2219072", "title": "Chiesa di Nostra Signora di Lourdes a Tor Marancia", "text": "La chiesa di Nostra Signora di Lourdes a Tor Marancia \u00e8 una chiesa di Roma, nel quartiere Ardeatino, in viale Tor Marancia.\n\u00c8 stata costruita su progetto dell'architetto Gino Cancellotti.\nLa chiesa \u00e8 sede parrocchiale, eretta il 1\u00ba ottobre 1957 con il decreto del cardinale vicario Clemente Micara \"Viginti et unum\" ed affidata dapprima ai sacerdoti della Congregazione dei Poveri servi della Divina Provvidenza, e poi al clero diocesano di Roma.\nLa chiesa ha una facciata in laterizio scandita in tre settori da fasce di cemento armato. \u00c8 a pianta poligonale, sormontata da una lanterna ed affiancata da un alto campanile."}
{"id": "2219074", "revid": "110157", "url": "https://it.wikipedia.org/wiki?curid=2219074", "title": "Chiesa di San Bernardino da Siena (Roma)", "text": "La chiesa di San Bernardino da Siena \u00e8 un luogo di culto cattolico di Roma, nel quartiere di Fontana Candida, in via Degas.\n\u00c8 stata costruita negli anni 1988-1989.\nLa chiesa \u00e8 sede parrocchiale, eretta il 29 settembre 1982 con il decreto del cardinale vicario Ugo Poletti"}
{"id": "2219075", "revid": "339392", "url": "https://it.wikipedia.org/wiki?curid=2219075", "title": "Aleksandr Boloshev", "text": ""}
{"id": "2219076", "revid": "1305772", "url": "https://it.wikipedia.org/wiki?curid=2219076", "title": "Talking Book", "text": "Talking Book \u00e8 un album musicale di Stevie Wonder, pubblicato dalla Motown nel 1972.\nLa prima traccia del disco, \"You Are the Sunshine of My Life\", sal\u00ec in vetta alla classifica statunitense Hot 100 di \"Billboard\", facendo vincere a Wonder il suo primo Grammy Award, per la miglior performance vocale maschile in un brano pop. Il primo singolo estratto dall'album, \"Superstition\", raggiunse anch'esso la prima posizione della Hot 100.\nIl disco.\nPubblicato tra \"Music of My Mind\" e \"Innervisions\", \"Talking Book\" vede Wonder godere di maggiore libert\u00e0 artistica da parte della Motown. Ospiti speciali sull'album includono Jeff Beck, Ray Parker Jr., David Sanborn, e Buzz Feiten. Il sound generale dell'album \u00e8 caratterizzato dalla tastiera suonata da Wonder, ibridata con il sintetizzatore, dando al disco sfumature funky in tracce come \"Maybe Your Baby\". Particolarmente celebre \u00e8 l'uso fatto da Wonder dell'Hohner clavinet model C in \"Superstition\".\nPubblicato alla fine del tour fatto da Wonder con i Rolling Stones nel 1972, \"Talking Book\" ebbe grande successo, raggiungendo la terza posizione nella Billboard 200 nel febbraio 1973, e diventando il primo album di Wonder a raggiungere la vetta della classifica Top R&amp;B Albums dove rimase per tre settimane. La popolarit\u00e0 dell'album contribu\u00ec a sfatare il mito che voleva gli artisti R&amp;B incapaci di fare presa sul pubblico degli amanti del rock. Wonder si aggiudic\u00f2 tre premi per \"Talking Book\" durante la cerimonia dei Grammy Awards del 1974: Best Male Pop Vocal Performance per \"You Are the Sunshine of My Life\", e Best Male R&amp;B Vocal Performance e Best R&amp;B Song per \"Superstition\".\nLa rivista \"Rolling Stone\" colloca \"Talking Book\" al novantesimo posto nella classifica dei 500 pi\u00f9 grandi Album di sempre."}
{"id": "2219078", "revid": "120843470", "url": "https://it.wikipedia.org/wiki?curid=2219078", "title": "Chiesa di San Bonaventura da Bagnoregio", "text": "La chiesa di San Bonaventura da Bagnoregio \u00e8 una chiesa di Roma, nel quartiere Don Bosco, in via Marcio Rutilio.\n\u00c8 stata costruita su progetto dell'architetto Francesco Paolo Riccobene e consacrata solennemente il 15 maggio 1999 dal cardinale vicario Camillo Ruini.\nLa chiesa \u00e8 sede parrocchiale, eretta il 1\u00ba novembre 1974 con il decreto del cardinale vicario Ugo Poletti \"Cum in regione\" ed affidata ai sacerdoti dell'Ordine dei frati minori conventuali. \nDal 1 settembre 2016 \u00e8 affidata al clero diocesano.\nDal 28 giugno 2018 insiste su di essa il titolo cardinalizio di San Bonaventura da Bagnoregio."}
{"id": "2219079", "revid": "287204", "url": "https://it.wikipedia.org/wiki?curid=2219079", "title": "Chiesa di San Filippo Neri in Eurosia", "text": "La chiesa di San Filippo Neri in Eurosia \u00e8 un luogo di culto cattolico di Roma, situato nel quartiere Ostiense, in via delle Sette Chiese.\nStoria.\nFu costruita, su progetto dell'architetto Pier Luigi Maruffi, tra il 1952 ed il 1955, su suggerimento dell'allora sostituto alla Segreteria di Stato della Santa Sede Giovanni Battista Montini, futuro Paolo VI, e con l'aiuto preponderante dei benefattori statunitensi Tommaso ed Irene Bradley. La chiesa ha ricevuto la visita pastorale di due Pontefici: Paolo VI il 19 febbraio 1967; e Giovanni Paolo II il 23 febbraio 1982. \nLa chiesa \u00e8 sede parrocchiale, eretta il 20 dicembre 1952 con il decreto del cardinale vicario Clemente Micara \"Mirabili sollicitudine\" ed affidata ai sacerdoti della Congregazione dell'Oratorio di San Filippo Neri, che ne sono i proprietari. \u00c8 sede del titolo cardinalizio di \"\u201cSan Filippo Neri in Eurosia\u201d\", istituito da Paolo VI il 7 giugno 1967.\nDescrizione.\nArte e architettura.\nAll'esterno la chiesa si presenta in laterizio, con portico, e campanile laterale. Sulla trabeazione che corre sopra il portico \u00e8 impressa la frase evangelica: \"\u201cVenite a me voi tutti che siete affaticati ed oppressi ed io vi ristorer\u00f2\u201d\". In cima alla facciata \u00e8 invece scritta la dedica dell'edificio: \"\u201cD.O.M. in honorem S. Philippi Nerii A.D. MCMLII\u201d\". A fianco della chiesa \u00e8 dipinto un murale del 1996 raffigurante san Filippo Neri.\nAll'interno la chiesa si presenta a tre navate suddivise da colonne in pietra. Nella navata laterale sinistra \u00e8 collocata una grande statua in vetro resina del santo in atto di pregare: ai suoi lati appesi al muro due quadri raffiguranti i cardinali Cesare Baronio, successore di Filippo Neri alla guida dell'Oratorio da lui fondato, e John Henry Newman. Le due navate terminano con due cappelle: nella navata di destra si trova la cappella dedicata a Maria, mentre in quella di sinistra \u00e8 la cappella del Santissimo Sacramento.\nL'abside della navata centrale \u00e8 interamente affrescata. L'affresco, opera del pittore Amedeo Angilella (1977), \u00e8 suddiviso in due parti: nella parte superiore \u00e8 raffigurata la Madonna, sotto il titolo di \"Mater Ecclesiae\", con san Filippo Neri e scene tratte dalla sua vita; nella parte inferiore \u00e8 raffigurato Cesare Baronio con altri personaggi legati all'Oratorio; tra questi si distinguono i cardinali Francesco Maria Tarugi e Ugo Poletti, il musicista Pierluigi da Palestrina, il re francese Enrico IV di Borbone, papa Paolo VI e i due benefattori della chiesa.\nIn fondo alla chiesa \u00e8 in piena vista la prima pietra dell'edificio, posta da papa Pio XII il 21 maggio 1951. Nella parete di controfacciata \u00e8 murata una grande lapide ricorda l'istituzione della parrocchia e l'opera benemerita dei due benefattori, i coniugi Thomas e Irene Bradley.\nOrgano a canne.\nNella chiesa vi \u00e8 l'organo Wilhelm Sauer \"opus 703\", costruito nel 1897 per la cappella del Camposanto Teutonico, Santa Maria della Piet\u00e0 in Camposanto dei Teutonici (in Vaticano), e qui collocato nel 1965. Lo strumento, a trasmissione pneumatica tubolare, ha due tastiere e pedaliera e 14 registri; il materiale fonico \u00e8 racchiuso entro una cassa lignea neoclassica, con prospetto in tre campate."}
{"id": "2219081", "revid": "767487", "url": "https://it.wikipedia.org/wiki?curid=2219081", "title": "Fulfillingness' First Finale", "text": "Fulfillingness' First Finale \u00e8 un album di Stevie Wonder, pubblicato dalla Motown nel 1974 che raggiunge la prima posizione nella Billboard 200 per due settimane e la quinta posizione nel Regno Unito anche grazie ai singoli \"You Haven't Done Nothin\"' e \"Boogie on Reggae Woman\" (terza posizione nella Billboard Hot 100).\nTracce.\nTranne dove diversamente indicato i brani sono stati composti da Stevie Wonder."}
{"id": "2219084", "revid": "1782831", "url": "https://it.wikipedia.org/wiki?curid=2219084", "title": "Chiesa di San Francesco d'Assisi a Monte Mario", "text": "La chiesa di San Francesco d'Assisi a Monte Mario \u00e8 un luogo di culto cattolico di Roma situato nel suburbio Della Vittoria, in piazza di Monte Gaudio.\nStoria e descrizione.\nConosciuta anche col nome di Sant'Onofrio in Campagna al Borgo Clementino, essa fu costruita su progetto di Pietro Passalacqua tra il 1667 ed il 1676, grazie ad un lascito di Bartolomeo Neri, protonotario apostolico e canonico della chiesa dei Santi Celso e Giuliano. La chiesa fu costruita al posto di una cappella di campagna, in precedenza fatta edificare dal Neri nel 1660. Fu consacrata solamente il 2 luglio 1728 da papa Benedetto XIII.\nIl campanile fu ultimato nel 1678; le decorazioni interne della chiesa, in stile barocco (tra cui finissimi stucchi di angeli), sono di Pietro Baragiola; l'arco dell'abside fu aggiunto nel Settecento. L'altare maggiore, opera di Giuseppe Cacci, \u00e8 in marmi policromi, ornato da colonne in stile corinzio.\nLa chiesa \u00e8 parrocchia dal 15 ottobre 1703, eretta con il decreto del cardinale vicario Gaspare Carpegna \"Pastoralis officii\", ed inizialmente affidata ai sacerdoti dell'Ordine di San Girolamo della Congregazione del Beato Pietro da Pisa (Gerolamini). Soppressa questa congregazione, la parrocchia pass\u00f2 ai padri Scolopi con la bolla di Pio XI \"Inter instituta\" del 12 gennaio 1933, che tutt'ora la reggono.\nNel 2003 venne costruita su progetto di Anna Claudia Cenciarini una nuova chiesa accanto a quella antica, per le celebrazioni festive; in stile moderno, si sviluppa in ampiezza piuttosto che in altezza ed \u00e8 caratterizzata esternamente da un paramento murario in tufo con in facciata un bassorilievo marmoreo con \"Scene della vita di san Francesco\", internamente da un unico ambiente quadrangolare illuminato da un lucernario centrale circolare, con abside semicircolare che ospita il presbiterio.\nNel 2012, Roberto Ragione compie uno studio completo, analizzando ed interpretando documenti d'archivio sia sulla chiesa seicentesca sia sull'ex-cimitero adiacente, delineando le fasi storico-costruttive dell'intero complesso architettonico."}
{"id": "2219086", "revid": "124695918", "url": "https://it.wikipedia.org/wiki?curid=2219086", "title": "Chiesa di Santa Lucia alle Botteghe Oscure", "text": "La chiesa di Santa Lucia alle Botteghe Oscure era una chiesa di Roma, nel rione Pigna. Essa si trovava in via dell'Arco dei Ginnasi.\nAntichi cataloghi medievali attestano l'esistenza nel rione di una chiesa dedicata a santa Lucia, con diversi appellativi: \"de Apothecis\", \"in apothecis oscuris\", \"iuxta arcum obscurum\", \"delle Pontiche oscure\", \"alle botteghe oscure\", \"de calcarario\". Il riferimento \u00e8 ai fornici del circo Massimo, oppure ai forni di calce (o calcare) presenti nella contrada. La chiesa medievale fu completamente ricostruita dal cardinale Domenico Ginnasi nel 1630, annessa ad un collegio: da qui il nome seicentesco di \"\u201cSanta Lucia dei Ginnasi\u201d\".\nLa chiesa era ornata con pitture della nipote del cardinale, Caterina Ginnasi. Tra queste si ricordano: \"Il martirio di santa Lucia\" sopra l'altare maggiore; l\u2019\"Ultima cena\" e un \"San Biagio martire\".\nLa chiesa fu distrutta tra il 1938 ed il 1941 per l'allargamento di via delle Botteghe Oscure; di essa non resta pi\u00f9 niente, eccetto il portale d'ingresso della chiesa, sormontato da una \"Madonnina\", che oggi fa da portale d'entrata del monastero delle Maestre Pie Filippini; altri arredi interni della chiesa, tra cui alcune tele di Caterina Ginnasi, si trovano nella cappella del palazzo Ginnasi (ricostruzione moderna dell'antico palazzo)."}
{"id": "2219090", "revid": "352936", "url": "https://it.wikipedia.org/wiki?curid=2219090", "title": "Lodovico Piantanida", "text": "Biografia.\nLodovico Piantanida (nato a Samarate nell'attuale provincia di Varese nel 1773 e trasferitosi in Francia nel 1818) \u00e8 un organaro di particolare interesse per il carattere itinerante e avventuroso della propria attivit\u00e0 e per la variet\u00e0 di strumenti costruiti o restaurati tra i due versanti delle Alpi, soprattutto nel Piemonte Sud Occidentale e nell'attuale Provenza francese.\nLe tappe oggi pi\u00f9 significative della sua vita artistica si possono racchiudere in un numero di anni abbastanza ristretto, approssimativamente tra il 1794 ed il terzo decennio del secolo successivo, nel quale si concentra tuttavia un'attivit\u00e0 addirittura frenetica.\nFiglio di Francesco Piantanida, a sua volta organista e organaro, Lodovico nel 1794 risulta impegnato a lavorare sull'organo di Fondra nel Bergamasco, e l'anno seguente sugli strumenti di Spiazzo e Roncone, nel Trentino.\nSolo pochi anni dopo, nel 1797, egli fa la sua comparsa in provincia di Cuneo, dove ripara l'organo di Monterosso Grana e successivamente esegue alcuni interventi sullo strumento cuneese della Confraternita di Santa Croce.\nLe notizie storiche di cui disponiamo confermano che Piantanida non si limit\u00f2 ad occasionali incursioni di lavoro o ad un semplice soggiorno nella citt\u00e0 di Cuneo, ma che dopo il 1797 vi assunse per alcuni anni stabile dimora.\nL'importanza di Cuneo come centro strategico ed operativo di un artista essenzialmente itinerante come Piantanida \u00e8 testimoniata dalle tracce da lui lasciate in anni diversi nello stesso ambito cittadino e nelle sue immediate vicinanze.\nDalla propria base operativa in Cuneo, Piantanida diede inizio ad un periodo di intensa attivit\u00e0 a vasto raggio, che lo port\u00f2 a penetrare in misura sempre pi\u00f9 sensibile nel vicino e per lui nuovo mercato d'Oltralpe, costruendovi numerosi organi.\nIn questo periodo febbrile, durato pi\u00f9 di un decennio, egli non risparmi\u00f2 risorse e chilometri in un continuo movimento pendolare tra Cuneo e la Francia (Digne, Manosque, Avignone).\n\u00c8 naturale, quindi, che ad un dato momento egli decise di stabilirsi in via definitiva sul territorio francese: ci\u00f2 avvenne nel 1818 inoltrato, nel pieno dell'intensa attivit\u00e0 che lo assorbiva in quel periodo a Digne e ad Avignone.\nDa quel momento, curiosamente, le tracce della sua esistenza si fanno sempre pi\u00f9 labili: sappiamo con certezza che nel 1825 egli fu proposto come organista temporaneo nella Cattedrale di Digne e che per qualche tempo collabor\u00f2 con l'organaro tolosano Th\u00e9odore Puget.\nL'ultima testimonianza sull'attivit\u00e0 di Piantanida risale al 1843, e lo vede impegnato in un intervento sull'organo della Cattedrale della citt\u00e0 francese di Rodez, dove probabilmente morir\u00e0 non molto tempo dopo.\nRealizzazioni oggi note di Piantanida.\nUn primo gruppo di interventi di Piantanida \u00e8 da localizzarsi nell'area cuneese.\nOltre a documentati lavori svolti nelle chiese cittadine di S. Croce (1798), S. Ambrogio (1801), S. Maria della Pieve (1811) e presso altri centri della provincia quali Saluzzo (1800), Pianfei (1805), Savigliano e Mondov\u00ec (1816), sono da ricordare soprattutto le seguenti realizzazioni:\nMa gli unici due strumenti sopravvissuti e tuttora visibili di Piantanida si trovano in territorio francese e sono i seguenti, notevoli organi:\nElemento fortemente caratterizzante dello strumento ed oggetto da sempre di grande ammirazione \u00e8 la sua splendida e monumentale cassa lignea dorata, di stile ispirato a canoni estetici sia di tipo italiano (l'estrema linearit\u00e0 del disegno, il classicheggiante coronamento rettilineo, la scarsa profondit\u00e0 dell'insieme) che pi\u00f9 propriamente transalpini (la torricella centrale prominente, sorretta da una mensola e sormontata da una grande statua del re David musicante)."}
{"id": "2219093", "revid": "321906", "url": "https://it.wikipedia.org/wiki?curid=2219093", "title": "Un'aquila nella giungla", "text": ""}
{"id": "2219094", "revid": "1002318", "url": "https://it.wikipedia.org/wiki?curid=2219094", "title": "Michiel de Swaen", "text": "Infanzia, istruzione e carriera.\nMichiel de Swaen studi\u00f2 nel collegio dei Gesuiti nella sua citt\u00e0 natale, dove probabilmente ricevette un'educazione umanistica, acquisita principalmente attraverso il teatro. Dopo sei anni di scuola - tre dei quali trascorsi presso un chirurgo - De Swaen si stabil\u00ec a Dunkerque come chirurgo e barbiere. Contemporaneamente si dedicava alla vita letteraria della citt\u00e0. A Dunkerquen c'erano gi\u00e0 quattordici chirurghi, ma De Swaen doveva avere abbastanza pazienti, perch\u00e9 in una poesia si lamentava del poco tempo che poteva dedicare alla poesia.\nContesto storico e letterario.\nL'occupazione di Dunkerque.\nIl XVII secolo fu un periodo decisivo della storia dei Paesi Bassi e gli eventi di quell'epoca segnarono profondamente la vita dello stesso De Swaen. Mentre la Repubblica delle Sette Province Unite vide la fioritura del Secolo d'oro, i Paesi Bassi del Sud conobbero guerra e miseria sotto l'occupazione spagnola. I protestanti fuggivano dai Paesi Bassi del sud, rimasti cattolici, governati dagli spagnoli; la citt\u00e0 portuale di Anversa cominci\u00f2 a declinare come metropoli e questo giov\u00f2 alle citt\u00e0 dell'Olanda come Amsterdam, L'Aia, Rotterdam e Utrecht.\nNel 1662, quando De Swaen aveva otto anni, l'Inghilterra vendette la citt\u00e0 olandese di Dunkerque al re Luigi XIV di Francia. Un anno dopo, il francese divent\u00f2 la lingua ufficiale obbligatoria e la vita pubblica in questa parte delle Fiandre si svolgeva obbligatoriamente in francese. A partire dall'Ordinanza di Villers-Cotter\u00eats era illegale in Francia parlare una lingua diversa dal francese. L'influenza francese per\u00f2 non si avvert\u00ec subito; una parte significativa della popolazione continu\u00f2 a parlare olandese fino alla fine del XIX secolo. Inoltre, tutte le opere di De Swaen furono scritte in olandese. Solo dopo il 1700 le rappresentazioni nei teatri di Dunkerque si svolgevano esclusivamente in francese.\nSi pu\u00f2 dedurre il pensiero di De Swaen sull'occupazione francese leggendo il sonetto in cui il poeta ripensa con nostalgia a un viaggio nella Repubblica delle Sette Province Unite, quando visit\u00f2 Rotterdam, ospite nella casa del figlio. De Swaen sembra preferire gli standard e i valori olandesi a quelli che il suo paese occupato poteva offrire sotto il governo francese, come si evince dalla lettura del sonetto \"aen den Heer Van Heel\" (Al Signore del cielo):\n(Tratto da \"De zedighe doot van Carel den Vijfen; aen den heer Van Heel, my onbekent, over syne clacht, op myn vertrek, uyt Hollant\", di Michiel de Swaen).\nMichiel de Swaen scriveva nell'olandese standard di quel tempo, quello che tutti gli olandesi potevano capire (\"alle Nederlanders konnen begrypen\"), come disse il suo amico retore e stampatore Pieter Labus. L'ammirazione per il perduto paese natale era una costante nella letteratura olandese di quella parte delle Fiandre che era stata occupata dai francesi. De Swaen fu probabilmente il primo a esprimere questa nostalgia in un'opera letteraria, conservata in documenti del XVIII secolo.\nPer molti francesi, cittadini come De Swaen sono il simbolo di un ricco passato culturale che contribu\u00ec a formare la loro identit\u00e0 attuale. Insieme al belga Guido Gezelle, De Swaen fu uno dei pi\u00f9 autorevoli scrittori nella regione al confine tra l'attuale Fiandra belga e quella francese. De Swaen \u00e8 anche il rappresentante per eccellenza della letteratura olandese delle Fiandre occupate dai francesi.\nLetteratura nei Paesi Bassi.\nNel corso del XVII secolo la letteratura olandese conobbe il suo Secolo d'oro nella Repubblica delle Sette Province Unite. Alcune delle migliori opere olandesi del XVII secolo furono pubblicate nel 1654, l'anno in cui nacque De Swaen, e nel 1655: \"Trintje Cornelis\" di Constantijn Huygens, \"Lucifer\" di Joost van den Vondel e \"Alle de wercken\" (\"Le opere complete\") di Jacob Cats.\nCamere di retorica.\nIl movimento dei retori nacque nel XV secolo come un tipo di club culturale-sociale nelle Fiandre e nel Brabante. I retori erano influenzati dall'Umanesimo e dalla Controriforma e si dedicavano alla letteratura. In un certo modo, possono essere paragonati ai \"Meistersinger\" tedeschi. Dopo che i francesi ebbero bandito l'olandese dalla vita pubblica nella parte occupata delle Fiandre, le camere di retorica rimasero l'ultima e sola istituzione della cultura olandese.\nDe Swaen il retore.\nPer professione De Swaen era chirurgo e faceva parte anche dell'amministrazione giudiziaria. Inoltre era un membro della Camera di retorica di Dunkerque, chiamata \"Carsouwe\" o anche \"Sint Michiel\" (San Michele era il loro santo patrono) o camera delle \"Kassouwieren\" (si trova anche la variante ortografica \"De Kersauwe\"; la parola deriva dall'olandese \"kersouw\", margherita).\nI suoi amici erano retori di citt\u00e0 come Diksmuide e Ypres. Nel 1687 De Swaen fu nominato \"principe\" della camera di Dunkerque. Attraverso le camere di retorica, i retori come De Swaen si tenevano in contatto, anche dopo l'occupazione francese, con la parte \"over de schreve\" (\"oltre frontiera\") dei Paesi Bassi del Sud governati dagli Asburgo. Per esempio, nel 1688 De Swaen fu ospite a Veurne nella camera di retorica \"Kruys-Broeders\". Nel 1700 De Swaen partecip\u00f2 a un concorso letterario, il \"landjuweel\", organizzato dalla camera di retorica di Bruges, la \"Drie Santinnen\". De Swaen non vinse la gara, tra lo stupore di molti. I suoi compagni lo convinsero a scrivere alla camera di retorica di Bruges per dimostrare che c'era stato un errore. Deluso per aver ottenuto solo il secondo premio, De Swaen cerc\u00f2 di formulare una teoria poetica, \"Neder-duitsche digtkonde of rym-konst\" (\"Arte poetica olandese\"), che scrisse utilizzando il prototipo di Aristotele.\nAlla fine della sua vita, De Swaen affermava di continuare a far parte della camera di retorica solo per rimanere in contatto con i suoi amici. Ciononostante, prendeva il suo lavoro di retore molto sul serio, avendo come modello Vondel e altri autori importanti.\nOpere.\nDe Swaen in parte diminu\u00ec la sua partecipazione alle attivit\u00e0 della camera di retorica perch\u00e9 era cattolico, anche se spesso i suoi amici retori erano stati per lui un'ispirazione. Rifiut\u00f2 tutte le proposte di pubblicare le sue opere, limitandosi a pubblicare \"Andronicus\", una traduzione di un'opera di Jean Galbert de Campistron. La sua traduzione del \"Le Cid\" di Pierre Corneille fu pubblicata a Dunkerque nel 1694 dallo stampatore Pieter Labus senza la sua approvazione. La maggior parte delle sue opere furono pubblicate postume, a Bruges o a Gand, citt\u00e0 dei Paesi Bassi del Sud governati dagli Asburgo. Molti dei suoi scritti furono conservati nell'abbazia di Sint-Winoksbergen, fino a quando l'abbazia fu distrutta durante la Rivoluzione francese. Per questo oggi non sappiamo se conosciamo tutta la produzione di De Swaen.\nSpesso le poesie di De Swaen avevano un'ispirazione religiosa e presumibilmente erano ispirate da autori umanisti come Jacob Cats e Joost van den Vondel. La sua opera intitolata \"Catharina\" era chiaramente ispirata alla \"Maegdhen\" di Vondel. Il poeta fiammingo belga Guido Gezelle pi\u00f9 tardi chiam\u00f2 De Swaen il \"Vondel di Dunkerque\". Lo studio teoretico di De Swaen, \"Neder-duitsche digtkonde of rym-konst\", dimostra la sua erudizione, in particolare la conoscenza delle opere del poeta-drammaturgo francese del XVII secolo Pierre Corneille e la Poetica di Aristotele.\nLe convinzioni religiose di De Swaen e la sua dedizione alla Controriforna sono illustrate da opere come \"Het leven en de dood van Jesus Christus\" (\"La vita e la morte di Ges\u00f9 Cristo\") e le due tragedie, \"Martelaarspelen\" e \"Treurspelen\", sul martirio di Catharina e Mauritius).\nDe Swaen mostr\u00f2 anche un interesse per la storia europea e scrisse un'opera teatrale di argomento storico, \"De zedighe doot van Carel den Vijfden\" sulla morte di Carlo V. I suoi testi dedicati all'imperatore Carlo V dimostrano il suo attaccamento ai Paesi Bassi e alla sua fede religiosa e dipingono Carlo V come un vero eroe cristiano. L'opera pi\u00f9 importante di De Swaen, \"De gecroondse leerse\", che lui stesso defin\u00ec un \"clucht-spel\" (\"commedia\"), \u00e8 basata su un aneddoto su Carlo V ed era molto popolare.\nDe Swaen scrisse anche poesie occasionali.\nLa lingua usata da De Swaen era l'olandese standard della sua epoca, ma De Swaen leggeva anche gli autori classici e quelli francesi. Invi\u00f2 la sua traduzione del \"Cid\" di Pierre Corneille a Barentin, un amministratore del re Luigi XIV di Francia. Tradusse in olandese anche \"Andronicus\" di Jean Galbert de Campistron. Molte delle sue opere mostrano l'influenza del classicismo francese, come \"De gecroonde leerse\", opera in cinque parti scritta in alessandrini..\nOpere pi\u00f9 significative.\nLe opere pi\u00f9 significative di De Swaen sono: \"De gecroonde leerse\" (1688), \"Catharina\" (1702), \"Mauritius\", \"Andronicus\" (1700), \"Le Cid\" (1694), \"De Menschwording\" (\"L'incarnazione\", 1688), \"Het leven en de dood van Jesus Christus\" (\"La vita e la morte di Ges\u00f9 Cristo\", 1694), \"Neder-duitsche digtkonde of rym-konst\" (\"La poesia olandese e l'arte della rima\", circa 1702), \"de zedighe doot van Carel den Vijfden\" (\"La morte di Carlo V\", 1707 circa).\n\"Catharina\".\n\"Catharina\" \u00e8 una tragedia cristiana sulla vita di Santa Caterina d'Alessandria, dove il tema pi\u00f9 importante \u00e8 il conflitto tra paganesimo e Cristianesimo: il martirio di Caterina d'Alessandria fu ordinato dall'imperatore romano Massenzio. Quest'opera ha un posto speciale nella letteratura olandese, perch\u00e9 il genere sembra inesistente nella Repubblica delle Sette Province Unite..\n\"De gecroonde leerse\".\nUn giorno Jacquelijn, la moglie di Teunis il calzolaio, va al mercato e compra un cappone per una festa in famiglia che si svolger\u00e0 quella sera. L'imperatore Carlo V sta guardando da lontano. Interessato all'appetitoso cappone, Carlo ordina al suo servitore di seguire Jacquelijn. Lei gli mostra dove abita. Carlo decide di andare l\u00ec per conto suo. Per ottenere un invito, Carlo offre vino a tutti. Il giorno dopo Teunis il calzolaio \u00e8 convocato dall'Imperatore. Il povero Teunis, piuttosto preoccupato, si reca a corte dove riconosce l'ospite generoso della sera prima. Carlo V lo nomina suo calzolaio imperiale.\n\"De gecroonde leerse\" \u00e8 l'unica commedia di De Swaen ed \u00e8 una delle pi\u00f9 importanti opere della letteratura olandese. L'opera viene rappresentata nel nord e nel sud dei Paesi Bassi e perfino in Sudafrica. Anche se l'autore definisce l'opera \"clucht-spel\" (\"commedia\"), essa presenta comunque delle caratteristiche della commedia francese classica.\nInfluenza.\nDe Swaen fu indubbiamente uno dei pi\u00f9 famosi retori dei Paesi Bassi nel XVII secolo. Oggi, insieme a Maria Petyt ed Edmond de Coussemaker, \u00e8 uno dei pi\u00f9 importanti rappresentanti della cultura olandese in Francia; Guido Gezelle lo chiam\u00f2 il \"Vondel di Dunkerque\"."}
{"id": "2219095", "revid": "6923", "url": "https://it.wikipedia.org/wiki?curid=2219095", "title": "Songs in the Key of Life", "text": "Songs in the Key of Life \u00e8 il diciottesimo album del cantautore statunitense Stevie Wonder, pubblicato dalla Motown nel 1976. Il disco raggiunse la prima posizione nella classifica Billboard 200 per 14 settimane negli Stati Uniti, la prima in Olanda e Francia, la seconda nel Regno Unito e Italia, la quinta in Nuova Zelanda, la sesta in Norvegia e la nona in Svezia grazie anche ai singoli \"I Wish\" e \"Sir Duke\". Nel 1977 vinse il Grammy Award all'album dell'anno. L'album si situa al culmine del \"periodo classico\" di Wonder. Il disco venne registrato principalmente al Crystal Sound Studio di Hollywood, con alcune sessioni tenutesi al Record Plant di Los Angeles, al Record Plant di Sausalito, e all'Hit Factory di New York. I missaggi finali furono eseguiti al Crystal Sound.\nAmbizioso doppio LP con l'aggiunta di un EP bonus di quattro canzoni, \"Songs in the Key of Life\" divenne uno dei maggiori successi di Wonder sia in termini di vendite che di critica. Nel 2005, l'album venne inserito alla posizione numero 57 nella lista dei migliori 500 album di sempre redatta dalla rivista \"Rolling Stone,\" mentre nella terza versione, risalente al 2020, sal\u00ec alla quarta posizione.\nSempre nel 2005 venne inserito nel National Recording Registry dalla Biblioteca del Congresso degli Stati Uniti d'America, che lo defin\u00ec \"culturalmente, storicamente, ed esteticamente significativo\".\nIl disco.\nNel 1976, Stevie Wonder era ormai diventato uno dei personaggi pi\u00f9 famosi nel mondo del R&amp;B e della musica pop, non solo negli Stati Uniti, ma a livello mondiale. In un breve lasso di tempo, album quali \"Talking Book\", \"Innervisions\" e \"Fulfillingness' First Finale\" avevano tutti contribuito al suo status di superstar, con gli ultimi due vincitori del Grammy Award for Album of the Year nel 1974 e nel 1975, rispettivamente. Alla fine del 1975, Wonder prese seriamente in considerazione l'idea di abbandonare il music business per emigrare in Ghana a lavorare in associazioni dedite all'aiuto di bambini disabili. In precedenza, aveva pubblicamente espresso il suo forte disappunto nei confronti del governo statunitense circa il modo nel quale esso stava guidando il Paese.&lt;ref name=\"Lundy pp. 14/15\"&gt;Lundy, Zeth \"33 Songs in the key of life\", pp.\u00a014/15.&lt;/ref&gt; Wonder cambi\u00f2 per\u00f2 idea, quando firm\u00f2 un nuovo contratto discografico con la Motown il 5 agosto 1975. All'epoca, anche la Arista Records e la Epic Records erano interessate a lui. Il nuovo contratto prevedeva una durata di sette anni, sette LP, un compenso di 37 milioni di dollari e il totale controllo artistico, e si rivel\u00f2 uno degli accordi maggiori mai raggiunti per un contratto di un artista musicale fino a quel punto. Fin dall'inizio Wonder decise di prendersi una pausa di un anno dal mercato discografico, per focalizzare i suoi sforzi alla produzione di un album doppio da far uscire nel 1976.\nL'album fu pubblicato il 28 settembre 1976 su doppio LP con un EP supplementare contenente 4 brani (\"Saturn\", \"Ebony Eyes\", \"All Day Sucker\" e \"Easy Goin' Evening (My Mama's Call)\") intitolato \"A Something's Extra\" e un libretto di 24 pagine con i testi delle canzoni.\nRegistrazione.\nIl titolo provvisorio dell'album fu \"Let's See Life the Way It Is\". Wonder incise gran parte dell'album ai Crystal Sounds Studios di Hollywood, con Gary Olazabal e John Fischbach come ingegneri del suono. Alcune tracce furono incise al Record Plant di Hollywood e di Sausalito. Quando i Crystal Sounds risultarono impegnati da altro artista, Wonder e Fischbach si spostarono all'Hit Factory di New York per un periodo di circa sei settimane. Essendo un perfezionista, Wonder pass\u00f2 intere giornate in studio a rifinire i vari brani. Si dice che \"non mangiasse e non dormisse, mentre tutti gli altri lo pregavano di fare una pausa\".\nUn totale di 130 persone lavorarono all'album, ma la predominanza di Wonder nell'opera risulta evidente. Tra le molte persone presenti in studio durante le sessioni, ci furono nomi leggendari del R&amp;B, del soul e del jazz. Herbie Hancock suon\u00f2 in \"As\", George Benson suon\u00f2 la chitarra elettrica in \"Another Star\", e Minnie Riperton &amp; Deniece Williams aggiunsero cori di sottofondo a \"Ordinary Pain\". Michael Sembello svolse un ruolo da protagonista durante le sedute per l'album, suonando la chitarra in molte tracce e scrivendo a quattro mani con Wonder la canzone \"Saturn\". Alcune delle canzoni maggiormente pregne di \"coscienza sociale\" presenti sul disco furono scritte da Wonder insieme ad altre persone. Per esempio, \"Village Ghetto Land\" e \"Black Man\", furono composte insieme a Gary Byrd, mentre \"Have a Talk with God\" venne scritta in collaborazione con Calvin Hardaway.\nPubblicazione.\nSuccesso commerciale.\nAmpiamente anticipato, l'album super\u00f2 ogni pi\u00f9 rosea previsione di vendite. Debutt\u00f2 al numero 1 della \"Billboard\" Pop Albums Chart l'8 ottobre 1976, diventando il terzo album nella storia a raggiungere tale risultato. In Canada, il disco riscosse lo stesso successo di pubblico, entrando direttamente al numero uno in classifica il 16 ottobre. \"Songs in the Key of Life\" trascorse tredici settimane consecutive in vetta alla classifica negli Stati Uniti. Fu l'album con il maggior numero di settimane al numero 1 dell'anno. Il 15 gennaio 1977, l'album cedette infine la vetta a \"Hotel California\" degli Eagles. \"Songs in the Key of Life\" totalizz\u00f2 complessivamente 35 settimane nella top ten e 80 settimane di permanenza nella classifica generale di \"Billboard\". Inoltre trascorse venti settimane in vetta alla \"Billboard\" Top R&amp;B Albums, stabilendo un record in seguito superato da \"Thriller\" di Michael Jackson.\nNel 1977 il disco venne certificato disco di diamante dalla RIAA, per vendite superiori alle 10 milioni di copie nei soli Stati Uniti.\n\"Songs in the Key of Life\" fu anche il disco di maggior successo di Wonder in termini di singoli. Dall'album furono estratti i 45 giri \"I Wish\" e \"Sir Duke\", entrambi saliti fino al numero 1 nella classifica di \"Billboard\", \"Another Star\" (numero 32 negli Stati Uniti e numero 29 in Gran Bretagna) e \"As\" (numero 36 nelle classifiche Pop e R&amp;B). Anche se non pubblicata su singolo, \"Isn't She Lovely\" divenne uno dei brani pi\u00f9 famosi di Wonder, come anche \"Pastime Paradise\" (poi rifatta da Coolio negli anni novanta come \"Gangsta's Paradise\") e \"Village Ghetto Land\".\nAccoglienza critica.\nAll'epoca della sua pubblicazione, giornalisti e critici musicali, insieme a tutti quelli che avevano lavorato all'album, furono invitati a Long View Farm, uno studio di registrazione in Massachusetts, per una conferenza stampa. Tutti ricevettero copie autografate del disco e Wonder concesse varie interviste alla stampa. Il responso dei critici all'album fu positivo. Il disco venne lodato per la sua variet\u00e0 di stili musicali e per i testi dei brani, pregni di contenuti sociali e personali dell'artista.\nIl 19 febbraio 1977, Wonder ricevette sette nomination ai Grammy Awards, incluso il prestigioso Album of the Year, riconoscimento da lui gi\u00e0 vinto in passato per gli album \"Innervisions\" e \"Fulfillingness' First Finale\". Wonder non si present\u00f2 alla cerimonia, essendo in vacanza in Africa. In febbraio soggiorn\u00f2 in Nigeria per due settimane, principalmente per esplorare l'eredit\u00e0 musicale etnica del luogo. Presenzi\u00f2 alla premiazione tramite un collegamento via satellite, vincendo \"a distanza\" quattro dei sette premi per i quali era in lizza: Album of the Year, Best Male Pop Vocal Performance, Best Male R&amp;B Vocal Performance e Producer of the Year.\nLascito artistico ed influenza.\nCon il passare degli anni, l'album divenne uno standard, ed \u00e8 oggi considerato il capolavoro di Wonder e il suo album pi\u00f9 rappresentativo. \u00abDi tutti i miei dischi\u00bb, egli disse alla rivista \"Q\" (aprile 1995), \u00ab\"Songs in the Key of Life\" \u00e8 quello del quale sono pi\u00f9 soddisfatto\u00bb. \"Songs in the Key of Life\" viene spesso citato come uno dei migliori album della storia della musica leggera. Venne votato miglior album dell'anno dal \"The Village Voice\"; nel 2001 fu nominato da VH1 il settimo miglior album di tutti i tempi; nel 2003, l'album \u00e8 stato inserito alla posizione numero 56 nella lista dei migliori 500 album di sempre redatta dalla rivista \"Rolling Stone\".\nMolti musicisti hanno inoltre lodato la qualit\u00e0 dell'album e riconosciuto l'influenza che esso ha avuto sul loro lavoro. Per esempio, Elton John disse che secondo lui, \"Songs in the Key of Life\" era il miglior album mai pubblicato.\nNel corso di un'intervista con la pubblicazione \"Ebony\", Michael Jackson defin\u00ec \"Songs in the Key of Life\" il suo album preferito di Stevie Wonder. George Michael cit\u00f2 l'album come il suo preferito di sempre e insieme a Mary J. Blige reinterpret\u00f2 \"As\" per un singolo di successo nel 1999. Michael esegu\u00ec \"Love's in Need of Love Today\" nel corso del suo Faith Tour del 1988, e pubblic\u00f2 la sua versione come B-side del 45 giri \"Father Figure\". Inoltre esegu\u00ec anche \"Village Ghetto Land\" durante il Nelson Mandela 70th Birthday Tribute del 1988. Successivamente, Michael reinterpret\u00f2 anche \"Pastime Paradise\" e \"Knocks Me Off My Feet\" nel corso del suo Cover to Cover Tour del 1991.\nNello specifico vari cantanti R&amp;B espressero il loro apprezzamento per l'album \u2013 Prince lo defin\u00ec il miglior disco mai registrato, Mariah Carey lo cita tra i suoi dischi preferiti, e Whitney Houston riconobbe l'influenza di \"Songs in the Key of Life\" sul suo stile di canto. Molte tracce dell'album sono state fatte oggetto di campionamenti da parte di artisti rap e hip-hop; per esempio, \"Pastime Paradise\", venne rielaborata da Coolio negli anni novanta per la sua \"Gangsta's Paradise\" che riscosse enorme successo in tutto il mondo. Nel 1995, Najee incise un cover album intitolato \"Najee Plays Songs from the Key of Life\", interamente basato sull'album di Wonder. Nel 1999, Will Smith utilizz\u00f2 la base di \"I Wish\" per il suo singolo di successo \"Wild Wild West\"."}
{"id": "2219096", "revid": "300067", "url": "https://it.wikipedia.org/wiki?curid=2219096", "title": "Alexander Belostenny", "text": ""}
{"id": "2219097", "revid": "110157", "url": "https://it.wikipedia.org/wiki?curid=2219097", "title": "Ho ammazzato J. F. Kennedy", "text": "Ho ammazzato J. F. Kennedy (\"Yo mat\u00e9 a Kennedy\") \u00e8 un romanzo dello scrittore spagnolo di Manuel V\u00e1zquez Montalb\u00e1n del 1972, la prima opera in cui appare Pepe Carvalho, personaggio che diverr\u00e0 protagonista di numerosi gialli dell'autore. Si tratta di un visionario romanzo ucronico la cui trama va ricomposta dal lettore affrontando un percorso volutamente frammentario e confuso, composto da capitoli narrati in prima persona dai diversi protagonisti, alternati a dialoghi surreali, deliranti metafore e brani di pura fantascienza e pulp.\nTrama.\nSospesa a mezz'aria sopra la Casa Bianca c'\u00e8 la residenza del potente clan dei Kennedy; Il fantascientifico \"Palazzo delle Sette Galassie\", immenso ed invisibile, \u00e8 frequentato da un curioso e variegato entourage di fedelissimi della famiglia a capo del Paese pi\u00f9 ricco ed avanzato del mondo.\nIl grandioso progetto del futuro assetto mondiale che i Kennedy stanno concependo \u00e8 contrastato per\u00f2 da una misteriosa entit\u00e0 (Bacterioon) e da una potente lobby che hanno il loro braccio armato nel killer spagnolo, John.\nJ.F.Kennedy appare come un personaggio costruito a tavolino, capace di mutare il proprio aspetto e la propria storia in maniera talvolta esilarante; la moglie Jaqueline \u00e8 rappresentata come una donna fatua con velleit\u00e0 poetiche.\n\u00c8 in questo romanzo che viene proposta per la prima volta la figura di Pepe Carvalho, giovane gallego agente della CIA, spietato e doppiogiochista, guardia personale del Presidente John Fitzgerald Kennedy, le cui esperienze giovanili giustificheranno la nostalgia, il rimpianto, la disillusione, la cultura, il cinismo ed il sentimentalismo dell'et\u00e0 adulta.\nIl finale lascia spazio a diverse possibili interpretazioni ed invece di svelare misteri apre squarci sulla storia contemporanea (vera o verosimile) e sulla figura del personaggio pi\u00f9 famoso creato da Manuel V\u00e1zquez Montalb\u00e1n."}
{"id": "2219099", "revid": "121836", "url": "https://it.wikipedia.org/wiki?curid=2219099", "title": "James Crofts", "text": ""}
{"id": "2219100", "revid": "324090", "url": "https://it.wikipedia.org/wiki?curid=2219100", "title": "I nutrimenti terrestri", "text": "I nutrimenti terrestri (titolo originale \"Les Nourritures terrestres\") \u00e8 un'opera dello scrittore, Andr\u00e9 Gide, premio Nobel per la letteratura nel 1947.\nTemi trattati e diffusione.\nPrima opera di nota dello scrittore, in essa si ritrovano temi basati sul pensiero filosofico, vi si parla di esperienze di vita e morale. Le vendite migliorarono dopo il primo dopoguerra; nel 1935, l'autore aggiunse \"I nuovi\" al titolo; la frase che racchiudeva il suo pensiero era \u00abHo bisogno della felicit\u00e0 di tutti per essere felice\u00bb.\nL'opera si presenta come una \"suite\" di momenti lirici intrecciati a recitazioni, riflessioni e sogni. tutta l'azione di questo vero e proprio saggio ruota attorno al discorso che il narratore indirizza al giovane Nathanael raccontandogli le proprie esperienze e anche degli aneddoti ispirati alle lezioni del proprio maestro M\u00e9nalque. Questo saggio pu\u00f2 essere considerato a tutti gli effetti un manuale di edonismo. \u00c8 importante ricordare che M\u00e9nalque ha i tratti caratteristici dell'irlandese Oscar Wilde."}
{"id": "2219101", "revid": "767487", "url": "https://it.wikipedia.org/wiki?curid=2219101", "title": "Looking Back - Anthology", "text": "Looking Back - Anthology \u00e8 un triplo album greatest hits di Stevie Wonder, pubblicato dalla Motown nel 1977."}
{"id": "2219106", "revid": "36426", "url": "https://it.wikipedia.org/wiki?curid=2219106", "title": "Colle Valdelsa", "text": ""}
{"id": "2219111", "revid": "47767", "url": "https://it.wikipedia.org/wiki?curid=2219111", "title": "Valeri Goborov", "text": ""}
{"id": "2219113", "revid": "614011", "url": "https://it.wikipedia.org/wiki?curid=2219113", "title": "Tatuaggio (romanzo)", "text": "Tatuaggio \u00e8 il secondo romanzo che ha come protagonista Pepe Carvalho, il primo che lo vede vestire i panni dell'investigatore privato destinati a rendere celebre lui ed il suo creatore Manuel V\u00e1zquez Montalb\u00e1n. In Italia ISBN 9788807812293\nTrama.\nL'investigatore privato Pepe Carvalho viene incaricato di scoprire l'identit\u00e0 di un cadavere che presenta un evidente e singolare tatuaggio.\nUn po' straccione, buongustaio, brillante, disincantato (alimenta il camino con i libri che compra ma non legge), ex agente CIA, ex comunista, cinico, umano, colto, impassibile, manesco, acuto, sfuggente, il pi\u00f9 noto protagonista dei gialli di Manuel V\u00e1zquez Montalb\u00e1n si conferma in questo romanzo il classico antieroe.\nIntrodursi in sordide storie di droga e prostituzione, da Barcellona ai Paesi Bassi, non \u00e8 per Pepe un problema; le prime indagini sembrano per\u00f2 impantanarsi fino alla soluzione del caso tanto tragica quanto semplice.\nAdattamenti.\nDal romanzo \u00e8 stato tratto il film \"Tatuaje\" diretto da Bigas Luna. e con Carlos Ballesteros come interprete.\nNel 2018 \u00e8 stato realizzato un graphic nove sceneggiato da Hern\u00e1n Migoya e illustrato da Bartolom\u00e9 Segu\u00ed, edito in Italia da Tunu\u00e9."}
{"id": "2219116", "revid": "729019", "url": "https://it.wikipedia.org/wiki?curid=2219116", "title": "Caproni Ca.316", "text": "Il Caproni Ca.316 era un idroricognitore bimotore prodotto dall'azienda italiana Cantieri Aeronautici Bergamaschi (CAB) (Gruppo Aeronautica Caproni) negli anni quaranta."}
{"id": "2219118", "revid": "63727", "url": "https://it.wikipedia.org/wiki?curid=2219118", "title": "Benz Parsifal 35PS", "text": ""}
{"id": "2219119", "revid": "1566286", "url": "https://it.wikipedia.org/wiki?curid=2219119", "title": "Jean Mamy", "text": "Biografia.\nJean Mamy \u00e8 stato regista e attore teatrale a Dullin dal 1920 al 1931. Ha curato la regia di molte commedie, tra le quali \"Knock\" e \"Sei personaggi in cerca d'autore\". Tra il 1931 e il 1939, Mamy \u00e8 stato membro della loggia di Renan del Grande Oriente di Francia.\nNel 1931 dirige il suo primo film, \"Baleydier\", con la sceneggiatura di Jacques Pr\u00e9vert e Michel Simon come interprete principale. Nel 1939 dirige il suo penultimo film, \"Dede di Montmartre\".\nDisgustato dalla sconfitta del 1940, si dedica al giornalismo schierandosi su posizioni filo-tedesche. Con lo pseudonimo \"Paul Riche\", attacca violentemente l'influenza della massoneria e il parlamentarismo scrivendo per \"L'Appel\", giornale collaborazionista diretto da Pierre Constantini, membro del Partito Popolare Francese. Collabora anche a \"Au pilori\", giornale che accusa l'espansione bancaria ebraica.\nIl suo ultimo film, il mediometraggio \"Forces occultes\" (1943), \u00e8 un'opera di propaganda contro la massoneria francese (di cui aveva fatto parte per vari anni e che pertanto conosceva alla perfezione) e la presunta influenza esercitata dalle lobby ebraiche.\nAlla fine della guerra viene arrestato per collaborazionismo; condannato a morte per aver diffuso segreti massonici, Mamy sar\u00e0 giustiziato nel marzo 1949."}
{"id": "2219126", "revid": "253958", "url": "https://it.wikipedia.org/wiki?curid=2219126", "title": "Cicona", "text": ""}
{"id": "2219128", "revid": "122861036", "url": "https://it.wikipedia.org/wiki?curid=2219128", "title": "Obermann", "text": "Obermann \u00e8 un romanzo dello scrittore francese \u00c9tienne Pivert de Senancour del 1804.\nTrama.\nNarra del pensiero che Obermann mostra richiudendosi in se stesso lasciando ogni possibile distrazione e concentrandosi sul studiarsi, capirsi, analizzarsi senza alcun sentimento, studier\u00e0 il passato scrivendo ogni giorno delle lettere.\nEspressione di quella che i romantici chiamarono \"il male del secolo\", si notano molte differenze con l'opera simile \"Ren\u00e9\" di Fran\u00e7ois-Ren\u00e9 de Chateaubriand."}
{"id": "2219132", "revid": "253958", "url": "https://it.wikipedia.org/wiki?curid=2219132", "title": "Zortea", "text": ""}
{"id": "2219140", "revid": "767487", "url": "https://it.wikipedia.org/wiki?curid=2219140", "title": "Taktaken\u00e9z", "text": "Taktaken\u00e9z \u00e8 un comune dell'Ungheria di 1.235 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2219142", "revid": "767487", "url": "https://it.wikipedia.org/wiki?curid=2219142", "title": "Il campo da corsa", "text": "Il campo da corsa (\"Le champ de courses. Jockeys amateurs pr\u00e8s d'une voiture\") \u00e8 un dipinto a olio su tela di Edgar Degas, di 66x81\u00a0cm, conservato nel Mus\u00e9e d'Orsay di Parigi, eseguito tra il 1874 ed il 1887. Il quadro \u00e8 firmato in basso a destra con la dicitura \u201cDegas\u201d.\nIl quadro fu commissionato all'artista dal baritono dell'Op\u00e9ra di Parigi Jean-Baptiste Faure, collezionista d'arte ed amico di diversi pittori dell'epoca, il quale per\u00f2 dovr\u00e0 attendere tredici anni prima di poter appendere il quadro in casa. Degas dipinge uno dei suoi soggetti preferiti, le corse, un mondo familiare e tipico dell'ambiente borghese, proprio dell'artista.\nLa radiografia dell'opera rivela che essa fu lavorata in diverse tappe, con diversi ripensamenti. All'inizio infatti i soggetti erano centrali e la carrozza non esisteva. Il quadro finale mostra un cavallo a sinistra, ed alle sue spalle un treno in corsa, sormontato da uno sbuffo di fumo, che corre parallelo al cavallo; e gli altri soggetti a destra, ossia la carrozza ed altri personaggi, rappresentati solo in parte, dando l'impressione che la tela continui oltre il margine destro."}
{"id": "2219143", "revid": "14", "url": "https://it.wikipedia.org/wiki?curid=2219143", "title": "Modello lineare generalizato", "text": ""}
{"id": "2219144", "revid": "916580", "url": "https://it.wikipedia.org/wiki?curid=2219144", "title": "Il foyer della danza al teatro dell'Op\u00e9ra", "text": "Il foyer della danza al teatro dell'Op\u00e9ra (\"Le foyer de la danse \u00e0 l'Op\u00e9ra\") \u00e8 un dipinto a olio su tela di Edgar Degas, di 32x46\u00a0cm, conservato nel Mus\u00e9e d'Orsay di Parigi, eseguito nel 1872.\nDopo il successo ottenuto con \u201cLa classe di danza\u201d del 1871, Degas continu\u00f2 regolarmente a disegnare le ballerine durante le esercitazioni, facendone uno dei suoi soggetti preferiti. Evidentemente all\u2019\"Op\u00e9ra\" erano abituati alla sua presenza.\nNel dipinto, Degas sceglie di rappresentare le ballerine nel momento in cui terminano gli esercizi alla sbarra e cominciano, una alla volta, gli esercizi al centro. Sulla sinistra \u00e8 rappresentata \"mademoiselle Hughes\" che si appresta ad eseguire il suo esercizio, mentre sulla destra il maestro Louis-Alexandre M\u00e9rante, in piedi e vestito di bianco, le d\u00e0 le ultime raccomandazioni. Accanto, alla sua sinistra, una ballerina seduta, col viso leggermente in ombra, \u00e8 disegnata con particolare precisione. Alla scena, particolarmente idilliaca e delicata, fa da contrasto il violista, seduto alla destra del maestro del balletto: il suo abito scuro e la pesantezza della figura rompono l'armonia dei tut\u00f9 bianchi e delle mura color giallo-ocra.\nIl quadro fu acquistato nel 1872 dal collezionista Paul Durand-Ruel; nel 1888 entr\u00f2 a far parte della collezione di Henri Vever, e nel 1894 fu acquistato dal conte Isaac de Camondo; l'intera collezione del conte pass\u00f2 poi al Museo del Louvre ed infine all'attuale sede."}
{"id": "2219151", "revid": "1543377", "url": "https://it.wikipedia.org/wiki?curid=2219151", "title": "Atletica leggera ai Giochi della V Olimpiade - 100 metri piani", "text": "La competizione dei 100 metri piani di atletica leggera ai Giochi della V Olimpiade si tenne i giorni 6 e 7 luglio 1912 allo Stadio Olimpico di Stoccolma.\nL'eccellenza mondiale.\nI protagonisti dei Trials statunitensi sono:\nAi campionati inglesi il sudafricano George Patching vince le 100 yards in 9\u201d8, ed \u00e8 primo atleta ad abbattere il muro dei 10\u201d in questa manifestazione. Reginald Walker, il campione olimpico in carica passato nel 1911 al professionismo, ha un erede.\nLa supremazia sul continente europeo \u00e8 dei tedeschi Emil Ketterer e Richard Rau, autori nel 1911 della migliore prestazione mondiale con 10\u201d5.\nLa gara.\nI due grandi assenti ai Giochi sono il canadese Robert Kerr (bronzo a Londra 1908), fuori forma, e il campione inglese Duncan McMillan, bloccato da un infortunio.\nPer decisione della giuria internazionale, le partenze false sono punite con una semplice ammonizione verbale. Fin dalle batterie fioccano le partenze anticipate. Tra i favoriti, non passa il primo turno sorprendentemente Emil Ketterer. Nella 10\u00aa batteria il gallese David Jacobs eguaglia con 10\u201d8 il primato olimpico. Dopo pochi minuti, nella 16\u00aa batteria, il tempo di Jacobs e tutti i 10\u201d8 che avevano affollato la lista del primato olimpico vengono cancellati dal 10\u201d6 fatto segnare dal diciottenne Donald Lippincott. Nessuno nei turni successivi far\u00e0 meglio dello statunitense. Nel 1913 la neonata IAAF registrer\u00e0 questa prestazione come primo record mondiale ufficiale della specialit\u00e0.\nSemifinali \u2013 Lo statunitense di colore Howard Drew stupisce tutti i tecnici presenti per la bellezza della sua azione. Vince, ma un leggero stiramento mette in forse la sua partecipazione alla finale. La semifinale pi\u00f9 combattuta \u00e8 la quarta. Dopo nove partenze false, scatta in prima posizione il tedesco Rau, che per\u00f2 viene raggiunto e superato a 3/4 di gara dallo statunitense Craig. Il tempo migliore delle semifinali \u00e8 10\u201d7, realizzato da Meyer, Craig e Lippincott, tutti statunitensi.\nFinale - Dei sei qualificati, cinque sono statunitensi e uno \u00e8 sudafricano. Drew si riscalda a bordo pista, ma non si presenta alla partenza, lasciando vuota la prima corsia. Pertanto corrono la finale in cinque: 2. Meyer; 3. Craig; 4. Patching; 5. Lippincott; 6. Belote.\nTutti i concorrenti cercano di anticipare la partenza. Ralph Craig da solo compie tre partenze false. In tutto, lo starter deve annullare ben sette partenze. All'ottava partenza, finalmente valida, scatta in testa il sudafricano Patching. Craig, Meyer e Lippincott gli sono a mezzo metro, Belote \u00e8 un po' pi\u00f9 indietro. Craig \u00e8 il primo a superare Patching, seguito da Meyer, che riesce a rimanere a fianco del compagno fino al traguardo. Patching \u00e8 gi\u00e0 convinto di arrivare terzo, quando sul traguardo spunta Lippincott, che di slancio lo supera di un soffio.\nUn solo metro divide il primo dal quarto classificato. Nessuno dei ventimila presenti allo stadio \u00e8 sicuro di aver visto chi ha vinto. Per stabilirlo sar\u00e0 necessario attendere la decisione dei giudici.\nRisultati.\nSemifinali.\n(*) Tempo ufficioso\nFinale.\nGli Stati Uniti segnano una tripletta storica. Nella storia dei Giochi, il tris sui 100 metri non si \u00e8 pi\u00f9 ripetuto nel corso del XX secolo. Lippincott, il terzo classificato, rimane il pi\u00f9 giovane medagliato olimpico sui 100 metri, con un'et\u00e0 di 18 anni e 234 giorni."}
{"id": "2219152", "revid": "1543377", "url": "https://it.wikipedia.org/wiki?curid=2219152", "title": "Atletica leggera ai Giochi della V Olimpiade - 200 metri piani", "text": "La competizione dei 200 metri piani di atletica leggera ai Giochi della V Olimpiade si tenne i giorni 10 e 11 luglio 1912 allo Stadio Olimpico di Stoccolma.\nL'eccellenza mondiale.\nI protagonisti dei Trials statunitensi, che si disputano sulle 220 y in rettilineo, sono:\nNon si conosce il tempo di Lippincott perch\u00e9 per consuetidine viene rilevato solo il tempo del vincitore (si fa cos\u00ec anche in Europa). Il campione olimpico Robert Kerr \u00e8 assente ai Giochi in quanto si trova fuori condizione. Abbandoner\u00e0 le competizioni di l\u00ec a poco.\nLa gara.\nStatunitensi e britannici superano agevolmente il primo turno.\nNelle semifinali si assiste a scontri al fulmicotone, soprattutto nelle prime tre (solo il tempo del vincitore \u00e8 ufficializzato):\nIl giovanissimo Lippincott vince la quarta in 21\"8, record olimpico sulla distanza con curva.\nIn finale Applegarth \u00e8 primo all'uscita della curva, ma due americani lo riprendono e lo superano: prevale Ralph Craig su Donald Lippincott, con Applegarth terzo.\nRisultati.\nFinale.\n\"Sono ufficializzati i tempi dei primi tre classificati.\"\nRalph Craig dopo i Giochi olimpici si sposer\u00e0 e lascer\u00e0 definitivamente il mondo dell'atletica."}
{"id": "2219155", "revid": "287204", "url": "https://it.wikipedia.org/wiki?curid=2219155", "title": "La solitudine del manager", "text": "La solitudine del manager (\"La soledad del manager\") \u00e8 un romanzo pubblicato nel 1977 dallo scrittore spagnolo Manuel V\u00e1zquez Montalb\u00e1n.\nIl libro, di genere noir, narra le vicende legate alla seconda indagine dell'investigatore privato Pepe Carvalho.\nTrama.\nIn Spagna \u00e8 da poco finita la dittatura franchista e il manager spagnolo della multinazionale \"Petnay\" viene trovato morto, ucciso da un colpo d'arma da fuoco. La vittima si chiamava Antonio Jaum\u00e1 ed era un erotomane che Pepe Carvalho aveva conosciuto casualmente anni addietro negli Stati Uniti. Nonostante la vittima fosse conosciuta per le molte frequentazioni con prostitute, il ritrovamento di indumenti intimi femminili nella tasca della vittima e le esagerate tracce di detergenti intimi su di esso potrebbero far pensare a una messinscena. La polizia tuttavia non ha dubbi che l'omicidio sia il tragico epilogo dei comportamenti dissoluti di Antonio ma la vedova, insospettita, incarica l'investigatore privato Pepe Carvalho di chiarire la vicenda. Da una vecchia foto che ritrae la vittima con vecchi amici durante la militanza nel movimento comunista clandestino, hanno inizio le indagini commissionate dalla vedova di Juam\u00e1.\nPepe ritrova i vecchi compagni del manager: chi \u00e8 diventato imprenditore, chi scrittore, chi ha fallito la propria missione e continua a vivere un sogno politico irrealizzabile. \nPepe scopre che la vittima aveva rilevato grossi ammanchi nascosti tra i tentacolari bilanci della \"Petnay\" e che la multinazionale e la polizia stessa stanno insabbiando le indagini sull'omicidio e costruendo false prove per avvalorare l'ipotesi del movente sessuale. La fidanzata dell'investigatore, Charo, viene rapita e picchiata per dissuadere Pepe dal proseguire le indagini. Anche la vedova del manager vuole che le indagini si interrompano, preoccupata che la \"Petnay\" possa smettere di pagare la pensione del marito a lei e ai figli. Rhomberg, un ispettore della \"Petnay\" improvvisamente rimosso dall'incarico, dopo aver contattato Pepe ed aver anticipato importanti rivelazioni, sparisce misteriosamente.\nCarvalho, suo malgrado, si ritira dall'incarico, non prima di aver scoperto, che la \"Petnay\" utilizzava i fondi neri costituiti degli ammanchi contabili per sovvenzionare movimenti estremisti di sinistra e giustificare cos\u00ec l'intervento reazionario della destra a vantaggio degli interessi degli industriali. La potente multinazionale, per il tramite dell'industriale Argem\u00ed, gi\u00e0 amico di lunga data di Antonio Jaum\u00e1, aveva provveduto ad eliminare il manager e il suo collega Rhomberg. Le scoperte di Pepe, tuttavia, non avranno esiti giudiziari."}
{"id": "2219156", "revid": "1305772", "url": "https://it.wikipedia.org/wiki?curid=2219156", "title": "Atletica leggera ai Giochi della V Olimpiade - 400 metri piani", "text": "La competizione dei 400 metri piani di atletica leggera ai Giochi della V Olimpiade si tenne i giorni 12 e 13 luglio 1912 allo Stadio Olimpico di Stoccolma.\nL'eccellenza mondiale.\nI protagonisti dei Trials statunitensi (400 m) sono:\nLa gara.\nSolo Hanns Braun pu\u00f2 impensierire i favoriti statunitensi. Il tedesco, che tra l'altro non \u00e8 specialista dei 400 ma degli 800, \u00e8 l'unico non statunitense capace di correre sotto i 49\".\nNelle 5 semifinali il miglior tempo \u00e8 di Charles Reidpath con 48\"7. Melvin Sheppard rimane fuori dalla finale finendo dietro il connazionale James Meredith, che gi\u00e0 5 giorni prima lo ha \"castigato\" negli 800 metri.\nLa finale \u00e8 una lotta serrata. Braun migliora il personale di ben 6 decimi e costringe gli americani a dare il meglio di s\u00e9. Lo batte solo Reidpath, che stabilisce il nuovo record olimpico. Meredith giunge al quarto posto.\nRisultati.\nFinale.\n\"Sono ufficializzati i tempi dei primi tre classificati.\""}
{"id": "2219158", "revid": "767487", "url": "https://it.wikipedia.org/wiki?curid=2219158", "title": "Tibolddar\u00f3c", "text": "Tibolddar\u00f3c \u00e8 un comune dell'Ungheria di 1.642 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2219159", "revid": "729019", "url": "https://it.wikipedia.org/wiki?curid=2219159", "title": "Atletica leggera ai Giochi della V Olimpiade - 800 metri piani", "text": "La competizione degli 800 metri piani di atletica leggera ai Giochi della V Olimpiade si tenne i giorni 6 e 8 luglio 1912 allo Stadio Olimpico di Stoccolma.\nL'eccellenza mondiale.\nI protagonisti dei Trials statunitensi sono:\nLa gara.\nLa prima semifinale \u00e8 vinta dal giovane Ted Meredith (20 anni) in 1'54\"4, davanti al tedesco Hanns Braun e a Melvin Sheppard; nella seconda prevale il canadese Brock in 1'55\"7. Giunge quinto Emilio Lunghi, primo dei non qualificati.\nIn finale Melvin Sheppard si scatena con un primo giro impossibile per gli altri: 52\"4. Lo statunitense pensa di rimanere solo, ma i connazionali Meredith e Davenport gli sono dietro (52\"6); il rettilineo finale diventa una lotta per la sopravvivenza. Meredith taglia il filo di lana un attimo prima di Sheppard. Entrambi vanno sotto il primato dei Giochi e migliorano il record nazionale sulla distanza.\nIl migliore degli europei, Hanns Braun, \u00e8 solo sesto con 1'53\"1.\nGli organizzatori hanno collocato un secondo filo di lana alle 880 yarde (m 804,67) e Meredith coglie cos\u00ec un altro record nazionale.\nRisultati.\nFinale.\n\"Sono ufficializzati i tempi dei primi tre classificati.\"\nIl tempo del quinto arrivato \u00e8 1'52\u201d8, a dimostrazione del livello tecnico elevatissimo della gara, una delle pi\u00f9 belle dei Giochi.\nAll'et\u00e0 di soli 20 anni e 236 giorni, James \"Ted\" Meredith \u00e8 il pi\u00f9 giovane vincitore degli 800 metri alle Olimpiadi.\nNel 1913 la neonata IAAF registrer\u00e0 questa prestazione come primo record mondiale ufficiale della specialit\u00e0."}
{"id": "2219161", "revid": "729019", "url": "https://it.wikipedia.org/wiki?curid=2219161", "title": "Atletica leggera ai Giochi della V Olimpiade - 1500 metri piani", "text": "La competizione dei 1500 metri piani di atletica leggera ai Giochi della V Olimpiade si tenne i giorni 9 e 10 luglio 1912 allo Stadio Olimpico di Stoccolma.\nLa gara.\nLa specialit\u00e0 \u00e8 dominata dagli statunitensi, che portano in finale ben 7 concorrenti.\nLa finale \u00e8 una gara tattica, come di consueto nelle manifestazioni importanti: si corre a ritmi lenti fino al penultimo giro.\nAlla campanella \u00e8 in testa lo statunitense Kiviat, seguito dai connazionali Taber e J. P. Jones. All'ultima curva, i tre americani vengono raggiunti dall'inglese Jackson, che dalla settima posizione ha lanciato una forsennata rimonta. Jackson raggiunge Kiviat e Taber e spinge ancora negli ultimi 50 metri; i due rispondono allo sprint, mentre Jones perde terreno. L'inglese brucia sul traguardo Kiviat e Taber, che arrivano letteralmente appaiati.\nI giudici devono ricorrere al nuovo strumento di lettura delle immagini fotografiche per attribuire la medaglia d'argento e quella di bronzo.\nRisultati.\nFinale.\n\"Sono ufficializzati i tempi dei primi tre classificati.\""}
{"id": "2219164", "revid": "729019", "url": "https://it.wikipedia.org/wiki?curid=2219164", "title": "Atletica leggera ai Giochi della V Olimpiade - 5000 metri piani", "text": "La competizione dei 5000 metri piani di atletica leggera ai Giochi della V Olimpiade si tenne i giorni 9 e 10 luglio 1912 allo Stadio Olimpico di Stoccolma.\nLa gara.\nLa migliore prestazione nelle batterie \u00e8 di Jean Bouin (Fra) con 15'05\"0. \u00c8 il primo record olimpico della specialit\u00e0.\nIn finale Hannes Kolehmainen e Bouin, nettamente superiori agli altri, fanno gara a s\u00e9. Dopo un testa a testa che tiene avvinti gli spettatori fino all'ultimo metro, vince il finlandese di stretta misura. I due realizzano una prestazione stratosferica: migliorano entrambi il fresco record olimpico di quasi 30 secondi!\nRisultati.\nFinale.\n\"Sono ufficializzati i tempi dei primi tre classificati.\"\nIl tempo del finlandese sar\u00e0 riconosciuto nel 1913 dalla neonata IAAF come primo record del mondo ufficiale della specialit\u00e0.\nKolehmainen vince nella stessa Olimpiade tre ori individuali nel mezzofondo, un record solamente eguagliato da Paavo Nurmi nel 1924 ed Emil Z\u00e1topek nel 1952.\nSia Bouin che il terzo classificato Hutson cadranno in guerra nel 1914."}
{"id": "2219167", "revid": "124614795", "url": "https://it.wikipedia.org/wiki?curid=2219167", "title": "Ettore Mendicino", "text": "Carriera.\nClub.\nLazio e vari prestiti.\nNato a Milano da padre calabrese, esattamente di Pallagorio (KR), \u00e8 cresciuto nelle giovanili della , fino alla categoria Primavera.\nDurante la stagione 2007-2008 in alcune occasioni il tecnico Delio Rossi lo ha aggregato alla prima squadra, non collezionando presenze in incontri ufficiali. Durante il ritiro del 2008 invece \u00e8 stato impiegato nelle amichevoli contro il Liverpool e il Porto.\nEsordisce in Serie A l'8 febbraio 2009, tre giorni prima di compiere 19 anni, quando il tecnico Rossi lo fa entrare al posto di Ledesma nella partita contro la Fiorentina allo Stadio Artemio Franchi. L'esordio da titolare \u00e8 avvenuto alla trentaseiesima giornata nella trasferta al Renzo Barbera contro il Palermo (sconfitta per 2-0).\nNella stessa stagione, con la formazione \"biancoceleste\", pur non disputando nemmeno un incontro, ha vinto la Coppa Italia, e durante Lazio- (1-0) \u00e8 arrivato il suo esordio allo Stadio Olimpico.\nIl 31 maggio 2009 subentra a Simone Del Nero nell'intervallo tra primo e secondo tempo contro la Juventus. Nella prima stagione da professionista totalizza 4 presenze, tutte in Serie A, e vince anche la Coppa Italia.\nCrotone.\nIl 27 agosto 2009 viene ufficializzata la sua cessione in prestito al Crotone. Esordisce due giorni dopo, nella partita casalinga, pareggiata per 0-0, contro il Brescia, subentrando, al 62', a Nicola Petrilli. Il 5 gennaio 2010 segna il suo primo gol in Serie B, siglando al 96' il pareggio contro il Cittadella per l'1-1 finale. Conclude la sua prima stagione in Serie B con 23 presenze totali nelle quali mette a segno 2 reti.\nAscoli.\nDurante il calciomercato estivo del 2010 viene ceduto all' in prestito con diritto di riscatto sulla met\u00e0 del cartellino fissato a 1,5 milioni di euro. Con la squadra marchigiana esordisce il 15 agosto nel secondo turno di Coppa Italia contro il siglando il primo goal della partita dopo appena sei minuti di gioco. L'esordio in campionato, invece, avviene il 22 agosto nella trasferta di . Nella sfida interna contro il Vicenza realizza due reti all'89' ed al 91' che permettono ai marchigiani di rimontare il gol vicentino e vincere 2-1. Con l'Ascoli totalizza 25 presenze nelle quali sigla 4 reti.\nGubbio.\nIl 1\u00ba luglio 2011 fa il suo ritorno alla Lazio, ma il giorno 8 dello stesso mese viene trovato l'accordo con il Gubbio per un prestito con diritto di riscatto ad 1,5 milioni di euro per la compropriet\u00e0. Segna il suo primo gol con la nuova maglia alla seconda giornata di Serie B contro l', partita che finir\u00e0 3 a 2 per l'Ascoli. Firma il suo secondo gol il 10 settembre 2011 contro la , partir\u00e0 che finir\u00e0 3 a 1 per i calabresi. Conclude il prestito al Gubbio anticipatamente totalizzando appena 16 presenze condite da 2 gol.\nTaranto.\nIl 27 gennaio 2012 il club biancoceleste, dopo aver risolto il contratto di prestito con il Gubbio, lo cede al Taranto, militante nella Lega Pro Prima Divisione, con la formula del prestito con diritto di riscatto per la compropriet\u00e0. L'esperienza nel club ionico non \u00e8 una delle migliori totalizzando appena 7 presenze dove non sigla nessun gol.\nNell'estate del 2012 torna nuovamente alla Lazio, dopo che il Taranto ha rinunciato al diritto di riscatto per la compropriet\u00e0 dell'attaccante milanese. Nel club biancoceleste vi rimane fino a gennaio come fuori rosa.\nComo.\nIl 4 gennaio 2013, dopo aver vissuto sei mesi come fuori rosa, Mendicino accetta il trasferimento in prestito al , formazione di Lega Pro Prima Divisione. Esordisce, con la nuova maglia, due giorni dopo nella trasferta contro il San Marino, partita persa per 3-0. Il 20 gennaio 2013, alla sua prima presenza da titolare con la maglia lariana realizza una doppietta contro la Tritium, la partita verr\u00e0 vinta proprio dal Como per 4-0. Va a segno anche nella giornata successiva contro il Portogruaro, partita finita 2-2. Il 12 maggio 2013 ottiene la salvezza con il Como all'ultima giornata di campionato, vincendo per 2-1 contro il Carpi.\nSalernitana.\nIl 4 luglio 2013, la Salernitana ufficializza l'acquisizione del calciatore, in prestito dalla Lazio. Fa il suo esordio, con la maglia granata, il 2 ottobre 2013 nel primo turno di Coppa Italia Lega Pro contro il , turno superato solo dopo i calci di rigore. Trova il primo gol con la nuova maglia il 16 novembre successivo nel pareggio per 2-2 contro il ; Mendicino firma il 2-2 finale, 21 secondi dopo la sua entrata in campo al minuto 84. La domenica successiva, durante la sfida casalinga contro il Frosinone, segna il gol vittoria con una girata capolavoro. Il 22 febbraio 2014 mette a segno la sua prima doppietta con la maglia granata, in occasione della vittoria per 5-0, in trasferta, contro il Viareggio. Il 16 aprile 2014 vince, insieme alla Salernitana, la Coppa Italia Lega Pro ai danni del .\nIl 16 luglio 2014, la Salernitana comunica di aver rinnovato l'accordo con il giovane attaccante. Il 2 novembre 2014, in occasione della trasferta contro il Matera, diviene lo sfortunato protagonista di un grave scontro di gioco; colpito alla testa durante un'azione di gioco, \u00e8 svenuto ed \u00e8 stato trasportato all'ospedale. Dopo l'incidente, le due squadre sono tornate negli spogliatoi in attesa di notizie sulle condizioni del giocatore. Lo staff e i calciatori vengono poi tranquillizzati sulle condizioni, non gravi, del giocatore e la gara, sospesa per 15 minuti, \u00e8 ripresa regolarmente per poi concludersi con la vittoria, per 2-1, della Salernitana. Torna in campo il 26 novembre successivo, negli ottavi di Coppa Italia Lega Pro persi, per 1-0, contro il Cosenza. Il 25 aprile 2015, insieme al club \"granata\", conquista la Serie B.\nRobur Siena e il prestito all'Arezzo.\nIl 12 luglio 2015 viene ceduto, a titolo definitivo, alla Robur Siena. L'esordio arriva due giorni pi\u00f9 tardi in occasione del pareggio esterno, per 0-0, contro il in Coppa Italia Lega Pro. Il primo gol arriva il 30 agosto successivo nella vittoria, per 3-2, in Coppa Italia Lega Pro contro la Lupa Roma firmando il momentaneo 2-2.\nIl 1\u00ba febbraio 2016 viene ceduto, in prestito, all'. L'esordio arriva il 7 febbraio successivo in occasione della sconfitta esterna, per 2-0, contro il Pisa. La prima rete arriva il 9 aprile in occasione della trasferta persa, per 3-2, contro la Lupa Roma. Conclude il prestito totalizzando 11 presenze e 1 rete.\nCosenza e il prestito al Monza.\nIl 31 gennaio 2017 viene ufficializzato il suo passaggio al Cosenza, con un contratto fino al 30 giugno 2019.\nDa febbraio a giugno con la squadra calabrese sigla 6 gol, 5 nelle 15 partite di campionato pi\u00f9 un'importantissima rete a Matera nel corso dei playoff, che regala il passaggio del turno ai silani.\nNel turno successivo per\u00f2 i cosentini vedranno sfumare le loro speranze di promozione, sconfitti dalla formazione friulana del Pordenone.\nIl 26 gennaio 2018 viene ceduto, in prestito, al Monza in Serie C.\nMonopoli e Rimini.\nNell'estate del 2018 passa al dove disputa una buona prima stagione. nella successiva trova poco spazio e nel gennaio 2020 passa al , sempre in terza serie.\nNazionale.\nMinore.\nDopo 5 presenze con la maglia della Nazionale Under-16, partecipa alla fase di qualificazione dell'Europeo Under-19, collezionando 3 presenze e 2 gol. Circa un mese dopo viene chiamato per la prima volta a vestire la maglia dell'Under-20: esordisce il 19 dicembre 2008 contro la Svizzera. Verr\u00e0 convocato nuovamente per il giorno del suo diciannovesimo compleanno, giocando solamente tre minuti a causa di una lesione muscolare che lo costringe ad uscire dal campo.\nIl 25 marzo 2009 esordisce nella Nazionale Under-21 allenata da Pierluigi Casiraghi, entrando nel secondo tempo della partita amichevole Austria-Italia (2-2).\nNel giugno 2009 ha fatto parte della selezione Under-20 che ha partecipato ai XVI Giochi del Mediterraneo, collezionando quattro presenze e vincendo la medaglia d'argento.\nStatistiche.\nPresenze e reti nei club.\n\"Statistiche aggiornate al 24 maggio 2021.\""}
{"id": "2219168", "revid": "228587", "url": "https://it.wikipedia.org/wiki?curid=2219168", "title": "Atletica leggera ai Giochi della V Olimpiade - 10000 metri piani", "text": "La competizione dei 10000 metri piani di atletica leggera ai Giochi della V Olimpiade si tenne i giorni 7 e 8 luglio 1912 allo Stadio Olimpico di Stoccolma.\nLa gara.\nLa finale si disputa un solo giorno dopo le batterie. Forse a causa della stanchezza giungono al traguardo solo 5 concorrenti.\nLa gara \u00e8 dominata da Kolehmainen, che fa gara a s\u00e9 e distacca il secondo classificato di mezzo giro di pista. \nQuinto arrivato \u00e8 l'italiano Alfonso Orlando.\nRisultati.\nFinale.\n\"Sono ufficializzati i tempi dei primi tre classificati.\"\nQuella di Kolehmainen \u00e8 la prima medaglia d'oro per la Finlandia ai Giochi olimpici, che all'epoca era sotto la sovranit\u00e0 della Russia zarista. Kolehmainen \u00e8 considerato anche l'iniziatore della grande tradizione del fondo finlandese. Dopo di lui verranno campioni come Paavo Nurmi, Ville Ritola, Volmari Iso-Hollo e tanti altri.\nIl secondo arrivato, Louis Tewanina, \u00e8 uno dei pochi pellerossa statunitensi ad aver vinto una medaglia alle Olimpiadi."}
{"id": "2219171", "revid": "1305772", "url": "https://it.wikipedia.org/wiki?curid=2219171", "title": "Atletica leggera ai Giochi della V Olimpiade - 3000 metri a squadre", "text": "La competizione dei 3000 metri a squadre di atletica leggera ai Giochi della V Olimpiade si tenne i giorni 12 e 13 luglio 1912 allo Stadio Olimpico di Stoccolma.\nRisultati.\nOgni nazionale era formata da cinque atleti. Il risultato si otteneva sommando il piazzamento dei primi tre.\nBatterie.\nSi disputarono tre batterie con scontri uno-contro-uno. Solo la squadra vincitrice veniva ammessa alla finale. Nella terza batteria partecip\u00f2 solo la squadra del Regno Unito.\nIl fenomeno finlandese Hannes Kolehmainen stabilisce la migliore prestazione mondiale sulla distanza. Contro ogni pronostico, per\u00f2, la Finlandia non si qualifica per la finale.\nFinale.\nNessuno domina la gara: nove atleti si ammassano negli ultimi 25 metri, in un finale serrato.\nFinale.\nGeorge Bonhag, medaglia d'oro con gli Stati Uniti, \u00e8 lo stesso che ai Giochi intermedi di Atene 1906 aveva vinto fortunosamente l'oro nei 1500 metri di marcia."}
{"id": "2219173", "revid": "109715953", "url": "https://it.wikipedia.org/wiki?curid=2219173", "title": "Odi profanum vulgus, et arceo", "text": "Con la famosa frase Odi profanum vulgus, et arceo (\"odio il volgo profano, e lo tengo lontano\") inizia la prima strofa del terzo libro delle \"Odi\" di Orazio. \nSignificato.\nQui il poeta esprime il suo distaccarsi dal popolo incapace di comprenderlo specificando che solo un'\u00e9lite sar\u00e0 capace di comprendere quello che afferma e apprezzarlo. Successivamente la frase divenne un proverbio in cui si esprime una sdegnosa superiorit\u00e0 verso la massa plebea."}
{"id": "2219174", "revid": "729019", "url": "https://it.wikipedia.org/wiki?curid=2219174", "title": "Atletica leggera ai Giochi della V Olimpiade - Maratona", "text": "La competizione della maratona di atletica leggera ai Giochi della V Olimpiade si tenne il 14 luglio 1912 con partenza e arrivo allo Stadio Olimpico di Stoccolma.\nRisultati.\nCome a Londra 1908, la gara (40,2 km) si svolge di pomeriggio, in pieno sole. Il finlandese Tatu Kolehmainen conduce tutta la prima met\u00e0, poi viene ripreso da due sudafricani, McArthur e Gitsham. McArthur batte il connazionale e si prende la rivincita per non essere stato convocato nel 1908.\nLa gara \u00e8 funestata dalla morte di un concorrente, il portoghese Francisco L\u00e1zaro, che crolla al 30\u00ba km per la fatica e la disidratazione. \u00c8 il primo decesso di un atleta durante una gara olimpica. Un rapporto di medici svedesi sollecita il CIO, per il futuro, a collocare la maratona nel periodo pi\u00f9 fresco della giornata."}
{"id": "2219175", "revid": "767487", "url": "https://it.wikipedia.org/wiki?curid=2219175", "title": "Tiszab\u00e1bolna", "text": "Tiszab\u00e1bolna \u00e8 un comune dell'Ungheria di 492 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2219177", "revid": "116562570", "url": "https://it.wikipedia.org/wiki?curid=2219177", "title": "Cartella clinica", "text": "La cartella clinica \u00e8 il documento o l'insieme dei documenti che raccolgono le informazioni di tipo medico ed infermieristico necessarie a rilevare il percorso diagnostico-terapeutico di un paziente, al fine di determinare le cure da somministrare.\nLa cartella clinica viene utilizzata presso vari presidi sanitari, ad esempio presso gli ospedali.\nCaratteristiche.\nSi tratta di un documento la cui responsabilit\u00e0 \u00e8 affidata al medico primario del reparto ospedaliero nel caso di un paziente ricoverato e che lo accompagna dal suo ingresso alla sua dimissione.\nRaccoglie gli esami oggettivi, l'anamnesi del paziente e le attivit\u00e0 diagnostico-terapeutiche praticate. La sua compilazione deve essere tempestiva e deve essere conforme alla realt\u00e0; un'aggiunta successiva di dati e una sua modificazione sono punibili giuridicamente. La rivelazione della cartella clinica segue i principi del segreto professionale.\nIn Italia.\nConservazione.\nLa conservazione della stessa \u00e8 affidata al caposala e, successivamente, dopo la dimissione del paziente, al direttore sanitario, ai sensi dell'art. 5 del D.P.R. 27 marzo 1969 n. 128.\nSecondo le linee guida del Ministero della salute 17 giugno 1992 inerenti alla compilazione, alla codifica e alla gestione della scheda di dimissione ospedaliera istituita ex DM 28.12.1991 la cartella clinica viene definita come "}
{"id": "2219179", "revid": "729019", "url": "https://it.wikipedia.org/wiki?curid=2219179", "title": "Atletica leggera ai Giochi della V Olimpiade - 110 metri ostacoli", "text": "La competizione dei 110 metri ostacoli di atletica leggera ai Giochi della V Olimpiade si tenne i giorni 11 e 12 luglio 1912 allo Stadio Olimpico di Stoccolma.\nL'eccellenza mondiale.\nI protagonisti dei Trials statunitensi sono:\nLa gara.\nDurante la stagione nessuno ha fatto meglio dell'inglese Anderson, che in maggio ha corso in 15\"2, stabilendo il nuovo record europeo.\nAnderson \u00e8 l'unico che pu\u00f2 competere alla pari con i favoritissimi statunitensi. Ma nei turni eliminatori si infortuna. La finale quindi \u00e8 una lotta interna tra gli americani, che si piazzano ai primi quattro posti. L'avvio valido avviene dopo due partenze false.\nRisultati.\nSemifinali.\n\"(tempo stimato tra parentesi)\"\nFinale.\n\"Sono ufficializzati i tempi dei primi tre classificati.\""}
{"id": "2219180", "revid": "1305772", "url": "https://it.wikipedia.org/wiki?curid=2219180", "title": "Atletica leggera ai Giochi della V Olimpiade - Staffetta 4\u00d7100 metri", "text": "La competizione della staffetta 4\u00d7100 metri di atletica leggera ai Giochi della V Olimpiade si tenne i giorni 8 e 9 luglio 1912 allo Stadio Olimpico di Stoccolma.\nLa gara.\nIl miglior tempo delle batterie \u00e8 di Svezia e Germania (43\"6). Le squadre vincenti passano al turno successivo.\nLa prima semifinale \u00e8 vinta dagli Stati Uniti, che per\u00f2 vengono squalificati per cambio fuori settore; al loro posto passa il turno la Gran Bretagna. Nella seconda prevale la Svezia con il primato dei Giochi (42\"5), subito migliorata dalla Germania nella terza (42\"3).\nSolo le squadre vincenti passano il turno, quindi la finale \u00e8 a tre: Gran Bretagna, Svezia e Germania.\nIn finale i britannici partono meglio e non si fanno pi\u00f9 raggiungere; nel finale il tedesco Richard Rau (probabilmente il miglior velocista europeo del suo tempo) raggiunge lo svedese Lindberg e manca per pochi centimetri l'aggancio ad Applegarth.\nDopo la fine della gara la Germania viene squalificata per cambio fuori zona tra Herrmann e Kern.\nRisultati.\nBatterie.\nVengono disputate sei batterie, anche se quattro di esse contengono una sola squadra.\nFinale.\nIl record dei tedeschi in semifinale (42\"3) rimarr\u00e0 il miglior risultato dell'anno. Nel 1913 verr\u00e0 riconosciuto dalla neonata IAAF come primo record del mondo ufficiale della specialit\u00e0."}
{"id": "2219182", "revid": "767487", "url": "https://it.wikipedia.org/wiki?curid=2219182", "title": "Tiszalad\u00e1ny", "text": "Tiszalad\u00e1ny \u00e8 un comune dell'Ungheria di 769 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2219183", "revid": "1543377", "url": "https://it.wikipedia.org/wiki?curid=2219183", "title": "Atletica leggera ai Giochi della V Olimpiade - Staffetta 4\u00d7400 metri", "text": "La competizione della staffetta 4\u00d7400 metri di atletica leggera ai Giochi della V Olimpiade si tenne i giorni 14 e 15 luglio 1912 allo Stadio Olimpico di Stoccolma.\nRisultati.\nBatterie.\nSi disputarono 3 batterie, i vincitori furono ammessi alla finale.\nIl tempo della squadra vincitrice della prima batteria \u00e8 anche il primo record olimpico della specialit\u00e0.\nFinale.\nGli Stati Uniti conseguono una larga vittoria (30 metri di margine) sulla Francia, migliorando anche il primato dei Giochi.\nNel 1913 la neonata IAAF inaugurer\u00e0 la lista dei record mondiali della specialit\u00e0. Il primo record ufficiale \u00e8 3'18\"2, stabilito dagli Stati Uniti il 4 settembre 1911. La prestazione di Stoccolma 1912 \u00e8 quindi il secondo primato del mondo della specialit\u00e0."}
{"id": "2219184", "revid": "2160814", "url": "https://it.wikipedia.org/wiki?curid=2219184", "title": "Moralia", "text": "I Moralia () sono una serie di 78 trattati, alcuni pseudoepigrafi, di Plutarco.\nEtimologia.\nIl titolo della collezione si deve a Massimo Planude che, nell'ordinamento complessivo delle opere, le design\u00f2 \"Ethik\u00e0\" (\"Opere morali\") dato che i primi quindici scritti trattano di argomenti etico-filosofici.\nTematiche.\nIn realt\u00e0 la collezione comprende opere di argomento eterogeneo, trattando di retorica, politica, religione, scienza e letteratura. \nInoltre ve ne sono altre che riguardano questioni come la psicologia degli animali o la meteorologia e l'astronomia (\"Il volto della luna\"); in altre sono presenti riflessioni su alcune celebri figure della cultura greca: l'autore, ad esempio, biasima Erodoto perch\u00e9 aveva presentato i Beoti come gente sleale (\"Della malignit\u00e0 di Erodoto\"), oppure confronta Aristofane e Menandro, affermando di preferire quest'ultimo al primo (\"Comparazione tra Aristofane e Menandro\"). Altre ancora sono di natura pedagogica. \nI saggi di argomento religioso riguardano il culto delfico, gli oracoli ed i misteri (\"Su Iside e Osiride\") ed esprimono idee religiose personali, come la fede nella provvidenza (\"Della lentezza dei numi a punire\"). Per quanto riguarda la filosofia, vi sono scritti ostili all'epicureismo e polemici con gli stoici. \nTroviamo infine trattati su argomenti occasionali, su questioni eziologiche ed una consolazione di Plutarco alla propria moglie per la morte della loro figlia.\nSuddivisione.\nL'impaginazione che segue \u00e8 quella dell'edizione del 1599 col titolo tradizionale latino che risale al traduttore Guilielmus Xylander. Essa fa da riferimento canonico per la numerazione delle pagine e l'ordine. L'edizione principe per\u00f2 \u00e8 quella di Aldo Manuzio stampata nel 1509; in Italia, le edizioni complete dei \"Moralia\", risalenti al XVI secolo, furono ristampate sino all'Ottocento: celebre la versione dell'Adriani. Edizioni moderne di riferimento sono: \"Teubner\" (7 volumi, 1908-1978); \"Loeb\" (16 volumi, 1927-1980); quella dell'Association Guillaume Bud\u00e9 (15 volumi, 1972-2004).\nFinalmente, dopo un lavoro editoriale decennale iniziato sotto l'impulso di Giovanni Reale, appare nel giugno 2017 la prima edizione italiana integrale dell'intero corpus dei \"Moralia\", comprese le opere spurie e i frammenti. Frutto del lavoro di una squadra di 40 studiosi, coordinati da Emanuele Lelli e Giuliano Pisani, il libro \u00e8 pubblicato da Bompiani nella prestigiosa collana Il pensiero occidentale, con testo a fronte.\nL'ordine dei \"Moralia\", qui sotto riproposto, \u00e8 quello stabilito nell'edizione dello Stephanus del 1572. L'intervallo di numeri iniziale \u00e8 la numerazione dello Stephanus, usata come standard per citare i passi dei \"Moralia\"; tra parentesi quadre l'eventuale numero nel catalogo di Lampria.\nA parte nelle edizioni - oltre che senza la numerazione di Estienne, perch\u00e9 scoperti successivamente (1773) - restano due frammenti spuri di tema morale, il \"De libidine et aegritudine\" e \"Utrum pars an facultas animi affectibus subiecta sit\".\nOpere perdute o frammentarie.\nNumerose opere di Plutarco, o di cui Plutarco era ritenuto l'autore, sono andate perdute o sono sopravvissute solo in forma frammentaria. Della maggior parte di esse si conoscono i titoli grazie al catalogo di Lampria, mentre altre fonti hanno conservato titoli non presenti nel catalogo."}
{"id": "2219185", "revid": "228587", "url": "https://it.wikipedia.org/wiki?curid=2219185", "title": "Atletica leggera ai Giochi della V Olimpiade - Corsa campestre individuale", "text": "La competizione della corsa campestre individuale di atletica leggera ai Giochi della V Olimpiade si tenne il 15 luglio 1912 allo Stadio Olimpico di Stoccolma.\nFinale.\nPartenza allo stadio; circuito di 4\u00a0km da percorrere due volte, poi ritorno allo stadio (12\u00a0km circa). Per non favorire nessuna nazione, gli organizzatori hanno tenuto segreto il percorso della prova."}
{"id": "2219187", "revid": "228587", "url": "https://it.wikipedia.org/wiki?curid=2219187", "title": "Atletica leggera ai Giochi della V Olimpiade - Corsa campestre a squadre", "text": "La competizione della corsa campestre a squadre di atletica leggera ai Giochi della V Olimpiade si tenne il 15 luglio 1912 allo Stadio Olimpico di Stoccolma.\nRisultati.\nIl risultato si otteneva sommando il piazzamento dei soli primi tre sulla base dell'ordine d'arrivo della gara individuale."}
{"id": "2219190", "revid": "729019", "url": "https://it.wikipedia.org/wiki?curid=2219190", "title": "Atletica leggera ai Giochi della V Olimpiade - Marcia 10000 metri", "text": "La competizione della marcia 10000 metri di atletica leggera ai Giochi della V Olimpiade si tenne i giorni 8 e 11 luglio 1912 allo Stadio Olimpico di Stoccolma.\nRisultati.\nBatterie.\nSi disputarono 2 batterie. I primi 5 furono ammessi alla finale.\nFinale.\n\"Sono ufficializzati i tempi dei primi tre classificati.\""}
{"id": "2219192", "revid": "3732", "url": "https://it.wikipedia.org/wiki?curid=2219192", "title": "Atletica leggera ai Giochi della V Olimpiade - Salto in alto", "text": "La competizione del salto in alto di atletica leggera ai Giochi della V Olimpiade si tenne i giorni 7 e 8 luglio 1912 allo Stadio Olimpico di Stoccolma.\nL'eccellenza mondiale.\nAi Trials dell'Ovest di Palo Alto, il 18 maggio George Horine, inventore della rotazione costale del corpo sopra l'asticella, salta 6 piedi e 6 pollici e mezzo. Per l'atleta americano \u00e8 solo un piccolo incremento del record nazionale (6' 4 3/4\"), che gi\u00e0 detiene.\nConvertita nel sistema metrico decimale, la misura verr\u00e0 registrata nell'albo del record mondiale (1913) come 2,00 m. Horine \u00e8 il primo uomo a superare i 2 metri.\nRisultati.\nTurno eliminatorio.\nUndici atleti raggiungono la misura richiesta.\nFinale.\nGeorge Horine, il favorito, fallisce inaspettatamente a quota 1,91. Rimangono in gara il tedesco Liesche, che stabilisce il proprio record personale, e l'americano Richards. A 1,93 metri prevale Richards.\nNonostante la magra prestazione a Stoccolma, lo stile inventato da Horine dominer\u00e0 il salto in alto per 20-25 anni."}
{"id": "2219194", "revid": "110157", "url": "https://it.wikipedia.org/wiki?curid=2219194", "title": "Tiszal\u00fac", "text": "Tiszal\u00fac \u00e8 un comune dell'Ungheria di 5.707 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2219195", "revid": "1543377", "url": "https://it.wikipedia.org/wiki?curid=2219195", "title": "Atletica leggera ai Giochi della V Olimpiade - Salto con l'asta", "text": "La competizione del salto con l'asta di atletica leggera ai Giochi della V Olimpiade si tenne i giorni 10 e 11 luglio 1912 allo Stadio Olimpico di Stoccolma.\nL'eccellenza mondiale.\nI protagonisti dei Trials statunitensi sono:\nNon partecipa ai Trials ma stacca lo stesso un biglietto per Stoccolma Harold Babcock, che vince i Campionati nazionali con 3,66.\nRisultati.\nTurno eliminatorio.\nSi qualificano 11 atleti, di cui ben otto sono statunitensi.\nFinale.\nFrank Nelson impressiona valicando 3,80 di ben 30 centimerti. Ma si ferma a 3,90. L'unico che valica la misura \u00e8 il connazionale Babcock. Rimasto solo, supera anche 3,95, poi tenta il record del mondo a 4,06, ma fallisce."}
{"id": "2219197", "revid": "6923", "url": "https://it.wikipedia.org/wiki?curid=2219197", "title": "Alfa Sport Prototipo", "text": ""}
{"id": "2219198", "revid": "119390768", "url": "https://it.wikipedia.org/wiki?curid=2219198", "title": "Atletica leggera ai Giochi della V Olimpiade - Salto in lungo", "text": "La competizione del salto in lungo di atletica leggera ai Giochi della V Olimpiade si tenne il 12 luglio 1912 allo Stadio Olimpico di Stoccolma.\nL'eccellenza mondiale.\nI migliori risultati ai Trials statunitensi vengono dall'Est: Harry Worthington (7,26 a soli 20 anni), Albert Gutterson (7,08) e Theodore Cable (7,00).\nRisultati.\nTurno eliminatorio.\nTutti i 30 iscritti, divisi in tre gruppi, hanno diritto a tre salti, i primi tre disputano la finale (tre ulteriori salti).\nI tre finalisti si portano dietro i risultati della qualificazione.\nFrancis \"Frank\" Irons \u00e8 il primo campione olimpico del Lungo che si ripresenta quattro anni dopo in pedana.\nSalta solo 6,80 e non accede alla finale. Nel suo gruppo (A) il connazionale Albert Gutterson centra al primo salto 7,60 metri, ponendo una pesante ipoteca sull'oro. La seconda miglior misura, infatti, \u00e8 solo 7,21 del canadese Cal Bricker.\nFinale.\nLe prime tre posizioni rimangono immutate. Solo un atleta si migliora: \u00c5berg (terzo) passa da 7,04 a 7,18, ma non gli basta per l'argento.\nNel 1913 la neonata IAAF registrer\u00e0 la prestazione vincente di Gutterson come primo record mondiale ufficiale della specialit\u00e0."}
{"id": "2219199", "revid": "1915706", "url": "https://it.wikipedia.org/wiki?curid=2219199", "title": "Amikacina", "text": "L\u2019 Amikacina \u00e8 un principio attivo antibiotico appartenente al gruppo degli amminoglicosidi, di indicazione specifica contro le infezioni da Gram negativo per cui la gentamicina, molecola di prima scelta, non ha dato gli effetti sperati.\nMeccanismo di azione.\nCome per tutti gli aminoglicosidi, non viene assorbito dall'apparato gastrointestinale, per cui la somministrazione orale porta ad un'azione localizzata nell'intestino. A causa di questa specifica particolarit\u00e0, l'unica somministrazione permessa \u00e8 quella parenterale. \nCome tutti gli aminoglisidi, l'Amikacina si lega al ribosoma batterico, precisamente alla subunit\u00e0 30S impedendo l'allungamento del peptidil-tRNA.\nEssendo la amikacina, un derivato semisintetico della Kanamicina derivato dalla sostituzione dell N1 aminociclitolico della Kanamicina A con un alfa idrossi gamma aminobutirrile, \u00e8 attiva su numerosi ceppi batterici resistenti alla kanamicina, alla sisomicina e alti aminoglicosidi naturali grazie ai loro N1-sostituenti che impediscono stericamente il legame agli enzimi inattivanti. \nL'eliminazione \u00e8 prevalentemente renale; la tossicit\u00e0 degli aminoglicosidi si manifesta a livello renale e a livello dell'orecchio interno, con disturbi dell'equilibrio e dell'udito. L'entit\u00e0 degli effetti indesiderati dipende dalle dosi e dalla durata del trattamento.\nControindicazioni.\nSconsigliato in soggetti con insufficienza renale, da evitare in caso di gravidanza e uso prolungato. Particolare attenzione va prestata in soggetti quali bambini e anziani. Non utilizzare con farmaci miorilassanti.\nDosaggi.\nRaramente pu\u00f2 essere somministrata per via endocranica, intrarachidea e intraperitoneale.\nEffetti indesiderati.\nFra gli effetti collaterali pi\u00f9 frequenti si riscontrano ipomagnesiemia, comparsa di colite, stomatite, nausea, rash cutaneo, senso di vomito.\nCome altri aminoglucosidi \u00e8 conosciuta, oltre alla nefro-tossicit\u00e0, l'oto-tossicit\u00e0.\nInterazione con altri farmaci.\nMentre \u00e8 sinergica con gli antibiotici \u03b2-lattamici \u00e8 sconsigliata con farmaci oto-tossici e nefro-tossici come altri aminoglucosidi, amfotericina B,\ncolistina, vancomicina...\nPer evitare un potenziamento dell'azione di blocco di tale farmaco vanno evitati bloccanti muscolari."}
{"id": "2219200", "revid": "729019", "url": "https://it.wikipedia.org/wiki?curid=2219200", "title": "Atletica leggera ai Giochi della V Olimpiade - Salto triplo", "text": "La competizione del salto triplo di atletica leggera ai Giochi della V Olimpiade si tenne il 15 luglio 1912 allo Stadio Olimpico di Stoccolma.\nRisultati.\nTurno eliminatorio.\nTutti i 20 iscritti, divisi in tre gruppi, hanno diritto a tre salti. Poi si stila una classifica. I primi tre disputano la finale (tre ulteriori salti). I finalisti si portano dietro i risultati della qualificazione.\nLa miglior prestazione appartiene a Gustaf Lindblom (Svezia) con 14,76 m. Tre svedesi sono ai primi tre posti.\nFinale.\nLe tre prove di finale non modificano in nulla le misure e le posizioni dei primi tre.\nMancando gli irlandesi, la gara \u00e8 dominata dagli atleti scandinavi, ben sette si classificano tra i primi 8. \nLa tripletta nel triplo \u00e8 l'unica riportata dalla Svezia in una gara olimpica non su pista in tutto il XX secolo."}
{"id": "2219202", "revid": "729019", "url": "https://it.wikipedia.org/wiki?curid=2219202", "title": "Atletica leggera ai Giochi della V Olimpiade - Getto del peso", "text": "La competizione del getto del peso di atletica leggera ai Giochi della V Olimpiade si tenne il 10 luglio 1912 allo Stadio Olimpico di Stoccolma.\nRisultati.\nTurno eliminatorio.\nTutti i 22 iscritti hanno diritto a tre lanci. Poi si stila una classifica. I primi tre disputano la finale (tre ulteriori lanci). I tre finalisti si portano dietro i risultati della qualificazione.\nRalph Rose, campione in carica e favorito per la vittoria finale, scaglia la palla di ferro a 14,98 m: \u00e8 il nuovo record olimpico. Al terzo lancio sfonda quota 15 metri: 15,25.\nFinale.\nAl primo lancio di finale Patrick McDonald, secondo in classifica a un'enorme distanza dal connazionale (14,78), lo scavalca con una poderosa spallata. Ralph Rose replica con 14,96, poi si accontenta dell'argento.\nNel getto del peso a due mani, i due americani si scambiano la prima e la seconda posizione.\nMcDonald vincer\u00e0 anche dopo la Prima guerra mondiale: sar\u00e0 oro ad Anversa 1920 nel\nLancio del martello con maniglia corta.\nRalph Rose morir\u00e0 in seguito ad un attacco di febbre tifoidea nel 1913, a soli 29 anni."}
{"id": "2219204", "revid": "729019", "url": "https://it.wikipedia.org/wiki?curid=2219204", "title": "Atletica leggera ai Giochi della V Olimpiade - Lancio del disco", "text": "La competizione del lancio del disco di atletica leggera ai Giochi della V Olimpiade si tenne il 12 luglio 1912 allo Stadio Olimpico di Stoccolma.\nRisultati.\nTurno eliminatorio.\nI 41 iscritti sono divisi in cinque gruppi; tutti hanno diritto a tre lanci. Poi si stila una classifica. I primi tre disputano la finale (tre ulteriori lanci). I tre finalisti si portano dietro i risultati della qualificazione.\nAl primo turno il finlandese Niklander batte il record olimpico con 42,09. Al secondo lancio sale in testa il connazionale Armas Taipale con 43,91. Terzo il primatista mondiale James Duncan; quarto Niklander.\nFinale.\nTaipale si migliora altre due volte nei lanci di finale, prima a 44,34 e poi, all'ultimo turno in 45,21, nuovo record olimpico. Gli atleti in seconda e terza posizione non si migliorano.\nArmas Taipale trionfa anche nel lancio del disco a due mani."}
{"id": "2219205", "revid": "767487", "url": "https://it.wikipedia.org/wiki?curid=2219205", "title": "Tiszatarj\u00e1n", "text": "Tiszatarj\u00e1n \u00e8 un comune dell'Ungheria di 1.472 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2219206", "revid": "729019", "url": "https://it.wikipedia.org/wiki?curid=2219206", "title": "Atletica leggera ai Giochi della V Olimpiade - Lancio del martello", "text": "La competizione del lancio del martello di atletica leggera ai Giochi della V Olimpiade si tenne il 14 luglio 1912 allo Stadio Olimpico di Stoccolma.\nRisultati.\nTurno eliminatorio.\nTutti i 14 iscritti hanno diritto a tre lanci. Poi si stila una classifica. I primi tre disputano la finale (tre ulteriori lanci). I tre finalisti si portano dietro i risultati della qualificazione.\nMatthew McGrath (USA di origine irlandese), argento a Londra 1908, lancia a 54,13 m, stabilendo il nuovo record olimpico. Il suo pi\u00f9 immediato inseguitore, Duncan Gillis, \u00e8 distanziato di quasi 6 metri.\nFinale.\nMcGrath si migliora ulteriormente salendo a 54,74 m.\nLa sua superiorit\u00e0 \u00e8 tale che anche il peggiore dei suoi lanci supera di oltre 4 metri il migliore dei lanci degli altri atleti.\nMatthew McGrath salir\u00e0 sul podio anche a Parigi 1924, all'et\u00e0 di 45 anni. La sua prima medaglia (1908) e l'ultima sono distanziate di ben 16 anni."}
{"id": "2219207", "revid": "729019", "url": "https://it.wikipedia.org/wiki?curid=2219207", "title": "Atletica leggera ai Giochi della V Olimpiade - Lancio del giavellotto", "text": "La competizione del lancio del giavellotto di atletica leggera ai Giochi della V Olimpiade si tenne il 6 luglio 1912 allo Stadio Olimpico di Stoccolma.\nRisultati.\nTurno eliminatorio.\nTutti i 25 iscritti divisi in quattro gruppi, hanno diritto a tre lanci. Poi si stila una classifica. I primi tre disputano la finale (tre ulteriori lanci). I tre finalisti si portano dietro i risultati della qualificazione.\nJulius Saaristo batte il record olimpico con 55,37, ma il campione uscente Eric Lemming ristabilisce le gerarchie con un lancio a 57,42 m.\nFinale.\nEric Lemming consolida il suo primato sfondando il muro dei 60 metri. Alla terza prova Saaristo si migliora di tre metri, ma non basta per l'oro.\nAll'ottavo posto si classifica un ventenne finlandese, Jonni Myyr\u00e4. Sar\u00e0 protagonista ad Anversa 1920 e Parigi 1924."}
{"id": "2219209", "revid": "287204", "url": "https://it.wikipedia.org/wiki?curid=2219209", "title": "Atletica leggera ai Giochi della V Olimpiade - Salto in alto da fermo", "text": "La competizione del salto in alto da fermo di atletica leggera ai Giochi della V Olimpiade si tenne il 13 luglio 1912 allo Stadio Olimpico di Stoccolma.\nRisultati.\nTurno eliminatorio.\nI 17 concorrenti sono stati divisi in tre gruppi. Solo 6 concorrenti superano il limite di qualificazione per la finale a 1,50.\nFinale.\nI primi due classificati Platt Adams e Benjamin Adams sono fratelli."}
{"id": "2219210", "revid": "287204", "url": "https://it.wikipedia.org/wiki?curid=2219210", "title": "Atletica leggera ai Giochi della V Olimpiade - Salto in lungo da fermo", "text": "La competizione del salto in lungo da fermo di atletica leggera ai Giochi della V Olimpiade si tenne l'8 luglio 1912 allo Stadio Olimpico di Stoccolma.\nRisultati.\nTurno eliminatorio.\nTutti i 19 iscritti, divisi in quattro gruppi, hanno diritto a tre salti, i primi tre disputano la finale (tre ulteriori salti). I tre finalisti si portano dietro i risultati della qualificazione."}
{"id": "2219215", "revid": "729019", "url": "https://it.wikipedia.org/wiki?curid=2219215", "title": "Atletica leggera ai Giochi della V Olimpiade - Getto del peso a due mani", "text": "La competizione del getto del peso a due mani di atletica leggera ai Giochi della V Olimpiade si tenne il 11 luglio 1912 allo Stadio Olimpico di Stoccolma.\nRisultati.\nTurno eliminatorio.\nI 7 iscritti hanno diritto a tre lanci con la mano sinistra e tre lanci con la mano destra. Si stila una classifica sommando i migliori lanci di ogni mano. I primi tre disputano la finale (altri tre lanci per mano). I tre finalisti si portano dietro i risultati della qualificazione.\nFinale.\nNel getto del peso standard, i due americani sul podio si scambiano la prima e la seconda posizione.\nRalph Rose morir\u00e0 in seguito ad un attacco di febbre tifoidea nel 1913, a soli 29 anni."}
{"id": "2219216", "revid": "204012", "url": "https://it.wikipedia.org/wiki?curid=2219216", "title": "Acarbose", "text": ""}
{"id": "2219217", "revid": "729019", "url": "https://it.wikipedia.org/wiki?curid=2219217", "title": "Atletica leggera ai Giochi della V Olimpiade - Lancio del disco a due mani", "text": "La competizione del lancio del disco a due mani di atletica leggera ai Giochi della V Olimpiade si tenne il 13 luglio 1912 allo Stadio Olimpico di Stoccolma.\nRisultati.\nTurno eliminatorio.\nI 20 iscritti, divisi in 3 gruppi, hanno diritto a tre lanci con la mano sinistra e tre lanci con la mano destra. Si stila una classifica sommando i migliori lanci di ogni mano. I primi tre disputano la finale (altri tre lanci per mano). I tre finalisti si portano dietro i risultati della qualificazione.\nFinale.\nIl vincitore, Armas Taipale, \u00e8 lo stesso della gara standard."}
{"id": "2219218", "revid": "729019", "url": "https://it.wikipedia.org/wiki?curid=2219218", "title": "Atletica leggera ai Giochi della V Olimpiade - Lancio del giavellotto a due mani", "text": "La competizione del lancio del giavellotto a due mani di atletica leggera ai Giochi della V Olimpiade si tenne il 9 luglio 1912 allo Stadio Olimpico di Stoccolma.\nRisultati.\nTurno eliminatorio.\nI 14 iscritti, divisi in 3 gruppi, hanno diritto a tre lanci con la mano sinistra e tre lanci con la mano destra. Si stila una classifica sommando i migliori lanci di ogni mano. I primi tre disputano la finale (altri tre lanci per mano). I tre finalisti si portano dietro i risultati della qualificazione.\nFinale.\nI tre finalisti, tutti finlandesi, si accordarono a non disputare i lanci di finale e la giuria stil\u00f2 la classifica con i risultati ottenuti durante le qualificazioni."}
{"id": "2219220", "revid": "1873126", "url": "https://it.wikipedia.org/wiki?curid=2219220", "title": "Atletica leggera ai Giochi della V Olimpiade - Pentathlon", "text": "La competizione del pentathlon di Atletica leggera ai Giochi della V Olimpiade si tenne il 7 luglio 1912 allo Stadio Olimpico di Stoccolma.\nRisultati parziali.\nLa competizione si svolse con le seguenti prove nell'ordine:"}
{"id": "2219222", "revid": "729019", "url": "https://it.wikipedia.org/wiki?curid=2219222", "title": "Atletica leggera ai Giochi della V Olimpiade - Decathlon", "text": "La competizione del decathlon di atletica leggera ai Giochi della V Olimpiade si tenne dal 13 al 15 luglio 1912 allo Stadio Olimpico di Stoccolma."}
{"id": "2219223", "revid": "767487", "url": "https://it.wikipedia.org/wiki?curid=2219223", "title": "Tornak\u00e1polna", "text": "Tornak\u00e1polna \u00e8 un comune dell'Ungheria di 24 abitanti (dati 2007) . \u00c8 situato nella provincia di Borsod-Aba\u00faj-Zempl\u00e9n."}
{"id": "2219227", "revid": "767487", "url": "https://it.wikipedia.org/wiki?curid=2219227", "title": "Tornan\u00e1daska", "text": "Tornan\u00e1daska \u00e8 un comune dell'Ungheria di 603 abitanti (dati 2001). \u00c8 situato nella provincia di Borsod-Aba\u00faj-Zempl\u00e9n."}
{"id": "2219229", "revid": "767487", "url": "https://it.wikipedia.org/wiki?curid=2219229", "title": "Tornyosn\u00e9meti", "text": "Tornyosn\u00e9meti \u00e8 un comune dell'Ungheria di 604 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2219239", "revid": "110157", "url": "https://it.wikipedia.org/wiki?curid=2219239", "title": "La rosa di Alessandria", "text": "La rosa di Alessandria \u00e8 la settima indagine dell'investigatore privato Pepe Carvalho, celebre personaggio creato dalla penna di Manuel V\u00e1zquez Montalb\u00e1n.\nTrama.\nPepe Carvalho \u00e8 coinvolto da Charo la prostituta sua \"fidanzata\" alla soluzione del raccapricciante omicidio di una donna.\nLa vittima si chiamava Encarna, lontana parente di Charo, e dopo una giovent\u00f9 di povert\u00e0 aveva raggiunto la ricchezza grazie ad un buon matrimonio. Tra gli splendidi paesaggi andalusi Pepe scopre che Encarna aveva incontrato una sua vecchia fiamma (un marinaio) e le indagini iniziano a chiarire i primi insospettabili risvolti di una vicenda pi\u00f9 grande di quello che si potesse sospettare. "}
{"id": "2219244", "revid": "277947", "url": "https://it.wikipedia.org/wiki?curid=2219244", "title": "Una pentola grande e una piccina", "text": "Una pentola grande e una piccina \u00e8 un mito Masciona (Zimbabwe) che vuole spiegare come ebbe origine il mondo, quali funzioni siano assegnate agli astri e quale sia il ruolo degli agenti atmosferici. Quindi si tratta di una storia sacra trasmessa per via orale utile anche per rinsaldare e unificare la comunit\u00e0. Il mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nTrama.\n\u00c8 la storia di un giovane incuriosito dalla notizia che il re conservi il Sole e la Luna dentro una grande pentola. Per placare la sua curiosit\u00e0 decide di mettersi al servizio del re chiedendo anche di sposare una delle sue dodici figlie mute. Riesce nell'impresa di sposarne due, che lo amano. Un giorno il giovane \"waranda\" (\"cortigiano fedele\") incontra una vecchia a cui presta un aiuto. La donna per contraccambiare il favore gli regala una pentolina piena d'acqua che grazie ad un incantesimo ha il potere di donare la parola dapprima alla due mogli del giovane e poi anche a tutte le altre figlie del re. Successivamente il giovane stringe amicizia con il topo che sorveglia i dadi del re grazie ai quali rintraccia la grande pentola contenente il Sole e la Luna. Il giovane apre la pentola e fa fuggire il Sole e la Luna che salgono rapidamente nel cielo. Il re si adira con il giovane dopo questo fatto e lo scaccia via dal suo regno."}
{"id": "2219249", "revid": "1543377", "url": "https://it.wikipedia.org/wiki?curid=2219249", "title": "Liberty Belle", "text": "Liberty Belle \u00e8 il nome usato da tre supereroine dei fumetti. Due di loro, Libby Lawrence e Jesse Chambers, appartengono alla DC Comics; l'altra, Caroline Dean, appartiene alla Charlton Comics.\nLibby Lawrence.\nLa prima Liberty Belle \u00e8 Libby Lawrence-Chambers. I suoi poteri di velocit\u00e0, superforza e resistenza sono collegati al rintocco della Campana della Libert\u00e0 di Philadelphia. Agli inizi della sua carriera di eroina aveva un assistente, che al segnale donato, suonava la campana per lei. Negli ultimi anni, dopo decenni di superforza e et\u00e0 ritardata, molti cominciarono a ipotizzare a proposito della natura dei suoi poteri - alcuni credevano che le vibrazioni soniche della campana facessero scattare i suoi geni meta-umani, altri credevano che fossero mistici, che Libby fosse connessa al potere dello \"Spirito d'America\", come l'eroe \"Zio Sam\". La maggior parte delle imprese di Liberty Belle ebbero luogo durante la Seconda guerra mondiale, ed \u00e8 una dei membri fondatori (poi presidentessa) della All-Star Squadron. Nella sua identit\u00e0 pubblica, \u00e8 la famosa radio cronista Libby Lawrence, ed \u00e8 quindi ben conosciuta con e senza costume. Durante la Guerra sposa il velocista Johnny Quick. Dopo la guerra ebbero una figlia, Jesse, che ereditando i poteri di entrambi i genitori prese il nome di Jesse Quick. Libby Lawrence \u00e8 la discendente di Bess Lynn, alias Miss Liberty.\nStoria editoriale.\nLiberty Belle debutt\u00f2 in Boy Commandos n. 1 (Inverno 1943, secondo la pagina finale di \"All-Star Squadron\" n. 2).\nNel 1981, la DC pubblica il numero 1 di All-Star Squadron, un fumetto la cui prima storia apparve come inserto di \"Justice League of America\" n. 193. Il concettualizzatore auto-descritto del fumetto era Roy Thomas. Scelse di includere Liberty Belle nei fumetti della Seconda guerra mondiale, secondo le sue parole, \"per sminuire gli eroi di Terra-due che hanno controparti sulla Terra-Uno a favore di altri, personaggi piuttosto promettenti che sono stati ignorati o sottovalutati\". Il Signor Thomas disse anche che Liberty Belle fu scelta per essere la Wonder Woman del suo gruppo. All. Star Squadron dur\u00f2 sessantasette numeri con l'ultimo pubblicato nel 1987.\n\"Young All-Stars\" n. 1 usc\u00ec nel 1987 come rimpiazzo per All-Star Squadron sulla scia di \"Crisi sulle Terre infinite\" e la perdita di Terra-2 come postazione immaginaria. Liberty Belle fu usata come personaggio in questo fumetto che arriv\u00f2 alla fine nel 1989 col numero n. 31.\nNel 1992 la DC cominci\u00f2 a pubblicare \"Justice Society of America\" dello scrittore Len Strazewski. Liberty Belle apparve nei flash backs e solo nella persona di Libby Lawrence. Fu usata per incentivare il personaggio di Johnny Chambers (ex-marito) e Jesse Chambers (sua figlia).\nBiografia del personaggio.\nGli inizi.\n\"All-Star Squadron\" n. 61 (settembre 1986) \u00e8 il primo numero post-\"Crisi\" del fumetto che racconta le origini di Liberty Belle.\nLibby Lawrence vinse il Torneo Atletico Americano Intercollegiale Femminile e ricevette una medaglia a forma di campana fatta con un pezzo dell'originale Campana della Libert\u00e0. Anni dopo, divenne un membro della squadra statunitense ai Giochi della XI Olimpiade di Berlino del 1936, dove vinse una medaglia d'oro nel nuoto.\nSeconda guerra mondiale.\nQuando la seconda guerra mondiale cominci\u00f2 nel 1939, la giovane Libby Lawrence era in Polonia in qualit\u00e0 di segretaria personale del padre, il maggiore James Lawrence. Nello stesso giorno in cui il Maggiore fu ucciso durante un raid aereo dei piloti nazisti, incontr\u00f2 Richard \"Rick\" Cannon e, alla fine del mese, si fece dare un passaggio ad Amsterdam dal Colonnello Krupp. Mesi pi\u00f9 tardi, dopo che Amsterdam cadde in mano al controllo nazista, Libby si incontr\u00f2 un'altra volta con Rick Cannon che le organizza il suo contrabbando in Francia. Alla Battaglia di Dunkirk, viene salvata ancora una volta da Rick Cannon che porta sana e salva a bordo di una nave in rotta verso l'Inghilterra. La barca viene abbattuta da uno Stuka tedesco, ma Libby era gi\u00e0 saltata gi\u00f9. Libby nuot\u00f2 per tutto il canale inglese fino all'Inghilterra. Una volta in salvo, corse fino alla base militare pi\u00f9 vicina e fece rapporto, confermando di essere sopravvissuta all'attacco. Venne acclamata dalla stampa inglese e statunitense come \"Miracolo di Dunkirk\" e incontr\u00f2 anche Winston Churchill. Dopo aver fatto rapporto circa le atrocit\u00e0 di cui fu testimone, venne mandata in USA. Libby venne ricevuta con una parata nella Fifth Avenue di New York e poco dopo le fu assegnato un posto al sindacato del Daily News, e quindi come radio reporter, e le venne affidato anche un programma televisivo (sospeso dopo gli eventi di Pearl Harbor).\nLiberty Belle.\nNell'autunno del 1941 Libby vive nella sua citt\u00e0 natale, Philadelphia. Durante la visita all'Indipendece Hall, incontra Tom Revere, una guardia. Mentre lucidava la Campana della Libert\u00e0, sembr\u00f2 che questa cominci\u00f2 a suonare e che la piccola replica della campana che Libby portava sempre con s\u00e9, cominci\u00f2 anche lei a suonare. Libby lasci\u00f2 la Hall sentendosi molto strana, quando sente in lontananza degli uomini chiacchierare in lingua tedesca, di cui uno era certamente Rick Cannon. Sebbene il suo primo intento fu di chiamare l'F. B. I., indoss\u00f2 invece uno scintillante costume e una maschera blu, prendendo il nome di Liberty Belle e and\u00f2 dove le spie dissero che si sarebbero trovate. Sebben certamente Rick Cannon fosse un nazista e un traditore dell'America, Libby scopre che lavora per l'Intelligence Statunitense. Questa volta viene superato dai sabotatori, tuttavia, ed \u00e8 Libby che lo salva.\nL'All-Star Squadron.\nOra un'eroina, Liberty Belle sembra essere al momento e al posto giusto per fondare l'All-Star Squadron. L'8 dicembre 1941, \u00e8 presente con una manciata di eroi alla Casa Bianca quando il Presidente Roosevelt annuncia l'ordine di fonderli con la Justice Society of America in un'unica unit\u00e0, la All-Star Squadron, responsabile direttamente al Presidente. La loro prima missione fu volare alla Costa Occidentale, cercando ogni sabotatore giapponese e prevenire gli attacchi su terra americana. Con l'All-Star Squadron, Libby viaggia a San Francisco, appena in tempo per aiutare a sconfiggere il criminale Per Degaton. L'avventura port\u00f2 molti pi\u00f9 eroi insieme e viaggiarono fino a Pearl Harbor.\nSubito dopo, i membri chiave dell'All-Star Squadron, Libby inclusa, cominciarono ad eleggere nuovi membri per la squadra. Durante l'incontro, si decise anche su chi doveva prendere il posto di leader e Libby ebbe la maggioranza dei voti.\nNel 1942 Libby raccont\u00f2 a Rick Cannon che, sebbene provasse alcuni sentimenti per lui, Johnny Quick era l'uomo per lei. Dopodich\u00e9 lo fece sapere a Johnny.\nGiorni dopo, Libby ritorna a Philadelphia per far visita al suo vecchio amico Tom Revere. La Indipendence Hall viene attaccata dal Barone Blitzkrieg, Zyklon e dal Maggiore Zwerg. Nella battaglia, Tom Revere rimane ucciso, il Maggiore Zwerg viene seriamente ferito, e due altri agenti nazisti scappano con Liberty Belle. Pi\u00f9 tardi, Libby visita la stanza d'ospedale del Maggiore Zwerg, e dopo aver minacciato di ucciderlo, viene a sapere che il Barone Blitzkrieg voleva rubare la campana per recuperare la vista, utilizzandola in un esperimento. Libby reindoss\u00f2 la sua vecchia uniforme, alleandosi con Hawkgirl, e le due intervennero. Durante il combattimento vengono aiutate da Johnny Quick e da Flash. L'esperimento abbe successo, e Libby detenne alcuni equipaggiamenti elettrificati. Il Barone riottenne la sua vista e Libby ottenne il potere di manipolare le onde sonore. Tuttavia, i due agenti nazisti scapparono di nuovo.\nNell'ultima settimana di marzo, Johnny Chambers chiede a Libby di sposarlo, e lei accetta. Il 1\u00ba aprile 1942 Libby e Johnny si sposano a Boston. Libby non cambia il suo nome in Chambers, tuttavia, e i documenti delle nozze non vengono resi pubblici.\nLibby continu\u00f2 a guidare lo Squadron nelle serie della DC negli anni ottanta pianificati secondo la Seconda Guerra Mondiale: All-Star Squadron e Young All-Star.\nGli ultimi anni.\nAd un certo punto, dopo la guerra, Libby si ritira dalla vita eroistica. Dopodich\u00e9 lei e Johnny ebbero una bambina che chiamarono Jesse e cominciarono ad essere una famiglia.\nJohnny, tentando di scoprire la natura della sua Formula della Velocit\u00e0, si aggrappa alla credenza che sia una specie di mantra che tocca il massimo potenziale dei una persona. Libby non condivide le credenze di Johnny. Non condividono neanche lo stesso modo di educare Jesse: Libby vuole che cresca come una ragazza normale, mentre Johnny la spinge al massimo della preparazione fisica.\nAlla fine Libby si separa da Johnny al momento in cui fonda la Quickstart Enterprises; conseguentemente divorzieranno. \u00c8 proprio durante il doloroso divorzio che Jesse utilizza la formula della Velocit\u00e0 per la prima volta.\nPi\u00f9 tardi, Libby si opporr\u00e0 alla carriera eroistica. Tenter\u00e0 pi\u00f9 volte di evitare che la figlia ne sia presa, pi\u00f9 che mai al funerale di Johnny.\nLibby, tuttavia, indosser\u00e0 il suo costume ancora una volta, durante \"Crisi Infinite\". Libby si batte col Barone Blitzkrieg e altri membri della Justice Society, per usare le paroile di Jay Garrick, \"il suo potere... esplose\". Libby afferm\u00f2 che i suoi poteri erano falliti, e and\u00f2 a Philadelphia per incrementare i suoi poteri suonando la Campana ripetutamente. Per qualche inspiegabile motivo non successe nulla, e Belle fu imprigionata nella Campana che la danneggi\u00f2 gravemente con le onde sonore. La JSA tenter\u00e0 di salvarla e alla fine verr\u00e0 salvata da Stargirl. Non \u00e8 chiaro cosa sia successo ai suoi poteri.\nJesse Chambers.\nJesse Chambers \u00e8 la seconda donna nell'universo DC a prendere il nome di Liberty Belle. Originariamente conosciuta come Jesse Quick, nel dicembre 2006 ha debuttato come Liberty Belle.\nCaroline Dean.\nCaroline Dean, la seconda Liberty Belle, appare come figura di secondo piano in \"E-Man\" n. 5 della Charlton Comics (novembre 1975). Appare come un'eroina vestita di rosso, bianco e blu che d\u00e0 una mano in un lancio di razzi statunitense. Joe Gill scrisse la storia e Steve Ditko realizz\u00f2 i disegni.\nAltre versioni.\nTerra-Due.\nIl personaggio di Liberty Belle fu creato nel 1942 ma negli anni ottanta fu riconnessa all'esistenza su Terra-Due. Le sue avventure sono raccontate sulle pagine di \"All-Star Squadron\". La pi\u00f9 grande distinzione tra i due personaggi \u00e8 che l'eroina di Terra-Due conosceva e lavorava con eroi come Superman, Batman e Robin durante la seconda guerra mondiale, ma non lavorava con gli eroi conosciuti collettivamente come Young All-Star dato che non esistevano sulla Terra-Due.\nTerra-51.\nLibby Lawrence-Chambers \u00e8 il Presidente degli Stati Uniti su questa Terra, e ci si riferisce a lei come l'originale Liberty Belle.\nAltri media.\nNel 2000 Liberty Belle viene menzionata in un episodio di \"Le Superchicche\", quando il personaggio Blossom adotta il nome come un alias, dopo aver letto un fumetto che parla di una supereroina, simile a Wonder Woman, chiamata \"Freedom Gal\". Questo non \u00e8 necessariamente un riferimento al preesistente personaggio dei fumetti, sebbene Hanna-Barbera e la DC Comics siano entrambi partner commerciali della Time Warner."}
{"id": "2219251", "revid": "293633", "url": "https://it.wikipedia.org/wiki?curid=2219251", "title": "Pataca", "text": ""}
{"id": "2219252", "revid": "110157", "url": "https://it.wikipedia.org/wiki?curid=2219252", "title": "Le terme", "text": "Le terme \u00e8 un'indagine dell'investigatore privato Pepe Carvalho, celebre personaggio creato dalla penna di Manuel V\u00e1zquez Montalb\u00e1n.\nTrama.\nPepe Carvalho a causa dei suoi eccessi alimentari si trova ad affrontare un periodo di disintossicazione in un impianto termale nel sud della Spagna. \"El balneario\" \u00e8 un istituto dietologico ed idroterapico gestito da una societ\u00e0 svizzera che ha recuperato le antiche terme romane ed arabe sulle sponde del fiume Sangue. Intorno al padiglione in stile moresco si muove una clientela facoltosa e cosmopolita seguendo le diete draconiane sviluppate dallo scomparso Dott. Faber. \nCarvalho, nonostante le sue scarse risorse ed il suo smodato interesse per il cibo, si trova a vivere alcuni giorni in un luogo di benessere che improvvisamente si trasforma in un luogo di sterminio."}
{"id": "2219256", "revid": "161273", "url": "https://it.wikipedia.org/wiki?curid=2219256", "title": "Ex Monastero delle Clarisse", "text": ""}
{"id": "2219258", "revid": "767487", "url": "https://it.wikipedia.org/wiki?curid=2219258", "title": "Maria Spelterini", "text": "Biografia.\nNativa di Berlino, ma originaria di Livorno, fu famosa per essere stata la prima, e forse l'unica, donna ad aver attraversato le cascate del Niagara, opera che comp\u00ec pi\u00f9 volte nel luglio del 1876. Tra il 1872 e il 1873 si esib\u00ec anche in Europa."}
{"id": "2219267", "revid": "1226", "url": "https://it.wikipedia.org/wiki?curid=2219267", "title": "Storie di fantasmi (racconti)", "text": "Storie di fantasmi \u00e8 una raccolta di tre racconti con protagonista l'investigatore privato Pepe Carvalho, celebre personaggio creato dalla penna di Manuel V\u00e1zquez Montalb\u00e1n.\nI racconti.\nUna sconosciuta che viaggiava senza documenti.\nLa storia di un fantasma che compare per segnalare un pericolo ed evitare ai \u201cviventi\u201d una tragica fine \u00e8 presente in tutte le culture ed in tutti i tempi; in questo breve tacconto Manuel V\u00e1zquez Montalb\u00e1n ne da la sua versione.\nLa nave fantasma.\nQuesto secondo racconto \u00e8 un thriller ambientato nelle isole Canarie, in cui leggende di marinai ed interessi economici illeciti si intrecciano ad un breve e coinvolgente amore di Pepe Carvalho.\nPablo e Virginia.\nNon fantasmi, come vorrebbero far credere, ma umanissimi contrabbandieri sono la causa di strani avvistamenti notturni che nascondono schiavit\u00f9 cinese, riti satanici, false identit\u00e0."}
{"id": "2219270", "revid": "174925", "url": "https://it.wikipedia.org/wiki?curid=2219270", "title": "Opuscula Moralia", "text": ""}
{"id": "2219272", "revid": "51149", "url": "https://it.wikipedia.org/wiki?curid=2219272", "title": "Archeologia processuale", "text": ""}
{"id": "2219275", "revid": "110157", "url": "https://it.wikipedia.org/wiki?curid=2219275", "title": "Storie di padri e figli", "text": "Storie di padri e figli \u00e8 una raccolta di racconti dell'investigatore privato Pepe Carvalho, celebre personaggio creato dalla penna di Manuel V\u00e1zquez Montalb\u00e1n.\nIl titolo della raccolta, che si compone di racconti, sintetizza i contraddittori rapporti che le diverse generazioni si trovano ad affrontare in una terra ed in un periodo di confine, la Spagna postfranchista.\nDa tetti a terrazze.\nYoung era un quarantenne ottimo padre di famiglia, nonostante fosse un ex pugile suonato, alcolista, ex mito dei giovani barcellonesi del popolare quartiere \u201cDistricto V\u201d. Young, abbandonato dalla moglie e unico sostegno di un figlio adolescente, viveva di espedienti prima di essere trovato morto e coinvolgere Pepe Carvalho nelle indagini sullo strano incidente che lo ha ucciso.\nCercasi Shahrazad.\nShahrazad \u00e8 il nome d'arte dietro al quale si nasconde un'ambigua contorsionista di cui si sono perse le tracce. La madre dell'artista affida a Carvalho l'incarico di ritrovarla, ma come spesso accade a Pepe, il caso sconfiner\u00e0 in qualcosa di pi\u00f9 grosso di quanto un investigatore privato possa affrontare.\nNe ho fatto un uomo.\nJoaquin padre ha fatto di tutto per \u201ccostruire\u201d un brillante futuro a Joaquin figlio che ha finto di essere quello che il padre avrebbe sempre voluto."}
{"id": "2219276", "revid": "123948349", "url": "https://it.wikipedia.org/wiki?curid=2219276", "title": "Autenticazione", "text": "L'autenticazione \u00e8 l'atto di confermare la verit\u00e0 di un attributo di una singola parte di dato o di una informazione sostenuto vero da un'entit\u00e0. In contrasto con l'identificazione, che si riferisce all'atto di confermare l'identit\u00e0 di una persona o qualcosa, l'autenticazione \u00e8 il processo di confermare davvero l'identit\u00e0. \nPer esempio confermando l'identit\u00e0 di una persona attraverso la convalida dei suoi documenti di identit\u00e0, verificando l'autenticit\u00e0 di un sito web con un certificato digitale, determinando l'et\u00e0 di un manufatto dalla datazione al carbonio, o di garantire che un prodotto \u00e8 quello indicato dall'etichetta d'imballaggio. In altre parole, l'autenticazione comporta spesso verificare la validit\u00e0 di almeno una forma di identificazione.\nSi definisce in informatica il processo tramite il quale un sistema informatico, un computer, un software o un utente verifica la corretta, o almeno presunta, identit\u00e0 di un altro computer, software o utente che vuole comunicare attraverso una connessione, autorizzandolo ad usufruire dei relativi servizi associati. \u00c8 il sistema che verifica, effettivamente, che un individuo \u00e8 chi sostiene di essere. \nL'autenticazione \u00e8 diversa dall'identificazione (la determinazione che un individuo sia conosciuto o meno dal sistema) e dall'autorizzazione (il conferimento ad un utente del diritto ad accedere a specifiche risorse del sistema, sulla base della sua identit\u00e0).\nDescrizione.\nI nemici.\nSono coloro che effettuano attacchi informatici per ottenere informazioni (come credenziali) o altro a scopo di lucro a carico delle vittime. Gli attacchi informatici sono tutte quelle azioni che ledono la confidenzialit\u00e0, la disponibilit\u00e0 e l'integrit\u00e0 del computer o dei dati che esso contiene.\nSocial media scammers.\nSono coloro che cercano di ottenere le credenziali degli utenti sui social media attraverso delle tecniche di inganno. Le tecniche pi\u00f9 utilizzate sono:\nSpesso nei social si vedono \"pubblicit\u00e0\" come: \u201cGuarda com'e divertente questa applicazione gratuita\u201d. Questo viene solitamente utilizzato per effettuare questo tipo di attacco. Magari esiste anche l'applicazione, ma poi ti chiede di inserire nome utente e password per poter continuare o far vedere a tutti gli amici \"del social\" il punteggio. In questo caso vengono prelevate le informazioni immesse nei form e poi utilizzate per accedere sui social con le credenziali rubate.\nPhishers.\nIl phishing \u00e8 un tipo di truffa effettuata su Internet attraverso la quale un malintenzionato cerca di ingannare la vittima convincendola a fornire informazioni personali, dati finanziari o codici di accesso. Il processo standard di attacco di \"phishing\" \u00e8 dato dalle seguenti fasi:\nEsempio: \u201cIl tuo account e stato sospeso per motivi di sicurezza, premi qui per riattivarlo\u201d.\nIl miglior modo per difendersi da questi attacchi, \u00e8 la consapevolezza. Bisogna fare attenzione che siti visitati siano autentici (guardare il lucchetto verde prima dell'URL).\nIn caso di email con richiesta di dati personali, numeri di conto, password o carta di credito, \u00e8 buona norma, prima di cancellare, inoltrarne una copia alle autorit\u00e0 competenti e avvisare la banca o gli altri interessati, in modo che possano prendere ulteriori disposizioni contro il sito falso e informare i propri utenti.\nLimiti tecnologici.\nNon esistono computer, software o utenti in grado di confermare, con totale certezza, l'identit\u00e0 di altri computer, software e utenti.\nDunque, essendo irraggiungibile la soluzione \"totalmente sicura\", si pu\u00f2 soltanto cercare di sottoporre l'autenticando a diverse prove, ad esempio delle domande alle quali bisogna rispondere correttamente. Sicuramente \u00e8 estremamente importante che l'identit\u00e0 virtuale sia associata univocamente a quella \"fisica\" e sia quindi possibile verificare che la persona che fruisce del servizio sia veramente chi afferma di essere, per i servizi pi\u00f9 critici, come quelli che prevedono transazioni finanziarie o comunicazione di dati personali.\nIdentificazione dell'utente.\nDurante una connessione/comunicazione in Internet o l'accesso ad alcuni servizi messi a disposizione dal Web \u00e8 importante per l'utente definire in modo univoco la propria identit\u00e0, essere riconosciuto e per questo ottenere l'accesso ai propri servizi. Allo stesso modo \u00e8 fondamentale anche conoscere l'identit\u00e0 di chi si trova dall'altra parte della \"linea\" della comunicazione ed essere certi che l'interlocutore con il quale si stanno scambiando delle informazioni sia veramente chi dice di essere e non un impostore.\nLogin.\nIl problema dell'autorizzazione \u00e8 spesso identificato con quello dell'autenticazione: i protocolli per la sicurezza standard, ad esempio, si basano su questo presupposto. Comunque, vi sono casi in cui questi due problemi vengono risolti con strategie differenti.\nUn esempio di tutti i giorni \u00e8 la comune procedura di autenticazione che conosciamo come \"login\", presente ad esempio in forum, accesso a servizi di home banking e e-commerce, reti Wi-Fi, telefoni cellulari ecc. Un sistema di elaborazione, progettato per essere usato soltanto da utenti \"autorizzati\", deve essere in grado di rilevare ed escludere i soggetti \"non autorizzati\". L'accesso ad esso, dunque, viene garantito solo dopo aver eseguito con successo una procedura di autenticazione, di solito attraverso una username e/o una password personale.\nChiave hardware.\nUn contenitore di login/password \u00e8 la \"chiave hardware\".\nQuesti \u00e8 un dispositivo che contiene una memoria interna dove \u00e8 possibile memorizzare password, codici, firme digitali. La sicurezza del contenitore si basa sull'affidabilit\u00e0 del proprietario, in quanto \u00e8 logico che se quest'ultimo lascia incustodita la propria chiave, la sicurezza pu\u00f2 essere compromessa. Un esempio di chiave hardware sono le smart card. Alcuni esempi comuni di processi d'autenticazione coinvolti in un controllo d'accesso sono i seguenti:\nEsiste un altro tipo di chiave che permette l'autenticazione hardware sui siti abilitati, su sistemi server e su prodotti software personalizzati. Si basa su un sistema di scambio chiavi con un server che identifica la chiave e fornisce una password diversa ad ogni accesso rendendo l'utente identificabile in maniera univoca. In caso di perdita \u00e8 possibile richiedere la disattivazione sul server stesso cos\u00ec da evitare che possa essere utilizzata da altri. Questo sistema viene spesso preferito alla classica password da venti caratteri in quanto l'utente tende a non ricordarsela e la scrive in fogliettini rendendo inutile la sicurezza creata dalla password stessa (problemi di base della sicurezza non dettati dalla tecnologia, ma dal fattore umano). Spesso viene usata con OpenSSH, Phpmyadmin, Wordpress e altri software.\nAltri metodi di autenticazione.\nOggi vengono utilizzati nuovi metodi di autenticazione che vanno a sostituire le classiche password che possono risultare scadenti come sicurezza. La tradizionale autenticazione online si affida a qualcosa che si conosce, cio\u00e8 una password. Questo, per\u00f2, non \u00e8 un metodo infallibile, infatti: una password \u00e8 un dato segreto che va condiviso con chi verifica l'identit\u00e0. Molto frequentemente non si ha modo di accertare che la propria password venga conservata in modo sicuro e pu\u00f2 essere facile preda di chiunque stia osservandone l'inserimento o usando un software come un keylogger.\nI metodi tramite i quali un essere umano pu\u00f2 autenticarsi sono divisi in tre classi, in base a:\nLa scelta dei diversi metodi di autenticazione \u00e8 condizionata dai diversi fattori tra cui l'usabilit\u00e0, l'importanza delle informazioni da proteggere ed il costo del sistema. Spesso si assiste anche ad una \"mutua autenticazione\" in cui ciascuna parte in causa deve autenticarsi all'altra.\nInoltre spesso, al posto del singolo metodo, viene usata una combinazione di metodi, i.e. un tesserino identificativo e un PIN che ne aumenta la sicurezza. Questa prende il nome di Strong authentication o autenticazione a due fattori.\nI Token offline.\nI Token funzionano out-of-band, nel senso che non hanno una connessione diretta con il richiedente l'autenticazione, solitamente attraverso una chiave segreta condivisa. \nSistemi biometrici.\nIl sistema di riconoscimento biometrico \u00e8 uno strumento di autenticazione (applicato alle persone) che si basa sulle caratteristiche fisiche uniche dell'uomo. I metodi pi\u00f9 utilizzati sono: impronta digitale, impronta vocale, vene della mano e retina dell'occhio.\nIn questi casi i problemi non mancano, infatti le caratteristiche fisiche sono instabili e variabili (ferita sulla mano, voce distorta per raffreddore, pupille dilatate ecc.). Se si configura uno scanner d'impronte digitali alla sua massima risoluzione, si pu\u00f2 non riuscire nell'autentificazione se le mani sono fredde oppure se sono presenti vesciche. Il riconoscimento dell'iride e la stampa del viso si sono dimostrati troppo facili da falsificare. Sono interessanti per \"giocarci\" (alcuni dispositivi Android permettono lo sblocco facciale), ma sono troppo inaffidabili per farvi affidamento nel supportare l'autenticazione. Rimangono le impronte digitali anche se pure loro sono state falsificate. \u00c8 stato dimostrato alla conferenza del \"Chaos Computer Club\" che \u00e8 semplice copiare le impronte digitali utilizzando anche poche fotografie (sono state copiate le impronte digitali del ministro della difesa tedesco). Inoltre, a differenza di una password, se la scansione della retina o delle impronte digitali \u00e8 stata rubata, non pu\u00f2 certo essere modificata. La probabilit\u00e0 di rubare la tua password o il tuo token in aggiunta alla probabilit\u00e0 che qualcuno trafughi un'impronta digitale adatta \u00e8 infinitamente piccola. Come nella maggior parte dei casi, dipende dalla sicurezza dell'applicazione.\nCaptcha.\nIl CAPTCHA viene utilizzato nell'informatica ed \u00e8 un test fatto di una o pi\u00f9 domande e risposte per autenticare che l'utente sia un umano (e non un computer o un bot). Un test CAPTCHA tipicamente utilizzato \u00e8 costituito da una sequenza distorta e/o offuscata e si richiede all'utente di scrivere quali siano le lettere o i numeri che la compongono.\nMetodi crittografici.\nNel contesto dell'ICT, sono stati sviluppati dei metodi crittografici simmetrici e asimmetrici (\"vedi\" MAC e firma digitale), utilizzati per l'autenticazione di documenti digitali scambiati e che, attualmente, non sono raggirabili se (e solo se) la chiave originaria utilizzata non \u00e8 stata compromessa. Questi ottimi metodi sono, almeno per ora, considerati inattaccabili, ma non c'\u00e8, per\u00f2, la certezza che essi rimangano \"sicuri\" per sempre. Imprevisti sviluppi matematici futuri potrebbero infatti rendere vulnerabile l'intera generazione moderna di algoritmi di cifratura, mettendo in seria discussione tutto ci\u00f2 che \u00e8 stato autenticato in passato. In particolare, un contratto \"digitalmente firmato\" non avrebbe pi\u00f9 alcun valore nel caso in cui il sistema crittografico di base fosse stato 'bucato'.\nLa crittografia a chiave asimmetrica si basa su l'utilizzo di due chiavi, una privata e l'altra pubblica. L'utente, dopo aver ottenuto l'autorizzazione da parte del Registration Authority (RA) che verifica e registra l'identit\u00e0 del richiedente, crea le due chiavi e consegna quella pubblica al Certificate authority (o Certification Authority CA, ente che dichiara che la chiave pubblica \u00e8 effettivamente associata a quell'utente) che genera il certificato, lo salva nel \"certificate directory\" e lo invia all'utente stesso. Quest'ultimo adesso ha la possibilit\u00e0 di utilizzare le chiavi anche per l'autenticazione.\nEsempio: considerati due utenti, Alice e Bob, Alice prende il messaggio in chiaro e (dopo averlo autenticato con la sua chiave privata) lo invia a Bob. Quest'ultimo effettua adesso al fase di autenticazione utilizzando la chiave pubblica (di Alice). Quindi basta che Bob o il server abbiano la chiave pubblica per autenticare Alice che \u00e8 in possesso di quella privata. L'autenticazione pu\u00f2 essere anche criptata utilizzando sempre la crittografia a chiave asimmetrica: Inizialmente il messaggio \u00e8 in chiaro. Alice invia a Bob il messaggio autenticato con la chiave privata (sua) e poi cifrato utilizzando la chiave pubblica (di Bob). Bob riceve il messaggio e lo decifra utilizzando la (sua) chiave privata e verifica l'autenticazione del messaggio in chiaro attraverso la chiave pubblica (di Alice).\nProtocollo 802.1x.\nL'accesso a sistemi informatici o reti aziendali protette (Intranet) da parte di utenti avviene tipicamente con protocolli di tipo client-server quali i protocolli AAA (es. RADIUS, DIAMETER, Kerberos) in una comunicazione tra il client e il server di autenticazione sfruttando una delle modalit\u00e0/tecniche di autenticazione sopra descritte.\nPer proteggere l'accesso alla rete Ethernet, si usa il protocollo IEEE 802.1x pensato per consentire il controllo dell'accesso alla rete a livello di porta ed \u00e8 divenuto il framework di autenticazione delle wireless LAN. Viene applicato a livello 2 di rete, infatti viene implementato negli switch. La sua rapida diffusione \u00e8 dipesa, in larga parte, dalla disponibilit\u00e0 di standard gi\u00e0 consolidati, principalmente EAP (Extensible Authentication Protocol). La sicurezza \u201cport-based\u201d permette ai dispositivi di rete di potersi collegare alla rete soltanto dopo la fase di autenticazione. Sono implementate sia nelle reti wireless che wired (cablate).\nNAC.\nIl Network Access Control \u00e8 una tecnica utilizzata per la sicurezza che controlla l'accesso alla rete ed applica policy di sicurezza endpoint. Il NAC controlla la disposizione di accesso alla rete da parte gli endpoint, valuta il loro stato di conformit\u00e0 e offre funzionalit\u00e0 automatiche di rimedio. Questi dispositivi, similmente al protocollo 802.1x, richiede, prima di permettere l'accesso alla rete, di autenticarsi ed effettua, in pi\u00f9, dei controlli sui dispositivi stessi per mitigare la possibilit\u00e0 di attacchi, anche gli zero-day (per esempio controlla la presenza di antivirus, patch, software, ecc).\nVirtual Private Network (VPN).\nLa VPN \u00e8 una combinazione di hardware e software che viene utilizzata per mettere in comunicazione sicura soggetti che utilizzano infrastrutture di trasporto pubbliche e condivise (quindi non fidate) come internet. Per prima cosa bisogna autenticare i dati che si vogliono trasmettere, al firewall che sta tra i due soggetti. Questo crea una forma di servizio di autenticazione interna rendendo pi\u00f9 sicura la rete virtuale privata.\nUn esempio di implementazione del VPN \u00e8 l'OpenVPN, un software open source che permette agli host di autenticarsi l'uno con l'altro per mezzo di chiavi private condivise, certificati digitali o credenziali utente/password. Altro metodo \u00e8 l'uso di protocolli di tunneling come per esempio l'IPsec, creato per ottenere connessioni sicure su reti IP. La sicurezza viene garantita tramite funzionalit\u00e0 di autenticazione, cifratura e integrit\u00e0 dei dati dei pacchetti IP.\nIl VPN viene usato anche con il Cloud detto Virtual Private Cloud. In questo caso alcuni o tutti i servizi, solitamente di una azienda (es. Amazon, Google App Engine, ecc), si trovano presso un \"cloud provider\" dove viene creato uno spazio in cui viene ospitata l'infrastruttura virtuale gestita dal fornitore ed \u00e8 accessibile a livello globale. L'accesso ai propri dati avviene utilizzando VPN dedicate a ciascun cliente, comunicazioni crittografate e l'autenticazione con inserimento di credenziali.\nCookie.\nI cookie sono dei token che vengono utilizzati nella comunicazione web (HTTP cookie) tra client e server per tenere in piedi la sessione in quanto HTTP \u00e8 un protocollo stateless. Quando un utente accede per la prima volta ad un sito, quest'ultimo capisce che \u00e8 un nuovo utente perch\u00e9 nel pacchetto di richiesta ricevuto non \u00e8 presente il cookie. Allora il server ne genera uno in maniera univoca e non predicibile (che non pu\u00f2 essere previsto) e lo salva nel database e lo inserisce nel pacchetto di risposta nel set-cookie. Il browser che ha ricevuto questo pacchetto, verifica la presenza del cookie e lo salva nel file cookie da lui gestito. Da ora in poi, in tutti i pacchetti di richiesta e risposta, verr\u00e0 utilizzato questo cookie per autenticare la sessione e il server pu\u00f2 cos\u00ec autenticare il browser e quindi capire chi \u00e8, se \u00e8 gi\u00e0 stato in questo sito, cosa ha fatto, ecc. Esistono diversi tipi di cookie:\nIl primo tipo \u00e8 quello utilizzato per autenticare l'accesso ad una pagina o applicazione web senza reinserire le credenziali ogni volta che si vuole accedere. La durata \u00e8 spesso molto limitata del cookie (scadenza breve), allora si ha la possibilit\u00e0 di utilizzare il servizio \"ricordami\" che genera un authentication cookie con scadenza pi\u00f9 lunga. Questo tipo di cookie viene anche utilizzato nell'e-commerce per evitare di inserire le credenziali usate per l'acquisto online (evita di inserire nome utente, password, numero carta di credito, ecc).\nI tracking cookie sono quelli che servono per tenere traccia dei siti visitati dall'utente. Anch'esso viene usato nell'e-commerce solitamente per ricordare quali sono i prodotti che l'utente vuole acquistare (creando cos\u00ec il carrello). Abbinato agli authentication cookie diventa possibile effettuare pi\u00f9 acquisti contemporaneamente con un solo click (le credenziali non vengono inserite perch\u00e9 viene utilizzato l'authentication cookie).\nAttenzione, gli authentication coockie possono essere rubati da chi sniffa il flusso di pacchetti se la connessione non \u00e8 di tipo HTTPs, ma semplicemente HTTP o rubati tramite attacchi XSS (Cross-site scripting). Cos\u00ec facendo, l'attacker, pu\u00f2 falsificare la sua identit\u00e0 utilizzando questi cookies e ingannando il server con uno spoof identify (avr\u00e0 cos\u00ec accesso alla sessione della vittima).\nControllo degli accessi.\nUn uso normale \"di autenticazione e autorizzazione\" \u00e8 il controllo degli accessi. un computer system che dovrebbe essere usato solo da persone autorizzate per rilevare ed escludere coloro che non sono autorizzati. L'accesso ad esso \u00e8 quindi di solito controllato insistendo su una procedura di autenticazione per stabilire con un certo grado di fiducia l'identit\u00e0 dell'utente, la concessione di privilegi stabiliti per tale identit\u00e0. Una tale procedura comporta l'utilizzo di strato 8 (layer), che permette agli amministratori IT di identificare gli utenti, controllare l'attivit\u00e0 Internet degli utenti della rete, impostare le politiche sulla base degli utenti e generare report per username. Esempi comuni di controllo degli accessi che coinvolgono l'autenticazione includono: \nIn alcuni casi, la facilit\u00e0 di accesso \u00e8 bilanciato dalla precisione dei controlli di accesso. Ad esempio, la carta di credito di rete non richiede un numero di identificazione personale per l'autenticazione dell'identit\u00e0 rivendicata; e una piccola operazione di solito non richiede nemmeno una firma della persona autenticato per la prova di autorizzazione della transazione. La sicurezza del sistema \u00e8 gestito da limitare la distribuzione dei numeri di carta di credito, e dalla minaccia di una punizione per frode. Gli esperti di sicurezza sostengono che \u00e8 impossibile dimostrare l'identit\u00e0 di un utente di un computer con assoluta certezza. \u00c8 solo possibile applicare uno o pi\u00f9 test che, se approvati, sono stati precedentemente dichiarati sufficienti per procedere. Il problema \u00e8 quello di determinare quali test sono sufficienti, e molti sono inadeguati. Qualsiasi dato pu\u00f2 essere falsificato un modo o nell'altro, con vari gradi di difficolt\u00e0. Gli esperti di sicurezza informatica sanno anche riconoscere che, nonostante grandi sforzi, come un business, ricerca e comunit\u00e0 della rete, ancora non abbiamo una conoscenza sicura dei requisiti per l'autenticazione, in una serie di circostanze. In mancanza di questa comprensione \u00e8 un ostacolo significativo per identificare i metodi ottimali di autenticazione. principali domande sono: \nSicurezza fisica.\nLa maggior parte dei controlli logici (log management, monitoring, hardening, ecc) perdono la loro efficacia se non viene effettuato il controllo dal punti di vista fisico. Per garantire maggiore sicurezza fisica (vedi: Sicurezza informatica), e quindi anche dei dati o flusso di dati che esso trasporta o contiene, bisogna impostare una sorta di accesso fisico ai locali aziendali o sale macchine, attraverso solo autenticazione in base ai privilegi. L'autenticazione pu\u00f2 avvenire tramite badge, chiavi, sistemi biometrici, ecc.\nAutenticazione del prodotto.\nI prodotti contraffatti sono spesso offerti ai consumatori come fossero autentici. I beni di consumo contraffatti come musica, abbigliamento e farmaci contraffatti vengono venduti come legittimi. Gli sforzi per controllare la catena di approvvigionamento e di educare i consumatori contribuiscono a garantire che i prodotti autentici vengono venduti e utilizzati. Anche la sicurezza stampa su imballaggi, etichette e targhette \u00e8 soggetto a contraffazione.\nUn dispositivo di memorizzazione di chiavi sicure pu\u00f2 essere utilizzato per l'autenticazione in elettronica di consumo, l'autenticazione di rete, la gestione delle licenze, gestione della \"supply chain\" (catena di fornitura), ecc. Generalmente il dispositivo deve essere autenticato e ha bisogno di un qualche tipo di connessione digitale di una rete wireless o cablata. Tuttavia, il componente che viene autenticato, non deve essere di natura elettronica come un chip di autenticazione che pu\u00f2 essere meccanicamente attaccato e letto attraverso un connettore all'host. Questi coprocessori sicuri che possono essere applicati ai prodotti e servizi, possono offrire una soluzione che pu\u00f2 essere molto pi\u00f9 difficile da contraffare.\nImballaggio.\nImballaggio e l'etichettatura possono essere progettate per contribuire a ridurre i rischi di contraffazione dei beni di consumo o il furto e rivendita di prodotti. Le costruzioni di alcuni pacchetti sono pi\u00f9 difficili da copiare. Le merci contraffatte, le vendite non autorizzate, sostituzione materiali e l'alterazione possono essere diminuiti con queste tecnologie anti-contraffazione. Pacchetti possono includere sigilli di autenticazione e utilizzare le stampe di sicurezza per contribuire ad indicare che il contenuto del pacchetto non \u00e8 contraffatto; anche questi sono soggetti a contraffazione. I pacchetti possono anche includere dispositivi antifurto, come dye- pack, RFID, o sorveglianza elettronica degli articoli che possono essere attivate o rilevati dai dispositivi ai punti di uscita e che richiedono strumenti specializzati per disattivare. Tecnologie anti-contraffazione che possono essere utilizzati con l'imballaggio includono: \nContenuto delle informazioni.\nL'autenticazione di informazioni pu\u00f2 porre problemi particolari con la comunicazione elettronica, come ad esempio la vulnerabilit\u00e0 agli attacchi, per cui un terzo potrebbe intercettare il flusso di comunicazione, si mette tra le parti (attacco \"man in the middle\"), per intercettare informazioni provenienti da entrambe le parti. Possono essere richiesti fattori di identit\u00e0 extra per autenticare l'identit\u00e0 di ciascuna delle parti.\nL'imitare lo stile di un autore famoso, pu\u00f2 comportare una \"falsificazione letteraria\". Se un manoscritto originale, testo dattiloscritto, o la registrazione \u00e8 disponibile, allora il mezzo stesso (o il suo confezionamento - qualsiasi cosa, da una scatola a e-mail header) pu\u00f2 aiutare a dimostrare o confutare l'autenticit\u00e0 del documento.\nTuttavia, testo, audio e video, possono essere copiati in nuovi media, possibilmente lasciando solo il contenuto informativo in s\u00e9 da utilizzare per l'autenticazione.\nVari sistemi sono stati inventati per consentire agli autori di fornire un mezzo, ai lettori, per autenticare in modo affidabile che un dato messaggio originato o trasmesso da loro. Queste comprendono fattori di autenticazione, come:\nAutenticazione video.\nA volte \u00e8 necessario per autenticare la veridicit\u00e0 delle registrazioni video utilizzate come prove nei procedimenti giudiziari. I record corretti della catena-di-custodia e degli impianti di stoccaggio sicuri, possono contribuire a garantire l'ammissibilit\u00e0 delle registrazioni digitali o analogiche dalla Corte."}
{"id": "2219277", "revid": "163662", "url": "https://it.wikipedia.org/wiki?curid=2219277", "title": "Impressionismo", "text": "L'Impressionismo \u00e8 una corrente artistica sviluppatasi in Francia, soprattutto a Parigi, nella seconda met\u00e0 dell'Ottocento, tra il 1870 e il 1880 e durata fino al primo Novecento. \nIl gruppo degli impressionisti si form\u00f2 intorno a \u00c9douard Manet, capofila dell'avanguardia artistica parigina negli anni sessanta dell'Ottocento, che per\u00f2 non partecip\u00f2 a nessuna mostra impressionista. Dopo aver provocato scandali e subito rifiuti dal \"Salon\" (l'esposizione organizzata dall'Accademia reale presso il Louvre), i giovani artisti decisero di unire le forze per organizzare mostre indipendenti. Questa idea si materializz\u00f2 nel 1874, in una mostra presso lo studio del fotografo Nadar a Parigi, in cui vennero riunite le opere di trenta artisti tra cui Paul C\u00e9zanne, Edgar Degas, Claude Monet, Berthe Morisot, Camille Pissarro, Auguste Renoir e Alfred Sisley. Il termine \"impressionismo\" nacque da un'affermazione dal critico d'arte Louis Leroy a proposito del quadro di Monet, \"Impression. Soleil Levant\". Il critico non apprezz\u00f2 l'opera esposta e la defin\u00ec, appunto, poco pi\u00f9 che un'\"impressione\" in quanto gli dava un senso di incompiutezza. Gli impressionisti subirono dapprima violente critiche da parte della stampa e del pubblico, ma successivamente ricevettero il sostegno dei collezionisti, in particolare Gustave Caillebotte, che gli permise di realizzare le loro prime mostre.\nL'impressionismo inizi\u00f2 ad essere accettato a partire dal 1880, grazie al sostegno del nuovo governo di L\u00e9on Gambetta e di critici come \u00c9mile Zola. Le opere entrarono gradualmente nei musei, nel \"Salon\" e nel mercato dell'arte. Il mercante Paul Durand-Ruel svolse un ruolo cruciale nel sostegno e nella diffusione dell'Impressionismo. Dal 1886, grazie alla pittrice Mary Cassatt le opere impressioniste fecero il loro ingresso negli Stati Uniti dove ottennero un grande successo, consacrando Monet e portando allo sviluppo di scuole impressioniste fuori dalla Francia. Gli anni 1890 videro la morte di Morisot, Caillebotte, Sisley e la dispersione del gruppo, mentre si svilupparono nuove avanguardie a cui aderiscono certi impressionisti, come C\u00e9zanne e Pissarro.\nGli artisti impressionisti crearono una nuova estetica opposta all'arte accademica, mirando a rappresentare la caducit\u00e0 della luce e i suoi effetti su colori e forme. Nelle loro tele sperimentarono composizioni insolite, dipingendo solitamente \"en plein air\" con tocchi veloci; i soggetti furono principalmente paesaggi, scene di vita intima e passatempi del loro tempo.\nStoria.\nPremessa.\nNuovi stimoli vennero anche dall\"'Esposizione universale\" di Parigi del 1889, dove trov\u00f2 sfogo l'interesse per l'arte esotica, in particolare quella giapponese e quella cinese. Hokusai e la scuola \"Ukiyo-e\" rappresentavano scene di vita quotidiana molto vicine al realismo che andava diffondendosi in Francia e in Europa. Gi\u00e0 Charles Baudelaire, alcuni anni prima, aveva distribuito agli amici delle stampe giapponesi, che presto divennero una moda e furono apprezzate e acquistate anche dai pittori impressionisti. Si deve per\u00f2 ricordare che, nonostante l'allontanamento dalla tradizione, essa restava il punto fermo delle opere dei grandi artisti del passato, custodite al Louvre.\nInfine, importanti novit\u00e0 vennero dalle scoperte della scienza, come la macchina fotografica e le \"Leggi sull'accostamento dei colori\" di Eug\u00e8ne Chevreul: queste furono alla base della teoria impressionista sul colore, che suggeriva di accostare i colori senza mescolarli, in modo tale da ottenere non superfici uniformi ma \"vive\" e in movimento. Un'altra importante invenzione fu il tubetto di colore che consentiva agli artisti di poter spostarsi ed immortalare dal vivo i propri soggetti. Prima i pittori dovevano creare i colori tramite polveri di pigmento e quindi erano costretti a rimanere fermi nei loro laboratori dando ai quadri un'illuminazione artificiale che rendeva il quadro poco realistico.\n1859-1874: gli inizi.\nPre-impressionismo.\nFondamentali per la nascita dell'Impressionismo furono le esperienze del Romanticismo e del Realismo, che avevano rotto con la tradizione, introducendo importanti novit\u00e0: la negazione dell'importanza del soggetto, che portava sullo stesso piano il genere storico, quello religioso e quello profano; la riscoperta della pittura di paesaggio; il mito dell'artista ribelle alle convenzioni; l'interesse rivolto al colore piuttosto che al disegno; la prevalenza della soggettivit\u00e0 dell'artista, delle sue emozioni che non vanno nascoste o camuffate, con rapidi colpi di spatola, creando un alternarsi di superfici uniformi e irregolari, che divenne il punto di partenza per le ricerche successive degli impressionisti.\nPer la storica dell'arte Sophie Monneret, il termine pre-impressionismo \"si applica al modo, suggestivo, abbozzato, che in molti artisti prelude pi\u00f9 o meno direttamente alla tecnica impressionista\". Una prima significativa rottura con il passato nella paesaggistica risale ai pittori inglesi John Constable e William Turner, che rinunciarono alla rappresentazione di paesaggi romantici e adottando la semplicit\u00e0 il primo e l'istantaneit\u00e0 il secondo, aspetti che successivamente caratterizzarono i lavori degli impressionisti; la scomparsa del disegno a favore del colore, elemento distintivo di alcune tele di Turner, si riscontrer\u00e0 in particolare in Claude Monet. Nella seconda met\u00e0 dell'Ottocento, gli artisti europei moderni cercavano generalmente di rappresentare la luce e di dipingere all'aperto (si dir\u00e0 \"en plein air\", come dimostra il caso del gruppo italiano dei Macchiaioli, contemporanei degli impressionisti con i quali entrarono pi\u00f9 volte in contatto tramite Edgar Degas. \nIn Francia anche i paesaggi dipinti da Camille Corot ruppero con la tradizione, tanto che furono rifiutati al \"Salon\" del 1843. Egli fu poi direttamente legato agli impressionisti, dando lezioni alle sorelle Berthe e Edma Morisot e a Camille Pissarro negli anni 1860, facendo sentire la sua influenza in tutto il gruppo. Anche lo stile innovativo di Eugene Delacroix \u00e8 riconducibile al pre-impressionismo, grazie al suo modo di creare atmosfere nei suoi quadri e al suo tocco diviso. Gli impressionisti fecero riferimento anche ad alcuni paesaggisti della generazione precedente, tra cui Th\u00e9odore Rousseau e Jean-Fran\u00e7ois Millet, pittori della scuola di Barbizon dai colori accesi e dal tocco rapido, la cui influenza \u00e8 visibile nei primi dipinti che i futuri impressionisti esposero al \"Salone\".\nTre pittori, attraverso i loro legami diretti con questi giovani artisti, portarono il pre-impressionismo alla fine del suo sviluppo: Eug\u00e8ne Boudin, Johan Jongkind e Fran\u00e7ois Daubigny. I primi due, in particolare, insegnarono a Claude Monet, il terzo divenne uno stenuo difensore del movimento impressionista.\nI futuri impressionisti e il \"Salon\".\nNel decennio che va dal 1860 al 1870, i vari artisti che componevano il gruppo impressionista erano intenzionati ad esporre al \"Salon\", un'esposizione biennale di arte che si teneva al Louvre di Parigi, considerato l'unico modo per farsi conoscere. Si pu\u00f2 ritenere come data fondamentale l'anno 1859, con l'arrivo a Parigi di Claude Monet e il ritorno di Edgar Degas, le prime proposte accettate di Pissarro al \"Salon\" di Pissarro, e quelle rifiutate di Manet, Henri Fantin-Latour e James Whistler. Gustave Courbet, influente maestro dei realisti e appassionato di pittura all'aria aperta, non vi espose. Tuttavia, egli \u00e8 ampiamente citato dalla critica che lo indica sia come il responsabile della mediocrit\u00e0 della pittura coeva, sia come un artista innovativo, in particolare secondo alcuni critici che successivamente sostennero gli impressionisti, come \u00c9mile Zola e Zacharie Astruc. In generale, la critica ritiene che il \"Salon\" del 1859 segni il declino della pittura storica, sostituita dal paesaggio e dalla scena di genere. Per Jules-Antoine Castagnary \u00e8 nel paesaggio in cui si devono scorgere i segni di una \u201cnuova rivoluzione\u201d che succeder\u00e0 al Romanticismo. Tra i paesaggisti pi\u00f9 celebri vi furono Camille Corot, Fran\u00e7ois Daubigny e Th\u00e9odore Rousseau. Degas e Monet, entrambi visitatori del \"Salon\", condivisero le loro impressioni con i loro mentori: Gustave Moreau per il rimo, Eug\u00e8ne Boudin per il secondo. Degas espresse la sua nuova ammirazione per Delacroix, non condivisa da Monet, pi\u00f9 interessato a Constant Troyon e soprattutto a Daubigny.\nNel 1859, quelli che sarebbero poi diventati il gruppo degli impressionisti non si conoscevano, tranne Fantin-Latour e Whistler. Il gruppo si form\u00f2 solo a partire dall'anno successivo: Degas, Manet, Fantin-Latour e le sorelle Morisot si incontrano al Louvre; Pissarro, Guillaumin e C\u00e9zanne si incontrarono all'Accademia Svizzera nel 1861; dal 1862, Monet, Bazille, Renoir e Sisley studiarono insieme nello studio di Charles Gleyre, gi\u00e0 maestro di Whistler.\nLa prima vera e propria apparizione di un'opera impressionista fu nel 1863, anno della morte di Delacroix, quando ancora non si parlava di questa corrente artistica, presso una mostra inaugurata da Napoleone III: il \"Salon des Refus\u00e9s.\" Lo scopo di questa esposizione era dare spazio a tutti quegli artisti che si distaccavano dalle Belle Arti Accademiche. Tra gli artisti che parteciperanno, vi fu anche \u00c9douard Manet con \"Le d\u00e9jeuner sur l'herbe\" (Colazione sull'erba) che provoc\u00f2 uno scandalo tale da essere definito immorale in quanto presentava un nudo realistico in contrapposizione ai nudi mitologici frequenti al tempo. Due anni pi\u00f9 tardi, lo stesso Manet urt\u00f2 nuovamente l'opinione pubblica con \"Olympia\", in cui ritrasse una prostituta, facendolo diventare il capofila del modernismo e personalit\u00e0 di spicco all'interno del gruppo di Batignolles. \nIl gruppo Batignolles.\nDal 1866, diversi artisti e personalit\u00e0 legate al mondo dell'arte si incontravano regolarmente al caff\u00e8 Guerbois, nella Grande-Rue-des-Batignolles di Parigi. A questo gruppo, di cui Manet era l'elemento predominante, parteciparono i futuri impressionisti, i critici e gli scrittori (oltre a Zola, Zacharie Astruc, Louis Edmond Duranty, Paul Armand Silvestre), pittori (Constantin Guys, Adolphe Monticelli, Alfred Stevens, Carolus-Duran), e altre personalit\u00e0 (in particolare il fotografo Nadar, nel cui studio avr\u00e0 luogo la prima mostra impressionista, o il collezionista Ernest Hosched\u00e9). Qui, giovani artisti si arricchiscono vicendevolmente grazie alle loro diverse origini e i loro rispettivi modelli di riferimento, difendendo le proprie influenze internazionali in opposizione alla pittura \u201cnazionale\u201d promossa dall\"'Acad\u00e9mie des beaux-arts\".\nNel 1867, di fronte alla severit\u00e0 della giuria del \"Salon\" nell'accettare le opere, venne firmata una petizione da C\u00e9zanne, Renoir, Bazille e Pissarro che chiedeva l'organizzazione di un nuovo \"Salon des Refus\u00e9s\", senza tuttavia ottenere successo. Manet, dopo che gli erano stati rifiutate le proprie tele, allest\u00ec un padiglione presso l'esposizione universale che si teneva in citt\u00e0 nello stesso anno, nei pressi di Pont de l'Alma. Il gruppo di Batignolles decise quindi di affittare una sala per organizzare la propria mostra, con il sostegno di Courbet, Camille Corot, Narcisse Diaz e Fran\u00e7ois Daubigny, idea che port\u00f2 nel 1874 alla prima mostra impressionista30. Nel 1868 la giuria fu pi\u00f9 clemente e i giovani artisti, eccetto C\u00e9zanne, furono accettati al \"Salon\".\nPer descrivere le opere di questi pittori modernisti, il termine \"impressione\" venne ampiamente utilizzato dalla critica, sia per loro sia per altri artisti che, tuttavia, non facevano parte del gruppo. Alla fine degli anni 1860, le tele del gruppo di Batignolles divennero pi\u00f9 luminose e il tocco del loro pennello pi\u00f9 leggero, imitando l'acquerello, una tecnica sempre pi\u00f9 in voga. Diversi dipinti di Renoir e Monet del 1869 vennero realizzati a La Grenouill\u00e8re, un luogo molto ambito dalla borghesia parigina sulle rive della Senna, anticipando chiaramente l'impressionismo degli anni 1870. Il nome \"scuola di Batignolles\" apparve al \"Salon\" del 1870, dove vennero esposte la \"Lezione di musica\" di Manet, l\"'Odalisca\" di Renoir, la \"Lettura\" di Morisot, \"Madame Camus in rosso\" di Degas e \"Vedute del Canal Saint-Martin in inverno\" di Sisley.\nConseguenze della guerra del 1870.\nLa guerra franco-prussiana del 1870-1871 ebbe conseguenze significative anche per il gruppo: Jean-Fr\u00e9d\u00e9ric Bazille mor\u00ec in combattimento, Manet, Degas e Renoir partirono come reclute, Pissarro e Monet dovettero andare in esilio a Londra. Il mercante d'arte Paul Durand-Ruel, anch'egli rifugiato a Londra, incontr\u00f2 poi Monet grazie a Daubigny e cos\u00ec, tra il 1870 e il 1874, la sua galleria londinese ospit\u00f2 gi\u00e0 opere del gruppo di Batignolles accanto ai paesaggisti della Scuola di Barbizon, in sette mostre. Nel 1872 acquist\u00f2 le sue prime opere da Monet, e successivamente da Degas, Pissarro, Sisley, Renoir e Manet.\nDopo la guerra, il gruppo non riusc\u00ec a ritrovare subito la sua unit\u00e0: Degas part\u00ec con la sua famiglia per New Orleans, Sisley and\u00f2 in crisi, diversi artisti legati alla Comune di Parigi non trovarono la tranquillit\u00e0 necessaria per dipingere mentre i dintorni di Parigi dove amavano dipingere erano distrutti. Renoir e Guillaumin furono rifiutati al \"Salon\" del 1870, mentre Monet, Pissarro e Sisley non si presentarono pi\u00f9 a nessun \"Salon\" dopo la fine della guerra, nonostante l'organizzazione di un nuovo \"Salon des Refus\u00e9s\" nel 1873, preferendo portare avanti un proprio progetto, che vedr\u00e0 la luce nel 1874.\n1874-1879: affermazione e critica.\nLa mostra del 1874.\nIl progetto di una mostra collettiva si concretizz\u00f2 dal 15 aprile al 15 maggio 1874, volontariamente in concomitanza con il \"Salom\", dopo che Ernest Hosched\u00e9 aveva venduto con successo nel gennaio dello stesso anno diversi dipinti del gruppo di Batignolles. La mostra venne organizzata dall'effimera \"Soci\u00e9t\u00e9 anonyme des artistes peintres, sculpteurs et graveurs\" (\"Societ\u00e0 di pittori, scultori e incisori\"), nello studio del fotografo Nadar, prestigiosa \"location\" sul Boulevard des Capucines, a Parigi. Tale iniziativa ebbe lo scopo di presentare gli artisti moderni in senso lato, la cui scelta non fu unanime: Degas voleva proporre la partecipazione di artisti di ogni parte, mentre Monet voleva rifiutare coloro che avevano fatto concessioni pur di esporre al \"Salon\" ufficiale. Alla fine emerse un compromesso e si arriv\u00f2 ad esporre 175 opere di 30 pittori, pi\u00f9 o meno d'avanguardia; per la maggior parte di loro fu l'unica mostra cosiddetta \u201cimpressionista\u201d a cui parteciparono. \nTra gli artisti che esposero coloro che destarono maggior attenzione nella critica furono Degas, Renoir e Monet. Il dipinto \"Impressione, levar del sole\" realizzato proprio da Monet, dar\u00e0 il nome al nuovo stile grazie alla penna satirica di Louis Leroy, giornalista de \"Le Charivari\". Tuttavia, la stampa non fu totalmente negativa nei confronti dell'esposizione, come potrebbe suggerisce l'esempio di Leroy, bens\u00ec fu dalla seconda mostra che gli impressionisti ricevettero le critiche pi\u00f9 veementi. La mostra del 1874, pur essendo stata un fallimento commerciale che port\u00f2 allo scioglimento della \"Soci\u00e9t\u00e9 Anonyme des Artistes Peintres\", attir\u00f2 circa visitatori e diede fiducia agli impressionisti nei meriti del loro movimento. La storica dell'arte Sophie Monneret considera questo periodo la \u201cquintessenza\u201d dell'impressionismo.\nI primi collezionisti.\nDopo le reazioni contrastanti alla prima mostra, la vendita organizzata il 24 marzo 1875 all'H\u00f4tel Drouot fu desolante: vi fu una sommossa e solo la met\u00e0 delle opere fu venduta. A causa della recessione economica, Durand-Ruel, tornato a Parigi, decise di non sostenere pi\u00f9 attivamente gli artisti e non riprese i suoi acquisti fino al 1881, tuttavia, l'arte moderna inizi\u00f2 ad interessare i collezionisti che si fecero avanti; tra questi Victor Chocquet, amico di Renoir e C\u00e9zanne, inizi\u00f2 a costruire un'importante collezione da questa data, il baritono Jean-Baptiste Faure, nonch\u00e9 Georges Charpentier, grazie al quale avranno luogo diverse mostre personali (Renoir nel 1879, Manet e Monet nel 1880, Sisley in 1881). Anche sua moglie, dipinta da Renoir due volte, sostenne il gruppo degli impressionisti e li invit\u00f2 alle sue serate mondane, dove ebbero l'opportunit\u00e0 di incontrare L\u00e9on Gambetta, Gustave Flaubert, Joris-Karl Huysmans, i fratelli Jules e Edmond de Goncourt, Alphonse Daudet o Jules Ferry.\nGli aiuti finanziari provenienti dai collezionisti, furono essenziali per l'organizzazione di mostre, soprattutto per le prime; alcuni di loro furono anch'essi pittori: Henri Rouart, che partecip\u00f2 alle mostre impressioniste dal 1874 al 1886, Gustave Caillebotte dal 1876, Charles de Meixmoron o Auguste de Molins, espositori nel 1874. Fran\u00e7ois Depeaux, industriale di Rouans, collezion\u00f2 centinaia di dipinti impressionisti, sostenendo il gruppo negli anni 1880.\nAttacchi dei critici e fiaccatura del gruppo.\nLa seconda mostra impressionista ebbe luogo nel 1876 grazie a Paul Durand-Ruel e al sostegno finanziario di Caillebotte; questa esposizione fu caratterizzata da un accentuato radicalismo esternato dal gruppo che aveva adottato ufficialmente il titolo di \"impressionisti\". Il critico Louis Edmond Duranty riport\u00f2 le parole del pittore accademico Eug\u00e8ne Fromentin: \"L'aria aperta, la luce diffusa, il sole vero assumono oggi nella pittura un'importanza che non avevano mai avuto e che, francamente, non meritano di avere...\". Altri furono anche maggiormente ostili, giudicando il \"Nudo al sole\" di Renoir come la rappresentazione della \"putrefazione di un cadavere\" o di \"toni violacei della carne rancida\". Le critiche allo stile furono solo un aspetto sottolineato dai commentatori che trattarono gli impressionisti come dei pazzi o come comunardi in un contesto di diffidenza nei confronti dei modernisti, soprattutto dopo la condanna di Courbet per la sua partecipazione alla Comune. Negli anni successivi alla mostra, Durand-Ruel scamp\u00f2 per un pelo alla rovina e non pot\u00e9 pi\u00f9 vendere con il suo nome; Ernest Hosched\u00e9, fallito nel 1878, dovette vendere decine di opere in perdita; gli artisti che avevano partecipato mostre impressioniste furono banditi dal \"Salon\u00ec\" del 1877, deludendo coloro che speravano ancora in un riconoscimento ufficiale, come C\u00e9zanne, che non parteciper\u00e0 pi\u00f9 a nessuna mostra impressionista. L'intransigenza mostrata dalle grandi personalit\u00e0 del movimento agli inizi non resse di fronte alle pressioni politiche, alla perdurante importanza del \"Salon\" e alle difficolt\u00e0 finanziarie. Cos\u00ec Renoir e Sisley non parteciparono alla terza mostra del 1879, Monet disert\u00f2 la quarta del 1880 e alla quinta dell'anno seguente che venne evitata anche da Caillebotte, Renoir e Sisley. Questi preferirono tornare al \"Salon\", profondamente trasformato e liberalizzato dal governo di Gambetta.\n1880-1886: accettazione politica e stilistica.\nImpressionismo e Terza Repubblica.\nNegli anni 1880 emersero differenze all'interno del gruppo: Renoir e Sisley si uniformarono alla tradizione pittorica, cos\u00ec come Monet per mancanza di denaro; al contrario, le difficolt\u00e0 finanziarie non preoccupavano Degas e C\u00e9zanne che poterono continuare ad innovare, mentre Pissarro, il pi\u00f9 anarchico del gruppo, rest\u00f2 il pi\u00f9 intransigente nei confronti del \"Salon\" e del nuovo contesto commerciale che si stava configurando. Allo stesso tempo, sostenuto da diversi critici, ma soprattutto dal nuovo governo di Gambetta, l'impressionismo inizi\u00f2 progressivamente ad affermarsi nel contesto pittorico francese. Gli accenti repubblicani in alcuni dipinti di Monet, come \"La rue Montorgueil\", furono apprezzati e il nuovo regime politico della terza repubblica francese lavor\u00f2 a favore dei pittori moderni: Jules-Antoine Castagnary e Antonin Proust, amici e sostenitori degli impressionisti, furono nominati Direttore delle Belle Arti e Ministro delle Arti. Dopo il periodo di sfiducia dovuto al fallimento della Comune, i pittori moderni furono considerati degni rappresentanti dell'arte francese: Manet riceve la Legion d'Onore nel 1881 e una mostra postuma gli venne dedicata al Beaux-Arts nel 1884.\nIl successo commerciale dei pittori \"juste milieu\".\nL'accettazione dell'impressionismo pass\u00f2 anche attraverso diversi pittori accademici che sfruttarono alcuni tratti specifici del movimento, come la gestione della luce e l'istantaneit\u00e0, pur mantenendo un tocco morbido di pennello che gli assicurava il proprio successo con il pubblico. Ad esempio, Jules Bastien-Lepage rappresent\u00f2 per Zola un \"impressionismo corretto, ammorbidito, posto alla portata della folla\", mentre per Charles Tardieu \"l'Impressionismo \u00e8 stato ripulito; si mette i guanti. Presto cener\u00e0 in citt\u00e0\". Oltre a Bastien-Lepage, i principali rappresentanti dei pittori \"juste milieu\" (letteralmente \"giusto in mezzo\") furono Henri Gervex, Jean-Fran\u00e7ois Raffa\u00eblli, John Singer Sargent, Albert Edelfelt. Questo impressionismo \u201cammorbidito\u201d, pi\u00f9 adatto agli amanti dell'arte, contribu\u00ec a diffondere nuovi principi estetici.\nAl sostegno di Durand-Ruel a questa corrente segu\u00ec quello di altri grandi mercanti d'arte. Dal 1882, Georges Petit contribu\u00ec attivamente anche all'aumento di popolarit\u00e0 degli impressionisti, grazie alla sua lussuosa galleria parigina dove organizzava \u201cmostre internazionali\u201d che attiravano i principali collezionisti. Le sue mostre non furono strettamente d'avanguardia e vi partecipano pittori come Jean-L\u00e9on G\u00e9r\u00f4me. Durand-Ruel fu, tuttavia, un maggior sostenitore della modernit\u00e0, svolgendo un ruolo importante nella diffusione e nell'accettazione dell'impressionismo, grazie ai suoi contatti e alle sue mostre in Europa e negli Stati Uniti.\n1886-1920: successo nazionale e internazionale.\nNegli Stati Uniti.\nIl 1886 fu sia l'anno dell'ultima mostra impressionista, sia l'inizio del successo internazionale del movimento. Mary Cassatt, che ha partecipato a mostre impressioniste fin dal 1877, svolse un ruolo importante nel promuovere gli impressionisti negli Stati Uniti. Dall'inizio degli anni 1980 ella collezion\u00f2 opere e fece da intermediaria con le persone a lei vicine, che iniziarono a loro volto ad acquistare le opere dei colleghi. Fu anche vicina a Louisine e Henry Havemeyer, che dal 1883 costituirono una raccolta di opere impressioniste sostenendo attivamente Durand-Ruel. Quest'ultimo, dopo una prima mostra mista tenutasi a Boston nel 1883, conquist\u00f2 il mercato americano nel 1886 grazie a James Sutton, direttore dell\"'American Art Association\", che lo invit\u00f2 a realizzare una mostra a New York. Questa ebbe un tale successo di pubblico e di stampa che Durand-Ruel apr\u00ec, nel 1887, una galleria a New York, mentre e l'anno successivo vi si stabilirono anche i suoi concorrenti Boussod e Valladon.\nQuesto interesse dei collezionisti americani per l'impressionismo spiega perch\u00e9 diverse opere importanti si trovano oggi nei musei statunitensi contribuendo a fare di Monet la figura pi\u00f9 famosa del movimento. Vicino a lui, a Giverny, negli anni 1886-1887 si form\u00f2 un gruppo di artisti nordamericani, tra questi: Willard Metcalf, Theodore Robinson e il canadese William Blair Bruce, che esport\u00f2 in patria lo stile osservato nella serie \"I mucchi di fieno\".\nIl trasferimento delle opere negli Stati Uniti avvenne con una certa riluttanza. Monet si dichiar\u00f2 preoccupato di vedere i suoi quadri \"partire per il paese degli \"Yankees\"\" e lanci\u00f2, insieme a John Singer Sargent, una sottoscrizione destinata a portare l\"'Olympia\" di Manet nelle collezioni dello Stato francese, mentre un collezionista americano aveva fatto una proposta di acquisto alla vedova dell'autore.\nConsacrazione del movimento e dispersione del gruppo.\nNel 1889 gli impressionisti si dedicarono all'Esposizione Universale di Parigi dove vennero esposte opere di Monet, Pissarro e C\u00e9zanne, mentre un'intera sala venne dedicata a Manet e un analogo trattamento fu riservato a Degas che per\u00f2 rifiut\u00f2. Quando Caillebotte mor\u00ec nel 1894, nel suo lascito vi erano tele di Degas, Manet, Monet, Renoir, Pissarro e C\u00e9zanne da destinarsi alle collezioni francesi, ora tutte conservate al Mus\u00e9e d'Orsay. Gli anni 1890, periodo della \u201ccanonizzazione\u201d degli impressionisti, videro invece la morte di Berthe Morisot, avvenuta nel 1895, la quale aveva contribuito a mentenere ancora unito il gruppo grazie alle sue cene del gioved\u00ec, e quella di Alfred Sisley nel 1899. I restanti membri presero strade diverse: Renoir e Monet continuarono a dipingere fino alla loro morte, avvenuta nel 1919 per il primo e nel 1926 per il secondo, Monet in particolare dipinse la sua serie di Ninfee; Degas continu\u00f2 a creare e ad arricchire la sua collezione, ma mor\u00ec in solitudine nel 1917, affetto da cecit\u00e0, cos\u00ec come avvenne per Mary Cassatt che mor\u00ec nel 1926; C\u00e9zanne si isol\u00f2 ad Aix-en-Provence dove termin\u00f2 nel 1906 la sua vita; Pissarro, morto nel 1903, fu l'unico a mostrare un reale interesse per le avanguardie post-impressionismo.\nIl lascito di Caillebotte.\nLe volont\u00e0 testamentarie di Caillebotte indicavano che la sua collezione, sessantasei dipinti e disegni impressionisti, dovesse entrare a far parte delle collezioni nazionali. La decisione di esporre tali tele al Museo del Lussemburgo, allora \"il\" museo d'arte contemporanea in Francia, irritava i membri dell'Acad\u00e9mie des beaux-arts, in particolare Jean-L\u00e9on G\u00e9r\u00f4me comment\u00f2 che \"siamo in un secolo di decadenza e imbecillit\u00e0\". Da tre anni, il direttore della Scuola di Belle Arti, Henry Roujon, che mirava ad ottenere un posto nell'Accademia, aveva cercato di ridurre il numero delle opere da esporre, adducendo la mancanza di spazio, oppure cercando di delegare la materia al Consiglio della Riunione dei Musei Nazionali, creato nel 1895 e diretto dagli accademici Henri Delaborde (pittore) e L\u00e9on Bonnat. Infine, una lettera indirizzata dall'Accademia al Ministro della Pubblica Istruzione rimase senza risposta e venne costruito un annesso per il Museo del Lussemburgo, contro il parere di parte della stampa e del pubblico. La \"galleria Caillebotte\", pur emarginata dall'Accademia e conservando solo la met\u00e0 del lascito, divenne ben presto fonte di ispirazione per diversi pittori post-impressionisti.\nPost-impressionismo.\nIl termine \"post-impressionismo\" copre molti movimenti d'avanguardia che, tra il 1880 e il 1920, si basarono su alcune peculiarit\u00e0 dell'impressionismo per creare estetiche a volte molto lontane: neo-impressionismo, simbolismo, sintetismo, fauvismo o persino il cubismo. Nel 1910, il pittore e critico Roger Fry organizz\u00f2 una mostra a Londra, intitolata \"Manet and the post-impressionists\", in cui vennero riuniti artisti rappresentativi di tutte le tendenze che seguirono l'impressionismo, tra gli altri Paul Gauguin, Vincent Van Gogh, Paul S\u00e9rusier, F\u00e9lix Vallotton, Henri Matisse, Pablo Picasso. Se tutti questi si fondano su di un retaggio dell'impressionismo, i giovani artisti d'avanguardia si opposero, soprattutto a partire dagli anni 1890, alla sua dimensione eccessivamente commerciale che Monet incarn\u00f2 in modo particolare. Renoir, Caillebotte, Sisley e Monet, dal canto loro, rifiutarono di esporre all'ultima mostra impressionista, nel 1886, opponendosi alla partecipazione di Gauguin, Georges Seurat e Paul Signac..\nNel \"Salon des Ind\u00e9pendants\", istituito nel 1884, Georges Seurat, Paul Signac e Albert Dubois-Pillet divennero amici e gettarono le basi per il neoimpressionismo. Tra il gruppo degli impressionisti, solo Pissarro si dimostr\u00f2 interessato al loro lavoro; tuttavia nei primi tempi il nuovo movimento influenz\u00f2 Gauguin, Van Gogh, Munch e Toulouse-Lautrec. Gauguin volle dapprima seguire la via dell'impressionismo, prima di sviluppare autonomamente uno stile diverso, il sintetismo. Allo stesso modo, Van Gogh prese a modello l'impressionismo quando arriv\u00f2 a Parigi nel 1886. Toulouse-Lautrec ricevette i consigli di Degas e condivise con lui i suoi temi, ma cre\u00f2 uno stile singolare che non corrispondeva a nessun movimento ben definito.\nIl Novecento ha visto l'emergere di movimenti pi\u00f9 distanti all'impressionismo, sebbene gli artisti che li incarnarono avessero avuto contatti con esso. \u00c8 il caso di Henri Matisse, esponente del fauvismo, che espose per la prima volta al \"Salon d'Automne\" nel 1905, o di Georges Braque, vicino a C\u00e9zanne, che fond\u00f2 il cubismo insieme a Pablo Picasso. Matisse e Picasso, cos\u00ec come Constantin Brancusi, Umberto Boccioni e Alberto Giacometti, vennero influenzati da Medardo Rosso, il principale rappresentante della scultura impressionista.\nIl gruppo.\nDenominazione.\nSia prima, sia dopo che Louis Leroy coniasse il termine \"impressionismo\" nel 1874, il movimento ebbe diverse denominazioni. Gli artisti vennero dapprima considerati come realisti in continuit\u00e0 con Courbet, poi come naturalisti. Alla fine degli anni 1860, i critici si riferivano a loro come \"pittori della scuola di Batignolles\", in riferimento al caff\u00e8 dove le avanguardie artistiche del tempo si radunavano intorno a Manet, mentre Zola utilizz\u00f2 il termine \"attualista\" per descrivere Bazille, Renoir e Monet. Quando il gruppo organizz\u00f2 la prima mostra, gli artisti esitarono sul nome da attribuirsi: Degas propone \"La Capucine\", Renoir voleva evitare un nome che suggerisse una nuova scuola; alla fine venne utilizzato \"Soci\u00e9t\u00e9 anonyme des peintres, sculpteurs, graveurs, etc.\" (\"Societ\u00e0 anonima di pittori, scultori, incisori, eccetera\"). Lo scrittore Louis Edmond Duranty parl\u00f2 di \"Nouvelle peinture\" (\"Nuova pittura\") nella sua recensione riguardante la seconda mostra, mentre gli artisti si definiroo \"Ind\u00e9pendants\" per la mostra del 1879.\nEsposizioni impressioniste.\nDi seguito l'elenco delle otto mostre del gruppo impressionista. Altre furono organizzate, in particolare da Durand-Ruel, che espose dipinti impressionisti tra gli anni 1870 e 1890, mentre alcuni degli artisti principali ebbero mostre monografiche intorno agli anni 1880.\nGli artisti principali.\nGli impressionisti dipingevano \"en plein air\", cio\u00e8 all'aria aperta, con una tecnica rapida che permetteva di completare l'opera in poche ore.\nEssi volevano riprodurre sulla tela le sensazioni e le percezioni visive che il paesaggio comunicava loro nelle varie ore del giorno e in particolari condizioni di luce, lo studio dal vero del cielo, dell'atmosfera, delle acque, elimin\u00f2 il lavoro al chiuso, nell'atelier, il luogo nel quale venivano completati i quadri pi\u00f9 grandi o eseguiti i ritratti; molti di essi erano per\u00f2 anche realizzati all'aperto.\nLo sfondo, il paesaggio, non \u00e8 qualcosa di aggiunto, ma avvolge le figure. Oggetti e persone sono trattati con la stessa pennellata ampia e decisa. Gli artisti pi\u00f9 importanti dell'impressionismo sono: Claude Monet, \u00c9douard Manet, Berthe Morisot Edgar Degas, Pierre-Auguste Renoir, Alfred Sisley, Federico Zandomeneghi, Camille Pissarro, Jean-Fr\u00e9d\u00e9ric Bazille e Gustave Caillebotte.\nNonostante un filo rosso molto evidente colleghi tutti gli artisti impressionisti, sarebbe un errore considerare questo movimento come monolitico. Ogni artista, infatti, secondo la sua sensibilit\u00e0, lo rappresenta in modo diverso. Per esempio Monet non si interess\u00f2 principalmente alla rappresentazione di paesaggi urbani, ma soprattutto naturali, arrivando negli ultimi anni della sua vita, a ritrarre moltissime volte lo stesso soggetto (le \"Ninfee\") in momenti diversi, per studiarne i cambiamenti nel tempo. Altri, come Renoir o Degas, si interessarono invece alla figura umana in movimento (ad esempio scene di vita quotidiana o ballerine). Molti sono gli artisti che non si possono definire del tutto impressionisti, ma che dell'Impressionismo sono evidenti precursori, molti quelli che, nati in seno all'Impressionismo, se ne distaccheranno per intraprendere nuove strade. L'unico artista che sempre, per tutta la sua vita, rimase impressionista fu Monet. In sintesi, si pu\u00f2 affermare che l'Impressionismo sia ai suoi inizi con Manet, culmini con Monet e si chiuda con C\u00e9zanne, che poi ne uscir\u00e0.\nIl ruolo di Manet.\nSebbene \u00c9douard Manet possa essere considerato il maggior esponente dell'avanguardia parigina negli anni 1860-1880, egli non pu\u00f2 dirsi del tutto un impressionista, poich\u00e9 non partecip\u00f2 a nessuna delle mostre del gruppo. I motivi di questo rifiuto non sono noti: secondo Degas per motivi di vanit\u00e0 oppure la volont\u00e0 di estraniarsi dai conflitti interni al gruppo oppure ancora la preoccupazione per la sua reputazione quando ancora sperava di poter esporre al \"Salon\". \u00c8 stato, inoltre, sottolineato che il suo stile fosse pi\u00f9 vicino al realismo mentre i suoi temi lo allontanano da quelli \"tipici\" degli impressionisti come Monet, Pissarro o Sisley, a cui si rifer\u00ec Louis Leroy quando coni\u00f2 il termine \"impressionismo\".\nNonostante la sua assenza dalle mostre, che non deve essere vista come un caso ma come una sua precisa volont\u00e0, Manet rimane vicino al gruppo degli impressionisti, che furono soprattutto suoi amici, sostenendoli a volte finanziariamente, a volte con la critica. Durante gli incontri al caff\u00e8 Guerbois, e successivamente al caff\u00e8 Nouvelle-Athens, Manet rimase al centro delle conversazioni fino alla fine degli anni 1870. \u00c9mile Zola lo defin\u00ec nel 1879 come \"l'ex capo degli impressionisti\".\nLo stile impressionista.\nTecnica.\nLe mostre impressioniste che si tennero dal 1874 al 1886 riunirono artisti con stili diversi rendendo difficile definirne un preciso. Gli impressionisti dipingevano prevalentemente all'aria aperta, \"en plain air\", pratica facilitata dall'introduzione sul mercato, a partire dal 1859, dei tubetti di colore e e del cavalletto da campagna, tutto era facile da trasportare. La pratica di dipingere fuori dallo studio port\u00f2 anche a scegliere un formato delle tele pi\u00f9 piccole \nCaratteristiche della pittura impressionista erano i contrasti di luci e ombre, i colori forti, vividi, che avrebbero fissato sulla tela le sensazioni del pittore di fronte alla natura. Il colore stesso era usato in modo rivoluzionario: i toni chiari contrastano con le ombre complementari, gli alberi prendono tinte insolite, come l'azzurro, il nero viene escluso, preferendo le sfumature del blu o del marrone, in contrapposizione alla dottrina accademica che insegnava l'utilizzo di colori scuri. La nitidezza dei colori veniva influenzata anche dall'uso dell'acquarello, in particolare dai predecessori come Johan Barthold Jongkind, che veniva utilizzato per conferire leggerezza al dipinto. Gli artisti non esitarono a dipingere ombre colorate, per esempio, un'ombra blu sulla neve, o le ombre violacee di \"Nudo al sole\" di Pierre-Auguste Renoir, in netta contrapposizione a ci\u00f2 che veniva insegnato all'accademia. In genere, gli artisti cercavano di creare un effetto di istantaneit\u00e0 e movimento, di trascrivere i cambiamenti di luce o di atmosfera e dal passare delle stagioni. Si ricordano a questo proposito le numerose versioni della \"Cattedrale di Rouen\", riprodotta nelle diverse ore del giorno e in diverse condizioni climatiche, di Claude Monet verso la fine del 1890.\nLe loro composizioni insolite venivano, tuttavia, studiate e spesso completate in studio. Era diffuso, inoltre, l'uso di prospettive troncate, dove il punto di fuga usciva dalla cornice, cos\u00ec come il fatto di tagliare le figure ai bordi della tela o di non centrare il dipinto sul suo soggetto, come ne \"La scuola di danza\" di Edgar Degas.\nSoggetti.\nQuando inizi\u00f2 a svilupparsi l'impressionismo, la pittura a soggetto storico era oramai in declino. La nuova corrente adott\u00f2 la rappresentazione di soggetti contemporanei, come osterie, stazioni ferroviarie, paesaggi urbani, scene di vita privata e comunitaria. I temi furono perlopi\u00f9 appartenenti alla societ\u00e0 borghese piuttosto che di quella popolare, andando di pari passo con lo sviluppo delle attivit\u00e0 ricreative dei cittadini pi\u00f9 ricchi, come le feste sulle rive della Senna, dipinte da Renoir e Monet, o i soggiorni in riva al mare. Gli impressionisti mostrarono scarso interesse per il lavoro e la dimensione sociale, con poche eccezioni, come ad esempio \"i piallatori di parquet\" di Caillebotte e le scene contadine rappresentate da Pissarro.\nInfluenza.\nGli impressionisti non rifiutarono l'eredit\u00e0 dell'arte tradizionale, come dimostra il loro interesse per gli artisti \"classici\" che sovente alcuni i loro copiano al Louvre, come fu nel caso di Morisot, Manet, Degas, Renoir. Non di rado si interessarono all'uso del colore proposto da Paolo Veronese, Tiziano e Jacopo Tintoretto, al tocco di Rubens e di El Greco, alla prospettiva di Vel\u00e1zquez (che Manet qualific\u00f2 come \u201cpittore di pittori\u201d) o ancora nelle scene d'esterno della prima ora realiizzae da Oudry, Watteau e dei vedutisti italiani.\nNel XIX secolo si svilupp\u00f2 un'interpretazione nazionale dell'arte: i critici suddivisero la pittura dei diversi paesi europei secondo un \u201ccarattere nazionale\u201d che avrebbe dovuto trasparire nelle tele. In opposizione a questa posizione accademica, gli impressionisti rivendicarono influenze internazionali e, per questo motivo, i critici degli anni 1870 li considerarono generalmente antipatriottici. Pittori e scrittori modernisti si dichiararono ammiratori anche del musicista Richard Wagner, nonostante la sua presa di posizione contro la Francia nel 1870.\nIl giapponismo, un'altra corrente principalmente associata alle avanguardie, fu molto presente tra gli impressionisti. Manet, Whistler, Pissarro, Degas, Cassatt, Monet collezionarono stampe \"Ukiyo-e\", dalle quali trassero nuovi soggetti e modalit\u00e0 di rappresentazione. Le scene di vita intima, cos\u00ec come la ricerca dell'istantaneit\u00e0 trascritta dai giochi di luce, accomunano i due movimenti. Il soggetto delle \"donne alla toilette\", rappresentato da Degas o Cassatt, \u00e8 particolarmente vicino alle stampe realizzate dall\u2019artista giapponese Kitagawa Utamaro. Inoltre, fu in seguito alla visita della di una mostra sul maestro giapponese che Mary Cassatt trasse ispirazione, nel 1891, per una serie di stampe, tra cui la celebre \"Donna al bagno\".. Un'influenza diretta dell'arte giapponese \u00e8 visibile anche nelle stampe di Whistler e Pissarro.\nEredit\u00e0.\nLa teoria del colore impressionista viene esasperata nel \"pointillisme\" di Georges-Pierre Seurat: i colori non vengono mescolati, ma semplicemente accostati in punti minuti, in modo che sia l'occhio a creare le tinte intermedie.\nPaul C\u00e9zanne, pur contemporaneo del movimento, svilupp\u00f2 in modo indipendente la propria ricerca, che da alcuni viene considerata premessa del Cubismo.\nVincent van Gogh comp\u00ec una svolta proprio grazie agli impressionisti, ma da loro si discost\u00f2, precorrendo l'Espressionismo.\nNella scultura.\nI principi dell'impressionismo si estesero anche alla scultura, cambiandone fortemente motivi e forme, e dando vita a un modellato vivo e sensibile, che tende a fondere forma e spazio. Opere scultoree impressioniste degne di nota vennero create da Degas e Renoir. Molti principi e segni di questa vasta corrente sono presenti anche nelle sculture di Rodin e Bourdelle oltre che nell'opera dell'italiano Medardo Rosso che, nonostante si inserisse distante dall'impressionismo, ne faceva indirettamente parte per via della sua filosofia scultorea, come dir\u00e0 lui stesso \"la realt\u00e0 \u00e8 un'apparizione e lo spazio un problema di luce\". \nNella letteratura.\nNon si pu\u00f2 precisamente parlare di Impressionismo in letteratura, piuttosto di incontro tra due modi di sentire e di vedere la realt\u00e0, e di critica alla tradizione, da una parte in pittura, dall'altra in letteratura. Tuttavia il romanziere e critico d'arte Octave Mirbeau, amico di Claude Monet, pu\u00f2 essere qualificato come impressionista. Comunque, sono molti i punti in comune con la corrente letteraria del naturalismo, in particolare con uno dei suoi esponenti, \u00c9mile Zola, che affermava che il vero compito dell'artista fosse quello di riprodurre la vita, e sostenne gli impressionisti nei suoi numerosi scritti.\nNella musica.\nAnche nella musica si verific\u00f2 un abbandono delle forme tradizionali come la sonata e la sinfonia. Tra i maggiori compositori impressionisti si ricordano Erik Satie, Maurice Ravel, Paul Dukas, Alexander Scriabin e Frederick Delius. Per quanto riguarda l'Italia, si accost\u00f2 alle novit\u00e0 europee quando gi\u00e0 queste si erano pressoch\u00e9 esaurite e trasformate in nuove tendenze: \u00e8 opportuno, tuttavia, ricordare Ottorino Respighi. Come i pittori impressionisti escono all'aperto per dipingere, fuori dagli studi e dagli atelier, i musicisti rappresentano la natura e comunicano all'ascoltatore le loro \"impressioni\". A differenza dei sentimenti forti del Romanticismo, queste impressioni sono evanescenti, oniriche, irreali.\nAllo stesso modo dei contorni pittorici sfumati, i contorni musicali sono sfuggenti e comunicano un'atmosfera immaginaria. Cos\u00ec come per il simbolismo anche le prime avvisaglie presero spunto dal \"Parsifal\" wagneriano, ma l'Impressionismo nacque in Francia e il suo maggiore rappresentante fu Claude Debussy, considerato il \u201cpadre\u201d della musica moderna. Egli cerc\u00f2 di polemizzare contro i dogmi della musica tradizionale per affermare un nuovo metodo compositivo. L'impressionismo \u00e8 antiromantico, nel senso dell'affermazione dell'impressione subitanea e momentanea. I colori pittorici impressionisti corrispondono ai colori timbrici strumentali.\nL'impressionismo musicale si sviluppa circa vent'anni dopo l'Impressionismo pittorico di Claude Monet. In coerenza con gli obbiettivi e i principi dello stesso movimento pittorico, la corrente impressionista si propone di trovare un linguaggio capace di dar voce alle sensazioni individuali, utilizzando i timbri strumentali pi\u00f9 che la costruzione formale, principale strumento espressivo dei secoli precedenti.\nNel cinema.\nL'estetica del cinema risent\u00ec del movimento impressionista soprattutto tramite il regista Jean Renoir, figlio del grande pittore, elemento di spicco del cosiddetto Realismo poetico.\nImpressionismo in Europa.\nIn Italia.\nIn Italia ebbe uno sviluppo non molto particolare, dato dalle esperienze di Federico Zandomeneghi, Giuseppe De Nittis e dei Macchiaioli, pi\u00f9 vicine, tuttavia, alla tradizione quattrocentesca. \nLa situazione italiana \u00e8 in questo periodo post-unitario difficile e lenta nello sviluppo della nuova corrente artistica francese. Per questo motivo molti pittori italiani furono affascinati dal nuovo stile e dall'apertura del pensiero parigino, in cui riscontrano una modernit\u00e0 introvabile nella loro patria. Nondimeno il lavoro di macchiaioli come Sernesi, Cabianca, Borrani e poi Fattori degli anni Sessanta e Settanta dell'Ottocento, in contemporanea agli albori dell'impressionismo, \u00e8 paragonabile nei metodi, nelle tematiche d'attualit\u00e0 e nello stile che persegue la luminosit\u00e0 naturale attraverso l'uso della macchia, e ne costituisce il movimento parallelo, con le dovute differenze di contesto sociale e di territorio.\nI macchiaioli italiani conoscono Delacroix, Corot, Courbet e i Barbizonniers e, come gli impressionisti, partono dalle ricerche di questi pittori. Dopo la stagione di Boldini, Zandomeneghi e De Nittis, che potremmo definire \"impressionisti franco-italiani\" viste le loro lunghe permanenze parigine, permane in Italia una tradizione tardo impressionista che si protrae nei primi tre-quattro decenni del Novecento, legata ora a Monet, ora a Renoir ora a Cezanne, espressa nell'opera di pittori come Francesco Filippini, amico e compagno di ricerche artistiche di Monet, che si trasferir\u00e0 a lungo a Parigi fin dal 1879 per divenire inizialmente il principale fondatore dell'impressionismo italiano, ma anche Emilio Gola, Arturo Tosi, Armando Spadini. Una \u201cdeclinazione\u201d particolare e personale dell'impressionismo di tradizione francese viene inoltre introdotta dal pittore ferrarese Galileo Cattabriga (Bondeno, 1901-1969).\nIn Belgio e nei Paesi Bassi.\nNel 1870, in Belgio, Alfred Stevens present\u00f2 ai suoi connazionali Manet e Degas.. Creato nel 1884, il \"Salon des XX\" fece di Bruxelles la capitale dell'arte moderna in Europa e sostenne l'impressionismo e altri movimenti artistici d'avanguardia. Guillaume Vogels, Albert Baertsoen, Ferdinand Willaert ed \u00c9mile Claus furono i principali rappresentanti dell'impressionismo belga, mentre con Th\u00e9o van Rysselberghe, Georges Lemmen e Willy Finch si svilupp\u00f2 ampiamente anche il neoimpressionismo.\nNei Paesi Bassi, l'impressionismo si svilupp\u00f2 con la Scuola di Amsterdam, di cui Isaac Israels e George Hendrik Breitner furono i principali esponenti.\nIn Inghilterra.\nL'Inghilterra fu il primo paese ad ospitare mostre di dipinti impressionisti in occasione dell'esilio di Pissarro, Monet e Durand-Ruel nel 1870. Durand-Ruel organizz\u00f2, infatti, tra il 1870 e il 1874, sette mostre in cui vi erano anche dipinti del gruppo di Batignolles. Una decina di anni pi\u00f9 tardi, nel 1882 e nel 1883, organizz\u00f2 due nuovo mostre che ispirarono gli artisti locali a fondare nel 1885 il \"New English Art Club\", il cuore dell'impressionismo inglese. I suoi membri, i principali furono Walter Sickert e Philip Wilson Steer, invitarono Morisot, Monet e persino Degas alle loro mostre.\nIn Germania.\nPaul Durand-Ruel organizz\u00f2 una prima mostra di arte impressionista a Berlino nel 1883, in collaborazione con il mercante Fritz Gurlitt, ma nessun dipinto venne venduto.128 Pochi anni dopo si interess\u00f2 nuovamente al mercato tedesco, entrando in contatto con il critico Emil Heilbut, che pubblic\u00f2 nel 1890 il primo testo in lingua tedesca su Claude Monet ed ebbe rapporti con importanti collezionisti. Una grande mostra organizzata da Alfred Lichtwark alla \"Kunsthalle\" di Amburgo nel 1895 vide esposte anche opere impressioniste prestate da Durand-Ruel. L'anno successivo, Durand-Ruel tent\u00f2 nuovamente di rivolgesi al mercato di Berlino, sostenuto dal pittore Max Liebermann e Hugo von Tschudi, direttore della \"Alte Nationalgalerie\". Tschudi inizi\u00f2 ad acquisire opere per esporle alla \"Nationalgalerie\", prima di essere fermato dai gusti conservatori del \"kaiser\" Guglielmo II. Durand-Ruel collabor\u00f2 poi dal 1899 con la galleria Cassirer, a Berlino, organizzando diverse mostre di pittura impressionista. Dal 1905 l'impressionismo entr\u00f2 nei musei tedeschi e con un grande successo comemrciae, nonostante le critiche rivolete nel 1911 dalla comunit\u00e0 artistica tedesca in un contesto politico teso con l'approssimarsi della prima guerra mondiale. I principali rappresentanti dell'impressionismo tedesco furono Max Liebermann, Lovis Corinth e Max Slevogt.\nIn Europa centrale e orientale.\nFu grazie a Georges de Bellio, medico e collezionista legato agli impressionisti, che il movimento pot\u00e9 diffondersi in Romania tra gli amanti dell'arte. Il suo connazionale Nicolae Grigorescu si era avvicinato alla scuola di Barbizon durante un suo primo soggiorno in Francia tra il 1861 e il 1869, diffondendone nel paese i principi. Tornato in Francia nel 1876, la sua tavolozza si schiar\u00ec dopo essere stato a contatto con gli impressionisti.\nA partire dal 1869, l'ungherese P\u00e1l Szinyei Merse pu\u00f2 essere paragonato agli artisti impressionisti, sebbene in seguito abbia sviluppato uno stile diverso dai suoi colleghi francesi. Il suo \"Pranzo sull'erba\" caus\u00f2 uno scandalo durante la sua mostra del 1873 tanto che, scoraggiato, Merse smise di dipingere fino al 1890. Riscoperto dai giovani pittori pleinairisti (che dipingono all'aria aperta, \"en plain air\") di Nagyb\u00e1nya che, gli vennero dedicate diverse mostre tra il 1900 e il 1910. Fu uno dei principali membri del MI\u00c9NK, o Circolo degli impressionisti e naturalisti ungheresi, fondato nel 1907.\nGli impressionisti sloveni beneficiarono dell'insegnamento di Anton A\u017eb\u00e9 nella scuola da lui fondata a Monaco di Baviera nel 1891. I principali esponenti fuorno Ivan Grohar, Matija Jama, Matej Sternen e Rihard Jakopi\u010d. Questi vennero influenzati principalmente dalle ultime opere degli impressionisti francesi, come la serie che Monet produsse negli anni 1890, e a loro venne dedicata una mostra al Petit Palais nel 2013. In Serbia, Nade\u017eda Petrovi\u0107, fortemente influenzata dall'impressionismo durante i suoi studi, promosse il movimente nel 1900 ed \u00e8 considerata una pioniera dell'arte moderna nel suo paese.\nFilm sull'impressionismo.\nLa BBC ha mandato in onda nel 2006 un docufilm in quattro parti intitolato \"The Impressionists: Painting and Revolution\", in cui si ripercorre la storia del movimento attraverso la vita di Monet, Pissarro, Renoir, C\u00e9zanne, Manet e Degas."}
{"id": "2219278", "revid": "110157", "url": "https://it.wikipedia.org/wiki?curid=2219278", "title": "Storie di politica sospetta", "text": "Storie di politica sospetta \u00e8 una raccolta di racconti dell'investigatore privato Pepe Carvalho, celebre personaggio creato dalla penna di Manuel V\u00e1zquez Montalb\u00e1n.\nI tre racconti della raccolta sono accomunati dal tema della fragilit\u00e0 e della consapevolezza della vicina morte con cui gli anziani convivono. Storie di vecchi che coinvolgono il detective forse per \u201cSolidariet\u00e0 preventiva\u201d.\nFederico III di Castiglia e Le\u00f3n.\nFederico \u00e8 il sedicente ultimo re legittimo di Spagna e \u201cl'usurpatore borbonico\u201d lo ha, secondo lui, relegato al rango di straccione.\nL'anziano si \u00e8 attribuito il titolo di \u201cFederico III di Castiglia e Le\u00f3n\u201d e distribuisce improbabili cariche nobiliari che fanno sorridere chi lo conosce. Il grottesco aspirante al trono viene rapito e gli anziani amici del parco coinvolgono Pepe Carvalho nelle ricerche; Federico sembra invece aver trovato la sua reggia e la sua corte convinto ormai di poter chiarire col re Borbone la complessa vicenda dinastica.\nLa guerra civile non \u00e8 finita.\nDon Gonzalo \u00e8 uno dei vecchietti che vive nel ricovero delle Sorelline dei Poveri; altezzoso, solitario e poco religioso, Don Gonzalo viene soffocato con un cuscino nel suo letto. Uno dei sacerdoti incarica il vecchio amico Carvalho di indagare per chiudere una vicenda che in fondo non interessa nessuno. Eppure da mezzo secolo Don Gonzalo per qualcuno era un incubo.\nQuel 23 febbraio.\nLa bellissima giovane Teresa \u00e8 la nipote dell'anziano Ricardo ex militare repubblicano che, pur temprato da una vita di sofferenza ed ancora attivissimo, sembra essere stato stroncato da un attacco cardiaco. Il vecchio si sentiva minacciato dopo il tentato golpe del 23 febbraio 1981, Teresa vorrebbe chiarire se i presunti nemici fossero cos\u00ec lontani come il nonno credeva."}
{"id": "2219282", "revid": "110157", "url": "https://it.wikipedia.org/wiki?curid=2219282", "title": "Tre storie d'amore", "text": "Tre storie d'amore \u00e8 una raccolta di racconti dell'investigatore privato Pepe Carvalho, celebre personaggio creato dalla penna di Manuel V\u00e1zquez Montalb\u00e1n. Nelle tre storie il motivo guida non \u00e8 tanto l'amore, quanto i sentimenti forti che possono rivelarsi distruttivi; tre casi che Carvalho risolver\u00e0 con brillantezza e cinicit\u00e0 non per la giustizia degli umani, ma per se stesso e per i propri clienti paganti. ISBN 978-88-07-81899-8\nLe ceneri di Laura.\nPepe \u00e8 coinvolto nelle indagini sull'omicidio di Laura, una sua ex, ingaggiato dai colleghi della vittima. \nIl carnefice \u00e8 in questo caso solamente un predestinato (un po' come Giuda ed il suo tradimento).\nQuel che poteva essere e non fu.\nTra \"anziani\" cantanti rock, prostituzione fisica e mentale, confusioni omosessuali, Pepe Carvalho cerca un colpevole che ha gi\u00e0 pagato.\nLa ragazza che non sapeva dire no.\nUn matrimonio che si regge solo sull'interesse economico continua ad unire due persone, ma c'\u00e8 sempre chi \u00e8 pi\u00f9 furbo (e vivr\u00e0 una vita immeritata) e c'\u00e8 sempre qualcuno che pi\u00f9 furbo si crede (e magari si \u00e8 arricchito con i polli e muore per una \u201cpollastra\u201d)."}
{"id": "2219283", "revid": "307923", "url": "https://it.wikipedia.org/wiki?curid=2219283", "title": "Rupia delle Indie olandesi", "text": "La Rupia delle Indie olandesi \u00e8 stata la valuta emessa dalle forze d'occupazione giapponesi nelle Indie Orientali Olandesi tra il 1944 e il 1945. Era suddivisa in 100 \"sen\" e sostitu\u00ec il \"gulden\" alla pari."}
{"id": "2219292", "revid": "1543377", "url": "https://it.wikipedia.org/wiki?curid=2219292", "title": "Chiesa vetero-cattolica di Svezia e Danimarca", "text": "La Chiesa vetero-cattolica di Svezia e Danimarca \u00e8 dal 1976 il membro svedese dell'Unione di Utrecht, in piena comunione con la Comunione anglicana (i membri di ciascuna comunione sono autorizzati a ricevere i sacramenti nelle Chiese dell'altra). Promotore della sua istituzione fu l'ex pastore luterano Sven Jakobsson, proveniente dalla Chiesa di Svezia, che fond\u00f2 la prima comunit\u00e0 vetero-cattolica a Malm\u00f6 nel 1972. Questa Chiesa ha parrocchie e gruppi di fedeli a Malm\u00f6, G\u00f6teborg, Varberg, Karlstad, Ume\u00e5, Helsingborg e Landskrona. La chiesa \u00e8 sotto la supervisione della Conferenza episcopale vetero-cattolica internazionale, affidata all'olandese Dirk Schoon. Il prelato pi\u00f9 alto in grado dopo il vescovo \u00e8 Rickard Stenberg.\nEsistono anche una parrocchia in Danimarca (a Copenaghen) e una comunit\u00e0 in Islanda (a Reykjav\u00edk).\nLa Chiesa vetero-cattolica di Svezia e Danimarca \u00e8 membro dell'Istituto Svedese di Teologia Contestuale e si considera una Chiesa radicale, inclusiva e aperta. Gran parte dei suoi membri proviene dalla comunit\u00e0 gay.\nLa Chiesa ha due testate giornalistiche ufficiali, \"Tantum Ergo\" e \"Sursum corda\"."}
{"id": "2219299", "revid": "599013", "url": "https://it.wikipedia.org/wiki?curid=2219299", "title": "Michael Frater", "text": "Biografia.\n\u00c8 membro del MVP Track &amp; Field Club, societ\u00e0 che ha base alla University of Technology (U-Tech) di Kingston ed \u00e8 allenato dal 2001 da Stephen Vincent Francis.\nDal 2006 durante le stagioni agonistiche che si tengono in Europa da giugno a settembre si allena con gli altri atleti dell'MVP Track &amp; Field Club, tra cui Asafa Powell (Giamaica), Nesta Carter (Giamaica), Sherone Simpson (Giamaica), Shelly-Ann Fraser (Giamaica), Melaine Walker (Giamaica), Shericka Williams (Giamaica), Brigitte Foster-Hylton (Giamaica), Germaine Mason (Regno Unito), Markino Buckley (Giamaica), Darrel Brown (Trinidad e Tobago), Andrew Hinds (Barbados), a Lignano Sabbiadoro (Udine) in Italia sulla pista di atletica dello Stadio Comunale \"G. Teghil\".\nIl 4 settembre 2011 vince la medaglia d'oro ai Mondiali di Taegu nella staffetta 4\u00d7100 metri con Nesta Carter, Yohan Blake e Usain Bolt stabilendo il nuovo primato mondiale con il tempo di 37\"04.\nL'11 agosto 2012 vince ancora la medaglia d'oro ai Giochi olimpici di Londra nella staffetta 4\u00d7100 metri, composta dagli stessi membri dell'anno precedente, stabilendo un'altra volta il record mondiale con 36\"84, scendendo per la prima e finora unica volta sotto i 37 secondi."}
{"id": "2219304", "revid": "767487", "url": "https://it.wikipedia.org/wiki?curid=2219304", "title": "Tuffi ai Giochi della XXI Olimpiade - Trampolino 3 metri maschile", "text": "La competizione dei tuffi dal trampolino 3 metri maschile \u00e8 stata una delle quattro gare di tuffi inclusa nel programma dei Giochi della XXI Olimpiade disputati a Montr\u00e9al nel 1976.\nLa competizione \u00e8 stata divisa in due fasi:"}
{"id": "2219306", "revid": "135224", "url": "https://it.wikipedia.org/wiki?curid=2219306", "title": "Roepiah della Indie olandesi", "text": ""}
{"id": "2219308", "revid": "1605525", "url": "https://it.wikipedia.org/wiki?curid=2219308", "title": "Il labirinto greco", "text": "Il labirinto greco (\"El laberinto griego\") \u00e8 un romanzo poliziesco di Manuel V\u00e1zquez Montalb\u00e1n, pubblicato nel 1991. Si tratta di un'indagine dell'investigatore privato Pepe Carvalho..\nTrama.\nTra le speculazioni e le grandi possibilit\u00e0 che la preparazione dei giochi olimpici del 1992 stanno scatenando a Barcellona l'investigatore privato Pepe Carvalho viene ingaggiato da una coppia di francesi per rintracciare un giovane greco disperso nella labirintica Barcellona. Un altro caso si sovrappone alle indagini quando un ricco editore affida a Carvalho il pedinamento della giovane figlia (un misto di furbizia ed angelica perversione).\nDa un lato Pepe, stregato dalla bellissima francese che gli ha commissionato l'incarico, si impegner\u00e0 alla ricerca del greco, dall'altro per puro opportunismo economico terr\u00e0 in piedi il caso della giovane \u201cninfetta\u201d.\nAdattamento cinematografico.\nDal romanzo \u00e8 stato tratto il film El laberinto griego del 1993, diretto da Rafael Alc\u00e1zar con Omero Antonutti, Aitana S\u00e1nchez-Gij\u00f3n, Eusebio Poncela."}
{"id": "2219315", "revid": "1318658", "url": "https://it.wikipedia.org/wiki?curid=2219315", "title": "Sabotaggio olimpico", "text": "Sabotaggio olimpico \u00e8 un'indagine dell'investigatore privato Pepe Carvalho, celebre personaggio creato dalla penna di Manuel V\u00e1zquez Montalb\u00e1n. Il libro \u00e8 la raccolta di episodi usciti sul quotidiano spagnolo \"El Pa\u00eds\" durante le Olimpiadi di Barcellona del 1992. Situazioni paradossali, frammistione di personaggi reali e di fantasia, accentuata vena comica ricordano l'esordio letterario di Pepe Carvalho (Ho ammazzato J. F. Kennedy) piuttosto che la serie dei romanzi pi\u00f9 noti. \nTrama.\nPepe \u00e8 stato ingaggiato a forza dal Comitato Olimpico Internazionale mentre, chiuso in isolamento nella sua casa di Vallvidrera, cercava proprio di sfuggire al caos delle Olimpiadi. \nMolti partecipanti all'evento stanno scomparendo, alcuni atleti bianchi stanno facendo cure per diventare neri, attrezzature sportive automatiche vagano pericolosamente per Barcellona, vecchi regimi e lontane rivoluzioni tornano di moda, sosia e false generalit\u00e0 si confondono; c'\u00e8 veramente un complotto volto a sabotare l'evento olimpico?\nDurante le indagini Pepe sembra trovare una traccia, ma l'unica testimone (una culturista serba sedicente figlia di Tito) fuggir\u00e0 con Arnold Schwarzenegger, il presidente degli Stati Uniti Bush sta per far radere al suolo Barcellona confondendola con Bagdad, la principessa Anna d\u2019Inghilterra si innamora di un orribile politico spagnolo e il Papa polacco si aggira per la citt\u00e0 olimpica travestito da lanciatrice di giavellotto."}
{"id": "2219317", "revid": "51032", "url": "https://it.wikipedia.org/wiki?curid=2219317", "title": "Carta forbice sasso", "text": ""}
{"id": "2219318", "revid": "767487", "url": "https://it.wikipedia.org/wiki?curid=2219318", "title": "Tuffi ai Giochi della XXI Olimpiade - Trampolino 3 metri femminile", "text": "La competizione dei tuffi dal trampolino 3 metri femminile \u00e8 stata una delle quattro gare di tuffi inclusa nel programma dei Giochi della XXI Olimpiade disputati a Montr\u00e9al nel 1976.\nLa competizione \u00e8 stata divisa in due fasi:"}
{"id": "2219320", "revid": "287204", "url": "https://it.wikipedia.org/wiki?curid=2219320", "title": "Campionato asiatico maschile di pallacanestro 1985", "text": "Il 13\u00ba Campionato Asiatico Maschile di Pallacanestro FIBA si \u00e8 svolto dal 28 dicembre 1985 al 5 gennaio 1986 a Kuala Lumpur in Indonesia. Il torneo \u00e8 stato vinto dalla nazionale filippina.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2219321", "revid": "110157", "url": "https://it.wikipedia.org/wiki?curid=2219321", "title": "La morte civile (opera teatrale)", "text": "La morte civile \u00e8 un dramma di Paolo Giacometti del 1861.\nQuest'opera, considerata la pi\u00f9 significativa di Giacometti, \u00e8 fortemente influenzata dall'esperienza coniugale del drammaturgo e tratta del tema del divorzio in maniera anticlericale. \"La morte civile\" ebbe un notevole successo e divenne cavallo di battaglia di celebri attori dell'epoca, quali Ermete Zacconi, Tommaso Salvini e Ermete Novelli.\nTrama.\nDopo essere fuggito di prigione dove stava scontando un ergastolo per omicidio, Corrado si mette in cerca della moglie Rosalia e della figlia.\nLe ritrova presso Arrigo Palmieri, un dottore presso il quale la moglie lavora. Dopo aver scoperto che Rosalia ha nascosto alla figlia la sua vera identit\u00e0 e che le ha fatto credere che Arrigo sia suo padre, decide di togliersi la vita."}
{"id": "2219323", "revid": "1684799", "url": "https://it.wikipedia.org/wiki?curid=2219323", "title": "Gottlieb Samuel Studer", "text": "Biografia.\nEra figlio di Sigmund Gottlieb. Dopo la morte del padre la famiglia si trasfer\u00ec a Berna, dove Studer divenne segretario del dipartimento di giustizia e polizia del Canton Berna, pi\u00f9 tardi divenne prefetto (\"Regierungsstatthalter\") della citt\u00e0 di Berna.\nNel settembre del 1843 comp\u00ec la prima ascensione del Wildhorn (3,248\u00a0m), vetta delle Alpi Bernesi.\nCon il geologo Theodor Simler e il dottor Melchior Ulrich, fondarono il Club Alpino Svizzero nel 1857 ispirandosi all'Alpine Club inglese.\nNel 1866 abbandon\u00f2 il servizio dello Stato e si dedic\u00f2 completamente allo studio e all'esplorazione delle Alpi. Tra il 1869 e il 1871 scrisse \"\u00dcber Eis und Schnee\", un'opera in tre volumi sulla storia delle scalate delle Alpi Svizzere.\nIn sessant'anni Studer scal\u00f2 650 vette di Alpi Bernesi, Alpi Pennine, Delfinato, Tirolo, Pirenei e Norvegia."}
{"id": "2219329", "revid": "1543377", "url": "https://it.wikipedia.org/wiki?curid=2219329", "title": "Record canadesi del nuoto", "text": "I record canadesi del nuoto sono i tempi pi\u00f9 veloci mai nuotati in una competizione, da un nuotatore rappresentante il Canada.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2219333", "revid": "110157", "url": "https://it.wikipedia.org/wiki?curid=2219333", "title": "Il premio (romanzo)", "text": "Il premio \u00e8 un romanzo che ha come protagonista l'investigatore privato Pepe Carvalho, celebre personaggio creato dalla penna di Manuel V\u00e1zquez Montalb\u00e1n."}
{"id": "2219334", "revid": "110157", "url": "https://it.wikipedia.org/wiki?curid=2219334", "title": "Quintetto di Buenos Aires", "text": "Quintetto di Buenos Aires 1997 \u00e8 il titolo di un romanzo dello scrittore Manuel V\u00e1zquez Montalb\u00e1n con protagonista l'investigatore privato Pepe Carvalho, il pi\u00f9 celebre personaggio creato dall'autore spagnolo. In Italia ISBN 978-88-07-70112-2\nTrama.\nPepe Carvalho parte da Barcellona inviato in Argentina da un suo zio alla ricerca del cugino Raul.\nRaul \u00e8 tornato in sudamerica alla ricerca della figlia Eva Maria, presumibilmente rapita venti anni prima durante il regime della giunta militare guidata da Videla.\nLa difficile normalizzazione dopo la caduta della dittatura \u00e8 in corso, la maggior parte dei desaparecidos non \u00e8 ricomparsa, il mito di un paese prosperoso si \u00e8 infranto ed addirittura il Tango sta decadendo.\nUno strisciante potere occulto manovra per\u00f2 ancora potenti leve; violenze e tradimenti si succedono mentre Raul, ignaro oggetto delle ricerche di Pepe, segue le tenui tracce di Eva Maria pur essendo ufficialmente in Argentina per riaffermare i propri diritti su alcune sue scoperte zoologiche. Nessuno degli interpreti sembra essere quello che vuole mostrare, ognuno con la sua carica di cattiveria e bont\u00e0, vendetta e perdono, orrore e speranza. "}
{"id": "2219338", "revid": "110157", "url": "https://it.wikipedia.org/wiki?curid=2219338", "title": "L'uomo della mia vita (romanzo)", "text": "L'uomo della mia vita \u00e8 un'indagine dell'investigatore privato Pepe Carvalho, celebre personaggio creato dalla penna di Manuel V\u00e1zquez Montalb\u00e1n. Nazionalismi, omicidi, spie e servizi segreti, fax anonimi e passioni amorose... ISBN 978-88-07-81705-2"}
{"id": "2219339", "revid": "88812", "url": "https://it.wikipedia.org/wiki?curid=2219339", "title": "Millennio 1. Pepe Carvalho sulla via di Kabul", "text": "Millennio 1. Pepe Carvalho sulla via di Kabul \u00e8 la prima parte del capitolo conclusivo della saga che ha come protagonista l'investigatore privato Pepe Carvalho, celebre personaggio creato dalla penna di Manuel V\u00e1zquez Montalb\u00e1n.\nTrama.\nPepe Carvalho con il suo amico, assistente e cuoco Biscuter ha deciso di fare il giro del mondo visitando i luoghi della sua memoria e della sua cultura. I due, sotto i falsi nomi letterari di Bouvard e P\u00e9cuchet, i personaggi dell'opera di Flaubert, si sono gi\u00e0 imbarcati su una nave diretta a Genova, per sfuggire anche all'accusa di omicidio, che al detective \u00e8 stata mossa da un suo nemico a Barcellona.\nIl viaggio in Italia \u00e8 segnato da strane sparizioni dei compagni di viaggio, da un attentato alla vecchia auto del detective e successivamente da altrettanto strane apparizioni di agenti segreti israeliani che aiutano il detective e il suo compagno in quella che \u00e8 diventata una fuga \"turistica\" attraverso l'Egitto, Israele, il Libano, la Turchia, l'Azerbaigian, il Turkmenistan, l'Uzbekistan, l'Afghanistan, l'India. Accanto alle nostalgie e alle notazioni gastronomiche e antropologiche di Carvalho e Biscuter si intrecciano episodi legati al narcotraffico ed esotiche esperienze religiose fino all'arrivo nella Kabul superstite della guerra contro i talebani agitata dalle lotte tra le trib\u00f9 rivali."}
{"id": "2219340", "revid": "92723", "url": "https://it.wikipedia.org/wiki?curid=2219340", "title": "Tuffi ai Giochi della XXI Olimpiade - Piattaforma 10 metri maschile", "text": "La competizione dei tuffi dalla piattaforma 10 metri maschile \u00e8 stata una delle quattro gare di tuffi inclusa nel programma dei Giochi della XXI Olimpiade disputati a Montr\u00e9al nel 1976.\nLa competizione \u00e8 stata divisa in due fasi:"}
{"id": "2219341", "revid": "287204", "url": "https://it.wikipedia.org/wiki?curid=2219341", "title": "Ragnarok (album)", "text": ""}
{"id": "2219342", "revid": "110157", "url": "https://it.wikipedia.org/wiki?curid=2219342", "title": "Millennio 2. Pepe Carvalho, l'addio", "text": "Millennio 2. Pepe Carvalho, l'addio \u00e8 la seconda parte del capitolo conclusivo della saga che ha come protagonista l'investigatore privato Pepe Carvalho, celebre personaggio creato dalla penna di Manuel V\u00e1zquez Montalb\u00e1n. ISBN 978-88-07-81972-8"}
{"id": "2219344", "revid": "277947", "url": "https://it.wikipedia.org/wiki?curid=2219344", "title": "Il re e la luna", "text": "Il re e la luna \u00e8 un mito Masciona (Zimbabwe) che vuole spiegare come ebbe origine il mondo, quali funzioni siano assegnate agli astri e quale sia il ruolo degli agenti atmosferici. Quindi si tratta di una storia sacra trasmessa per via orale utile anche per rinsaldare e unificare la comunit\u00e0. Il mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nTrama.\nIl mito narra la vicenda del re pi\u00f9 potente di tutta la storia, che una volta ammalatosi deve essere ucciso per rispettare la tradizione della \"regalit\u00e0 sacra\" secondo la quale un re divinizzato non pu\u00f2 morire di morte naturale. Un \"nanga\", ossia un sommo sacerdote effettua una divinazione tramite i dadi (\"hakata\") per confermare al sovrano che tutti i suoi predecessori sono stati uccisi e per\u00f2 un re pu\u00f2 tornare se una sorella prende la sua malattia. Il re viene ucciso e sua moglie, che \u00e8 anche la sorella si occupa di preparare il cadavere e di essiccarlo. Una volta messo il cadavere nella grotta, la sorella rimane sola con lui. Quando il giorno dopo i necrofori entrano nella grotta cercano i cadaveri ma trovano solo polvere. I capi si recano dal sacerdote per chiedere spiegazione ed il \"nanga\" chiede loro di pazientare quattro giorni. Al quarto giorno, effettivamente, appare per la prima volta la Luna nuova seguita dalla stella della sera."}
{"id": "2219345", "revid": "1318658", "url": "https://it.wikipedia.org/wiki?curid=2219345", "title": "Parc-de-Montsouris", "text": "Parc-de-Montsouris \u00e8 il 54\u00ba quartiere amministrativo di Parigi, situato nel XIV \"arrondissement\".\nPrende il nome dall'omonimo parco realizzato su disegno dell'ingegnere Jean-Charles Alphand (1817-1891).\nAll'interno del parco si trovava il palazzo \"del Bardo\" costruito per l'Esposizione Universale del 1867."}
{"id": "2219349", "revid": "1047299", "url": "https://it.wikipedia.org/wiki?curid=2219349", "title": "Igor Righetti", "text": "Era cugino di Alberto Sordi.\nBiografia.\nProgrammi televisivi.\nDal 1986 al 1989 ha partecipato come autore e conduttore al programma \"Crazy Time\" di Clive Malcolm Griffiths su Videomusic. Sempre con Clive Malcolm Griffiths dal 1998 al 1999 \u00e8 stato autore e conduttore del programma Lucca Comics (10 puntate per ciascuna delle due edizioni) in onda su TMC 2 e Odeon TV.\nAutore e conduttore di trasmissioni realizzate dalla sede Rai della Valle d'Aosta, nonch\u00e9 dello speciale in diretta delle Giornate internazionali di studio promosse dalla Fondazione Pio Manz\u00f9 trasmesso da Rai 2 tra il 2001 e il 2003. \nNel 2003, su Canale 5, ha partecipato al programma \"Isolando\" di Maurizio Costanzo.\nSempre su Rai 2, nel 2004 e 2005, \u00e8 stato autore e inviato di \"Futura City\", programma sulle nuove tecnologie.\nDal 2004 al 2007 su Rai 1, ogni domenica all'interno di TG1 Libri, \u00e8 stato autore e conduttore dell\"'Aforisma del ComuniCattivo\".\nSempre per il TG1, come autore e conduttore, ha realizzato numerosi sondaggi. Nel 2007 ha fatto parte del cast fisso, come giurato esperto di comunicazione, del programma in prima serata su Rai 1 \"Io mi fido di te\" condotto da Fabrizio Frizzi sul rapporto tra i personaggi famosi e i loro cani.\nDal 2008 al 2010, per il TG2 \"Costume e societ\u00e0,\" ha realizzato servizi-inchiesta sui nuovi stili di vita degli italiani.\nDal 2012 al 2014, su Rai 2, all'interno di TG2 Insieme, \u00e8 stato autore e conduttore del \"ComuniCattivo in Tv\".\n\u00c8 opinionista di programmi Rai, Mediaset, LA7 e Sky.\nProgrammi radiofonici.\nSu Rai Radio 1 dal 2003 al 2014 \u00e8 stato autore e conduttore del format quotidiano crossmediale intergenerazionele sui linguaggi della comunicazione \"Il ComuniCattivo\" (oltre 12.000 le interviste realizzate, 2249 le puntate andate in onda). Il \"ComuniCattivo\" \u00e8 stato tra i primi programmi di Rai Radio 1 ad avvalersi del podcast e ha inaugurato l'infotainment del canale.\nSempre su Rai Radio 1, nel 2004, ha ideato e condotto il format multipiattaforma del primo radio reality a livello internazionale \"In radio veritas, la parola alla parola\". Al radio riality - che celebr\u00f2 gli ottant'anni della radio - parteciparono oltre 30 personaggi del mondo dello spettacolo, della cultura e del giornalismo.\nNel 2009, in occasione dei 100 anni del Premio Nobel per la fisica a Guglielmo Marconi ha ideato e organizzato il concorso annuale nazionale per aspiranti conduttori radiofonici \"La radio \u00e8 di parola\", primo talent di servizio pubblico dedicato a coloro che amano la radio (in collaborazione con il Ministero del Turismo). Si sono svolte 4 edizioni.\nAttivit\u00e0 giornalistica.\nHa cominciato il suo percorso professionale di giornalista al quotidiano La Nazione (1989/1991) e ha proseguito a La Stampa (dove \u00e8 stato responsabile della pagina \u201cCultura e tradizioni locali\u201d dell\u2019edizione della Valle d'Aosta \u2013 1991/1993) e alL'Indipendente diretto da Vittorio Feltri (1993/1994).\nHa collaborato per i quotidiani Italia Oggi (dove ha curato anche la pagina settimanale \u201cComunicAteneo\u201d, notizie e informazioni sul mondo universitario della comunicazione), Il Giornale, Libero, Milano Finanza, Il Sole 24 Ore, Affari Italiani e per i periodici La Repubblica Affari &amp; Finanza, I viaggi di Repubblica, Panorama, Panorama Travel, Panorama Economy, Oggi, Radiocorrere Tv, Tv Sorrisi e canzoni, Capital, Class, Max, Men\u2019s Health, Archeo e Archeologia Viva.\nHa diretto numerose testate tra cui \u201cLettere - il mensile dell\u2019Italia che scrive\u201d, primo periodico italiano dedicato alle varie forme di scrittura.\nCollabora come editorialista e con reportages di viaggi dal mondo a numerosi quotidiani e periodici nazionali.\nDocenze universitarie.\nDal 1996 \u00e8 docente in corsi, master e seminari di linguaggi radiotelevisivi dell'Universit\u00e0 Sapienza di Roma, Universit\u00e0 Iulm, Universit\u00e0 degli studi di Roma Tor Vergata, Istituto europeo di design (Roma e Milano), Scuola nazionale dell\u2019Amministrazione della Presidenza del Consiglio dei ministri, Universit\u00e0 degli studi di Palermo, Quality college del Consiglio nazionale delle ricerche - Cnr, Business school Il Sole24Ore, Campus Multimedia Mediaset, Istituto di formazione per la pubblica amministrazione - Formez - Roma, Link Campus University di Roma, Business School Ateneo Impresa, Regione Siciliana. Per l\u2019Universit\u00e0 degli studi di Udine ha ideato il primo corso italiano sull\u2019\u201cInformazione radiotelevisiva nell'era crossmediale attraverso l\u2019infotainment\u201d. \nCinema.\nHa partecipato a diverse fiction e ai film di Pupi Avati \"Il pap\u00e0 di Giovanna\" e \"Gli amici del bar Margherita\" in ruoli secondari; nel 2016 ha preso parte al film di Antonio Centomani, \"L'aquilone di Claudio\"."}
{"id": "2219350", "revid": "92723", "url": "https://it.wikipedia.org/wiki?curid=2219350", "title": "Tuffi ai Giochi della XXI Olimpiade - Piattaforma 10 metri femminile", "text": "La competizione dei tuffi dalla piattaforma 10 metri femminile \u00e8 stata una delle quattro gare di tuffi inclusa nel programma dei Giochi della XXI Olimpiade disputati a Montr\u00e9al nel 1976.\nLa competizione \u00e8 stata divisa in due fasi:"}
{"id": "2219351", "revid": "767487", "url": "https://it.wikipedia.org/wiki?curid=2219351", "title": "Pretty Ricky", "text": "I Pretty Ricky sono una boy band statunitense R&amp;B, proveniente da Miami, Florida. Il gruppo \u00e8 composto da quattro fratelli: Corey \"Slick'em\" Mathis (1985), Diamond Blue \"Baby Blue\" Smith (1984), \"Spectacular\" Blue Smith (1986) e Marcus \"Pleasure\" Cooper, (1984).\nPur se attivi da diversi anni, il loro primo album \"Bluestar\" \u00e8 stato pubblicato il 17 maggio 2005, contenente il singolo \"Grind with Me\", che aveva fatto conoscere i Pretty Ricky al pubblico. Ad esso seguiranno \"Your Body\" e \"Nothing But A Number\". \"Bluestar\" alla fine risulter\u00e0 aver venduto oltre copie\nNel 2007 \u00e8 stato messo in commercio il loro secondo album \"Late Night Special\", anticipato dal singolo \"On The Hotline\", che ha debuttato alla prima posizione della classifica degli album pi\u00f9 venduti negli Stati Uniti."}
{"id": "2219356", "revid": "767487", "url": "https://it.wikipedia.org/wiki?curid=2219356", "title": "Escudo del Timor portoghese", "text": "L'escudo \u00e8 stata la valuta del Timor portoghese tra il 1959 e il 1976. Ha sostituito la \"pataca\" al cambio di 5,6 \"escudos\" = 1 \"pataca\" ed aveva valore pari a quello dell\"'escudo\" portoghese. \u00c8 stato rimpiazzato dalla rupia indonesiana in seguito alla occupazione di Timor Est da parte dell'Indonesia. L'\"escudo\" era suddiviso in 100 \"centavos\".\nA Timor Est (l'ex Timor portoghese) \u00e8 attualmente utilizzato il dollaro USA che circola insieme a monete locali.\nMonete.\nLe prime monete emesse, datate 1958, erano in tagli da 10, 30 e 60 \"centavos\", 1, 3 e 6 \"escudos\". I tagli inusuali delle monete (come anche per le banconote, si veda oltre) potrebbero essere stati dovuti al cambio con la valuta precedente. I pezzi da 10 e 30 \"centavos\" furono coniati in bronzo, quelli da 60 \"centavos\" e 1 \"escudo\" in cupro-nichel, e quelli da 3 e 6 \"escudos\" in argento. Nel 1964 fu introdotta la moneta in argento da 10 \"escudos\", seguita, nel 1970, dai tagli pi\u00f9 convenzionali da 20 e 50 \"centavos\", 1, 2\u00bd, 5 e 10 \"escudos\". I pezzi da 20 e 50 \"centavos\" e 1 \"escudo\" erano coniati in bronzo, quelli di valore superiore in cupro-nichel.\nBanconote.\nLe prime banconote, datate 1959, erano in tagli da 30, 60, 100 e 500 \"escudos\". Nel 1967 furono introdotte le banconote da 20 e 50 \"escudos\", seguite da quella da 1\u00a0000 \"escudos\" nel 1968. Tutta la carta moneta era emessa dal \"Banco Nacional Ultramarino\"."}
{"id": "2219357", "revid": "110157", "url": "https://it.wikipedia.org/wiki?curid=2219357", "title": "Lights Out (Sugarcult)", "text": "Lights Out \u00e8 il sesto album in studio degli Sugarcult, pubblicato il 12 settembre 2006."}
{"id": "2219363", "revid": "1305772", "url": "https://it.wikipedia.org/wiki?curid=2219363", "title": "Ascia (disambigua)", "text": ""}
{"id": "2219366", "revid": "1318658", "url": "https://it.wikipedia.org/wiki?curid=2219366", "title": "LR44", "text": "LR44 \u00e8 lo standard IEC 60086-3 di pile alcaline a bottone da 1,5 volt, comunemente usate in piccoli dispositivi come orologi da polso, termometri digitali e calcolatrici.\nEsiste una batteria gemella a questa, la SR44, che \u00e8 all'ossido di argento e riesce ad erogare corrente pi\u00f9 a lungo.\nLe batterie LR44 hanno un diametro massimo di 11,60 mm ed uno spessore massimo di 5,4 mm \nLe batterie LR43 sono quasi identiche alle LR44 e condividono la stessa tensione ma sono leggermente pi\u00f9 sottili, con uno spessore massimo di 4,2 mm.\nAncora pi\u00f9 sottili le LR42 che hanno uno spessore massimo di soli 3,6 mm.\nCodici equivalenti alla LR44 sono: LR1154, GPA76, AG13, A76, SG13, S76, 1166A, VARTA V13GA, Duracell PX76A, PR44."}
{"id": "2219370", "revid": "339392", "url": "https://it.wikipedia.org/wiki?curid=2219370", "title": "Il Sondazzo", "text": ""}
{"id": "2219378", "revid": "486946", "url": "https://it.wikipedia.org/wiki?curid=2219378", "title": "Unione Sportiva Ponte San Pietro", "text": ""}
{"id": "2219381", "revid": "287204", "url": "https://it.wikipedia.org/wiki?curid=2219381", "title": "Aminofillina", "text": "L'aminofillina, teofillina-etilendiammina, \u00e8 il sale etilendiamminico della teofillina. In forma salificata la teofillina si comporta da acido debole e l'etilendiammina da base. Da dati di Farmacopea Ufficiale Italiana XII ed., la teofillina-etilendiammina contiene non meno dell'84,0 per cento e non pi\u00f9 dell'equivalente dell,87,4 per cento di teofillina (C7H8N4O2; Mr 180,2) e non meno del 13,5 per cento e non pi\u00f9 dell'equivalente del 15,0 per cento di etilendiammina (C2H8N2; Mr 60,1), entrambe calcolate con riferimento alla sostanza anidra.\nSi presenta sotto forma di polvere bianca o leggermente giallastra, a volte granulare, molto solubile in acqua (la soluzione diventa torbida per assorbimento di anidride carbonica), praticamente insolubile in etanolo. Grazie a tale formulazione la solubilit\u00e0 in acqua viene accentuata (Aminofillina :1g in 6\u00a0ml di acqua) (Teofillina: 1\u00a0g in 120\u00a0ml di acqua).\nIndicazioni.\nViene utilizzato per trattare particolari tipi di ostruzione che riguardano le vie aeree.\nEffetti indesiderati.\nFra gli effetti collaterali pi\u00f9 frequenti si riscontrano ipokaliemia, orticaria, eritema, forme di dermatite, cefalea, nausea, insonnia."}
{"id": "2219384", "revid": "1543377", "url": "https://it.wikipedia.org/wiki?curid=2219384", "title": "Custom Line 97'", "text": "Il Custom Line 97' \u00e8 uno yacht prodotto dal cantiere navale italiano Custom Line del Gruppo Ferretti.\nIl contesto.\nProdotto presso i cantieri di Fano, questo maxi yacht \u00e8 realizzato in collaborazione dall'AYT di Ferretti e dallo studio Zuccon International Project. Il Custom Line 97' \u00e8 un'imbarcazione di tipo planante costruita in materiale composito; lunga 29,70 metri (equivalenti a circa 97 piedi, da qui il nome) e larga 7,08, \u00e8 in grado di imbarcare fino a 20 persone equipaggio compreso, e dispone di 2 configurazioni differenti da 4 e 5 cabine passeggeri (equipaggio escluso).\nIl Custom Line 97' \u00e8 spinto da 2 motori MTU 16V 2000 M93 da 2400 cavalli a 2450 giri al minuto, che gli permettono di raggiungere la velocit\u00e0 massima di 27 nodi.\nIl Custom Line 97' ha fatto il proprio debutto al salone nautico di Genova del 2006.\nIl Custom Line 97' \u00e8 stato classificato dal RINA, con classificazione RINA 100-A-1.1 \"Y\"."}
{"id": "2219386", "revid": "767487", "url": "https://it.wikipedia.org/wiki?curid=2219386", "title": "Asesinato en el Comit\u00e9 Central", "text": "Asesinato en el Comit\u00e9 Central \u00e8 un film del 1982 diretto da Vicente Aranda, tratto dal romanzo \"Assassinio al Comitato Centrale\" di Manuel V\u00e1zquez Montalb\u00e1n."}
{"id": "2219389", "revid": "204012", "url": "https://it.wikipedia.org/wiki?curid=2219389", "title": "Ipocaliemia", "text": ""}
{"id": "2219391", "revid": "223378", "url": "https://it.wikipedia.org/wiki?curid=2219391", "title": "Cicles", "text": ""}
{"id": "2219394", "revid": "6923", "url": "https://it.wikipedia.org/wiki?curid=2219394", "title": "Eprom", "text": ""}
{"id": "2219397", "revid": "767487", "url": "https://it.wikipedia.org/wiki?curid=2219397", "title": "Los mares del Sur", "text": "Los mares del Sur \u00e8 un film del 1992 diretto dal regista spagnolo Manuel Esteban.\nIl soggetto del film \u00e8 tratto dal romanzo \"I mari del Sud\" di Manuel V\u00e1zquez Montalb\u00e1n."}
{"id": "2219398", "revid": "599013", "url": "https://it.wikipedia.org/wiki?curid=2219398", "title": "Kasperl", "text": "Kasperl chiamata anche Kasperle o Casperl \u00e8 una maschera che viene utilizzata nella commedia popolare austriaca.\nStoria.\nDenota un personaggio tozzo, ingenuo ma anche furbo, un servo che affronta avventure che non capisce e in cui si dimostra goffo; in epoca passata compariva con il nome (in lingua tedesca) di \u00abHanswurst\u00bb. \nGrazie al lavoro di Johann La Roche la maschera divenne popolare nel XVIII secolo e fu tramutato in burattino nel XIX secolo riscuotendo grande popolarit\u00e0.\nKasperl \u00e8 generalmente raffigurato con le gote rosse, un lungo naso che propende verso il basso ed un berretto rosso lungo."}
{"id": "2219399", "revid": "1543377", "url": "https://it.wikipedia.org/wiki?curid=2219399", "title": "Francesca Palomba", "text": "Si \u00e8 diplomata al liceo artistico e alla \"Scuola del Fumetto\" di Milano. Dopo aver presentato delle tavole di prova ad Antonio Serra, nel 1997 entra a far parte dello staff di disegnatori di \"Legs Weaver\", fumetto di fantascienza edito dalla Sergio Bonelli Editore, esordendo sul numero 36.\nDisegna su soggetto di Luigi Mignacco l'albo numero 100 (intitolato \"I pirati di Marte\") interamente a colori come nella tradizione della casa editrice milanese e, con il numero 109 \"Il tesoro dell'isola perduta\", inizia una lunga collaborazione con Simona Denna. In coppia appaiono anche sulla testata di Agenzia Alfa, realizzando \"Un'altra vita\" scritta da Alberto Ostini.\nNel 2009 lavora sulla miniserie Bonelli creata da Antonio Serra, dal titolo Greystorm, di cui realizzer\u00e0 perlomeno i disegni del primo albo.\nOltre ai lavori nell'editoria nella sua carriera ha realizza illustrazioni per diverse campagne pubblicitarie."}
{"id": "2219401", "revid": "277947", "url": "https://it.wikipedia.org/wiki?curid=2219401", "title": "Lo sciocco in cerca della luna", "text": "Lo sciocco in cerca della luna \u00e8 un mito Masciona (Zimbabwe) che vuole spiegare come ebbe origine il mondo, quali funzioni siano assegnate agli astri e quale sia il ruolo degli agenti atmosferici. Quindi si tratta di una storia sacra trasmessa per via orale utile anche per rinsaldare e unificare la comunit\u00e0. Il mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nTrama.\nIl protagonista del racconto \u00e8 un giovane sciocco che non riesce a scrollarsi di dosso questa etichetta nemmeno agli occhi dei suoi genitori. Un giorno il figlio chiede al padre di assegnargli un compito che possa consentire al giovane di dimostrare di possedere almeno la volont\u00e0. Il padre risponde ironicamente di andare a prendere la Luna. Il giovane sciocco si mette in moto notte e giorno in direzione della Luna suscitando ilarit\u00e0 durante il suo passaggio e soprattutto rifiutando una moltitudine di beni, quali capre, la pi\u00f9 bella ragazza del paese, venti schiavi regalati a lui dal re di un villaggio. Alla fine delle sue peripezie il giovane riesce a mettersi al collo la Luna e riparte e durante il viaggio ripassa da un villaggio dove il gran re \u00e8 appena morto. Gli anziani per congratularsi con il giovane, che loro avevano deriso all'andata, lo proclamano re."}
{"id": "2219403", "revid": "27723", "url": "https://it.wikipedia.org/wiki?curid=2219403", "title": "Theodor H. Nelson", "text": ""}
{"id": "2219404", "revid": "287204", "url": "https://it.wikipedia.org/wiki?curid=2219404", "title": "Achiridae", "text": "Achiridae \u00e8 una famiglia di pesci ossei appartenente all'ordine Pleuronectiformes.\nDistribuzione e habitat.\nLe specie appartenenti a questa famiglia sono presenti solamente nelle acque americane, sia nelle acque salate degli oceani Atlantico e Pacifico sia nelle acque dolci dell'America meridionale.\nSono pesci costieri, molte specie marine, essendo eurialine, penetrano nel tratto inferiore dei fiumi.\nDescrizione.\nCome tutti i pleuronettiformi questi pesci presentano un corpo molto appiattito lateralmente con capo asimmetrico ed entrambi gli occhi su un solo lato, in questo caso il destro. Il labbro superiore sul lato oculare ha un bordo carnoso ben visibile. I denti sono piccoli, setoliformi, presenti solo dalla parte del lato cieco. La pinna dorsale \u00e8 molto lunga e arriva fino alla bocca. La pinna ventrale del lato oculare \u00e8 unita alla pinna anale da una membrana. Le pinne pettorali sono piccole o mancano del tutto.\nQuesti pesci hanno piccole dimensioni, solo poche specie superano i 20\u00a0cm. Le specie pi\u00f9 grandi sono dulcacquicole.\nAlimentazione.\nCarnivori, si cibano di pesciolini ed invertebrati."}
{"id": "2219406", "revid": "767487", "url": "https://it.wikipedia.org/wiki?curid=2219406", "title": "Il labirinto greco (film)", "text": "Il labirinto greco \u00e8 un film del 1993 diretto da Rafael Alc\u00e1zar.\nLa pellicola \u00e8 tratta dall'omonimo romanzo dello scrittore Manuel V\u00e1zquez Montalb\u00e1n."}
{"id": "2219407", "revid": "1522738", "url": "https://it.wikipedia.org/wiki?curid=2219407", "title": "Timor portoghese", "text": "Timor portoghese fu una colonia del Impero portoghese, oggi Repubblica Democratica di Timor Est. Durante questo periodo il Portogallo condivise l'isola di Timor con le Indie orientali olandesi e, successivamente dal 1949 al 1975, con l'Indonesia.\nI primi europei giunti nella regione furono i portoghesi nel 1515. Frati domenicani si insediarono sull'isola nel 1556, e il territorio fu dichiarato colonia portoghese nel 1702. In seguito a un processo di decolonizzazione iniziato da Lisbona nel 1974, l'Indonesia invase il territorio nel 1975 ponendo fine al dominio portoghese.\nStoria.\nPeriodo pre-coloniale.\nPrima dell'arrivo delle potenze coloniali europee, l'isola di Timor faceva parte delle reti commerciali che si estendevano tra l'India e la Cina e incorporavano i paesi marittimi dell'Asia del sud-est. Le ampie coltivazioni di sandalo erano la principale materia prima dell'isola. Le prime potenze europee giunte nell'area furono i portoghesi all'inizio del XVI secolo, seguiti dagli olandesi alla fine del medesimo secolo. Entrambi giunsero in cerca delle leggendarie \"isole delle spezie\" (ossia l'arcipelago delle Molucche). All'inizio i portoghesi sbarcarono vicino alla moderna Pante Macassar e, nel 1556, un gruppo di frati domenicani fond\u00f2 il villaggio di Lifau.\nNei tre secoli successivi, gli olandesi arriveranno a dominare l'intero arcipelago indonesiano ad eccezione della met\u00e0 orientale di Timor, che diventer\u00e0 il Timor portoghese. I portoghesi introdussero la coltura del mais destinata all'autoconsumo e quella del caff\u00e8 finalizzata all'esportazione. I sistemi locali relativi al fisco e al controllo del lavoro furono mantenuti, e in base agli stessi le imposte venivano pagate attraverso il lavoro e una parte dei raccolti di caff\u00e8 e del legno di sandalo. I portoghesi introdussero i mercenari nelle comunit\u00e0 di Timor e i leader locali assunsero i soldati portoghesi per muover guerra alle trib\u00f9 vicine. Con l'utilizzo del moschetto portoghese, gli uomini di Timor divennero cacciatori di cervi, destinando corna e pelle di cervo all'esportazione.\nI portoghesi introdussero a Timor Est la tradizione cattolica, l'alfabeto romano, la pressa per la stampa e l'istruzione formale. Nella parte orientale dell'isola la popolazione vide l'arrivo di vari gruppi di persone che si mescolarono ai residenti: non solo i portoghesi e i meticci, ma anche abitanti di altre colonie portoghesi dell'area: Goa e Macao, prime tra tutte. La lingua portoghese fu introdotta negli affari di stato e chiesa, con gli abitanti provenienti dalle altre colonie portoghesi che utilizzavano anche il malese. In base alla politica coloniale, la cittadinanza portoghese era disponibile per chi dimostrava di aver assimilato la lingua, la letteratura e la religione portoghesi; fino al 1970 1.200 indigeni, per lo pi\u00f9 appartenenti all'aristocrazia, residenti a Dili o nelle principali citt\u00e0, hanno ottenuto la cittadinanza portoghese. Al momento della fine dell'amministrazione coloniale nel 1974, il 30% degli abitanti di Timor professava la religione cattolica mentre la maggioranza continuava a praticare il culto degli spiriti del cielo e della terra.\nFondazione della colonia.\nNel 1702, con l'invio da Lisbona del primo governatore (Ant\u00f3nio Coelho Guerreiro), il territorio divenne ufficialmente una colonia portoghese, con il nome di Timor portoghese e Lifau come capitale. Il controllo portoghese sul territorio fu particolarmente insignificante nell'entroterra montuoso. I frati domenicani, gli occasionali incursori olandesi e gli stessi abitanti di Timor competevano con i commercianti portoghesi. Il controllo degli amministratori coloniali era ampiamente ristretto all'area di Dili, ed essi dovevano fare affidamento sui capi delle trib\u00f9 locali per mantenere il controllo e l'influenza.\nLa capitale fu spostata a Dili nel 1767, a causa degli attacchi sferrati dagli olandesi, i quali stavano colonizzando il resto dell'isola nonch\u00e9 l'arcipelago circostante, che ad oggi costituisce lo stato dell'Indonesia. Il confine tra il Timor portoghese e le Indie Orientali Olandesi fu ufficialmente stabilito nel 1859 con il Trattato di Lisbona. Nel 1913 i portoghesi e gli olandesi si accordarono formalmente in merito alla spartizione dell'isola. Il confine definitivo fu tracciato dall'Aia nel 1916, ed \u00e8 rimasto fino ad oggi diventando la frontiera internazionale tra gli stati moderni di Timor Est e Indonesia.\nPer i portoghesi, Timor Est rimase poco pi\u00f9 che una trascurata base commerciale fino alla fine del XIX secolo. Gli investimenti in infrastrutture, sanit\u00e0 ed istruzione erano minimi. Il sandalo rimase la principale coltura da esportazione, con le esportazioni di caff\u00e8 che divennero significative a met\u00e0 del XIX secolo. Nei luoghi in cui il dominio portoghese si afferm\u00f2, fu brutale e teso allo sfruttamento.\nVentesimo secolo.\nAll'inizio del XX secolo, la vacillante economia nazionale spinse i portoghesi a trarre maggiori profitti dalle proprie colonie, ottenendo un incremento della resistenza al dominio portoghese a Timor Est. Nel 1910-12 una ribellione locale, repressa con l'intervento di truppe militari portoghesi dalle colonie in Mozambico e Macao, si concluse con la morte di 3.000 indigeni.\nSebbene il Portogallo si fosse mantenuto neutrale durante la seconda guerra mondiale, nel dicembre 1941 le forze australiane e olandesi, temendo che l'isola potesse divenire una base giapponese, ne violarono la neutralit\u00e0 occupandola.\nNel febbraio del 1942 le forze giapponesi avanzarono rapidamente attraverso il sud-est asiatico; occuparono Timor annullando le frontiere olandese e portoghese e facendo diventare l'isola un'unica regione sotto l'amministrazione militare giapponese. 400 soldati australiani e olandesi intrappolati sull'isola dall'invasione giapponese ingaggiarono una campagna di guerriglia, che impegn\u00f2 le truppe giapponesi provocando loro oltre mille vittime.\nGli alleati inviarono soldati a Timor, con l\u2019obiettivo di fermare l\u2019avanzata nipponica ed impedire la manutenzione delle piste aeree e dei ponti che potessero permettere attacchi contro il nord dell\u2019Australia. Quando, nel gennaio 1943, dopo la sconfitta di Guadalcanal, l\u2019Australia ebbe la certezza che il Giappone non avrebbe pi\u00f9 potuto invaderla, si ritir\u00f2 da Timor, lasciando campo aperto alla dura rappresaglia giapponese nei confronti della popolazione locale che aveva sostenuto i guerriglieri. Alla fine della guerra i morti timorensi si stima siano stati 40-60.000; l'economia era in rovina e la carestia diffusa . Nel 1945 a guerra finita gli olandesi ripresosi la parte ovest di Timor restituirono alla sovranit\u00e0 portoghese Timor est.\nFine del dominio portoghese.\nIn seguito alla Rivoluzione dei Garofani del 1974, il nuovo governo sostenne un graduale processo di decolonizzazione dei territori portoghesi in Asia e Africa. Nell'aprile 1974, quando i partiti politici di Timor Est furono legalizzati, si distinsero tre protagonisti. L'\"Uni\u00e3o Democr\u00e1tica Timorense\" (UDT) si batteva per fare in modo che Timor Est rimanesse protettorato portoghese, e in settembre annunci\u00f2 il proprio sostegno per l'indipendenza. La \"Frente Revolucionaria de Timor-Leste Independente\" (FRETILIN) appoggiava \u00ab\"le dottrine universali del socialismo\"\u00bb, cos\u00ec come \u00ab\"il diritto all'indipendenza\"\u00bb e successivamente si dichiar\u00f2 \u00ab\"l'unico rappresentante legittimo del popolo\"\u00bb. Un terzo partito, l'\"Associac\u00e3o Popular Democratica Timorense\" (APODETI), emerse sostenendo l'integrazione di Timor Est con l'Indonesia esprimendo la preoccupazione che un Timor Est indipendente sarebbe risultato economicamente debole e vulnerabile.\nL'anno seguente, Timor Est dichiar\u00f2 la propria indipendenza.\nNel dicembre 1975 l'Indonesia invase il territorio, dichiarandolo 27\u00aa provincia dell'Indonesia nel 1976. L'annessione non venne comunque riconosciuta dalle Nazioni Unite. L'ultimo governatore del Timor portoghese fu M\u00e1rio Lemos Pires nel periodo 1974-75. In seguito alla fine dell'occupazione indonesiana nel 1999, e a un periodo di amministrazione transitoria delle Nazioni Unite, Timor Est divenne indipendente nel 2002.\nLa valuta era lescudo\" del Timor portoghese, agganciato allescudo\" portoghese, utilizzata fino al 1975, quando ha cessato di esistere a causa dell'annessione di Timor Est da parte dell'Indonesia e la conseguente sostituzione con la rupia indonesiana."}
{"id": "2219412", "revid": "1305772", "url": "https://it.wikipedia.org/wiki?curid=2219412", "title": "El laberinto griego", "text": ""}
{"id": "2219416", "revid": "108625539", "url": "https://it.wikipedia.org/wiki?curid=2219416", "title": "Fazione dei Latini", "text": "La Fazione dei Latini, detta anche Fazione Latina o Parzialit\u00e0 Latina fu un'alleanza di baroni siciliani di antico lignaggio, legati al partito ghibellino, che sostennero le rivendicazioni degli Angioini sulla Sicilia durante la dominazione aragonese (1282-1410).\nStoria.\nQuasi tutti di provenienza della Sicilia orientale, del Val Demone, e in minor parte dal Vallo di Mazara e dal Vallo di Girgenti, gli \u00abItaliani dell'isola\u00bb, o \u00abLatini\u00bb, secondo la definizione di Matteo Villani, furono contrari alla dominazione aragonese-catalana instaurata nel 1282 in seguito alle guerre del Vespro e offrirono l'isola al re angioino Roberto di Napoli, appoggiando, fino agli inizi del XV secolo, le rivendicazioni angioine sulla Sicilia.\nSorsero cos\u00ec forti dissapori e continue e accese guerre contro la fazione dei Catalani, alleanza di famiglie legate agli Aragonesi, il cui controllo era pi\u00f9 esteso in Val di Noto e a Catania.\nLa fazione dei Latini era guidata dai Chiaramonte, famiglia di origini francesi che aveva grande influenza sulle famiglie \"latine\" dell'isola. Oltre ai Chiaramonte, appartennero alla fazione latina i Ventimiglia di origine ligure, i Lanza di origine piemontese, gli Uberti di origine fiorentina, i Palizzi di origine francese, i Perollo anch\u2019essi di origine francese."}
{"id": "2219422", "revid": "1305772", "url": "https://it.wikipedia.org/wiki?curid=2219422", "title": "Follow the Leader", "text": ""}
{"id": "2219424", "revid": "709565", "url": "https://it.wikipedia.org/wiki?curid=2219424", "title": "La famiglia dei perch\u00e9", "text": "La famiglia dei perch\u00e9 (\"The Why Why Family\") (in francese: \"Les Kikekoi\") \u00e8 una serie televisiva a cartoni animati prodotta in Francia nel 1996 dai registi Bruno Bianchi e Dora Case e dagli scrittori Annabelle Perrichon e Fran\u00e7ois-Emmanuel Porch\u00e9, e prodotto da Saban Entertainment e Cin\u00e9Groupe."}
{"id": "2219425", "revid": "433605", "url": "https://it.wikipedia.org/wiki?curid=2219425", "title": "Tomba Lattaia", "text": "La tomba Lattaia \u00e8 un luogo pieno di reperti antichi, scavo archeologico che si ritrova nei dintorni di Cetona (Siena)\nScavi e storia.\nI reperti in essa ritrovati risalgono all'eneolitico, all'et\u00e0 del bronzo e neolitico medio: Fra essi vi sono ceramiche della cultura di Ripoli e di Sasso-Fiorano; il pi\u00f9 importante un diadema ed una laminetta d'oro."}
{"id": "2219429", "revid": "834", "url": "https://it.wikipedia.org/wiki?curid=2219429", "title": "Live &amp; Rare (Ko\u042fn)", "text": ""}
{"id": "2219436", "revid": "121836", "url": "https://it.wikipedia.org/wiki?curid=2219436", "title": "Forte Gisella", "text": ""}
{"id": "2219438", "revid": "1684799", "url": "https://it.wikipedia.org/wiki?curid=2219438", "title": "Untitled", "text": "Untitled (\"senza titolo\" in lingua inglese) pu\u00f2 riferirsi a:"}
{"id": "2219440", "revid": "30610", "url": "https://it.wikipedia.org/wiki?curid=2219440", "title": "Temperatura di bulbo secco", "text": ""}
{"id": "2219447", "revid": "277947", "url": "https://it.wikipedia.org/wiki?curid=2219447", "title": "L'ascella del Sole", "text": "L'ascella del Sole \u00e8 un mito dei Boscimani meridionali (Sudafrica) che vuole spiegare come ebbe origine il mondo, quali funzioni siano assegnate agli astri e quale sia il ruolo degli agenti atmosferici. Quindi si tratta di una storia sacra trasmessa per via orale utile anche per rinsaldare e unificare la comunit\u00e0. Il mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nTrama.\nIl mito racconta il tentativo di un gruppo di ragazzi di sollevare il Sole dalla parte della ascella affinch\u00e9 illumini tutto il territorio ed asciughi il riso dei Boscimani. Seguendo il consiglio della madre, aspettano che il Sole vada a dormire per avvicinarsi, parlargli, sollevarlo e lanciarlo su nel cielo. Cos\u00ec fanno e durante il loro gesto invocano il Sole a riscaldare la terra dei Boscimani. La seconda parte del mito narra il susseguirsi del sorgere e del tramonto del Sole in rapporto alla Luna che viene trafitta dal raggio solare fino a che deperisce e conserva solo la sua spina dorsale. Per\u00f2 il ciclo prosegue e si trasforma in un'altra Luna, quella piena, rinata con la pancia. E grazie al Sole che sta lass\u00f9 la vita prosegue."}
{"id": "2219456", "revid": "81317971", "url": "https://it.wikipedia.org/wiki?curid=2219456", "title": "Cultura di Sasso-Fiorano", "text": "La cosiddetta cultura di Sasso-Fiorano, risalente alla fase iniziale del neolitico medio \u00e8 una corrente culturale tipica di diversi siti archeologici.\nLuoghi e reperti.\nFra quelle individuate Sasso nella provincia di Roma e di Fiorano Modenese. I prodotti ritrovati di colore tendente al brunastro, sono fra gli altri tazze carenate monoansate, vasi a bocca stretta, orci globosi a quattro anse, tazze e grandi scodelloni. Tipiche le decorazioni come solcature e coppelle. Sono stati ritrovati anche esemplari che mostrano rudimentali dipinti."}
{"id": "2219467", "revid": "1573940", "url": "https://it.wikipedia.org/wiki?curid=2219467", "title": "Aequidens", "text": "Aequidens \u00e8 un genere di pesci tropicali d'acqua dolce, appartenente alla famiglia Cichlidae e alla sottofamiglia Cichlasomatinae.\nDistribuzione.\nProvengono dai fiumi del Sud America.\nDescrizione.\nPresentano un corpo compresso lateralmente, abbastanza alto, ovale, della forma tipica di molti ciclidi. La pinna dorsale e la pinna anale sono abbastanza allungate, la pinna caudale ha il margine arrotondato. La colorazione non varia molto, il colore prevalente \u00e8 sempre il marrone o il grigio pallido. Spesso sono presenti macchie o striature verticali pi\u00f9 scure.\nLa specie di dimensioni maggiori \u00e8 \"Aequidens michaeli\", che raggiunge i 20 cm.\nTassonomia.\nIl genere comprende 17 specie:\nConservazione.\nNessuna di queste specie viene classificata dalla lista rossa IUCN."}
{"id": "2219468", "revid": "61051", "url": "https://it.wikipedia.org/wiki?curid=2219468", "title": "Kariobangi", "text": "Kariobangi \u00e8 un sobborgo povero della periferia di Nairobi; comprende alcuni quartieri con appartamenti e altri con baracche simili a quelle degli \"slum\" come quello vicino di Korogocho. \u00c8 suddiviso in due parti, Kariobangi Nord (\"Kariobangi North\") e Kariobangi Sud (\"Kariobangi South\"). La parte nord \u00e8 quella pi\u00f9 antica, e venne edificata a partire dal 1961.\nIl sobborgo \u00e8 delimitato a est da un'importante arteria stradale, la Outering Road, che collega l'autostrada Nairobi-Thika all'Aeroporto Internazionale Jomo Kenyatta; a sud e ovest \u00e8 toccato da un tratto della ferrovia che collega Nairobi a Thika. Confina, tra l'altro, con i sobborghi di Outering Road Estate, Buruburu, Pioneer Estates e Umoja.\nNel sobborgo si trovano una scuola elementare (la Kariobangi South Primary School), numerosi asili, diverse chiese e un grande mercato (il Kariobangi South Market). \nA Kariobangi si \u00e8 formato un noto gruppo hip hop keniota, i K-South. Altri personaggi pubblici originari del sobborgo sono Yolanda Masinde (ex miss Kenya), Cyrus Jirongo (attivista dell'YK 92) e Ndambuki (comico televisivo)."}
{"id": "2219471", "revid": "767487", "url": "https://it.wikipedia.org/wiki?curid=2219471", "title": "Novellette", "text": "Novellette (op. 21 - originale \"Novelletten\") \u00e8 il titolo di una raccolta di otto composizioni per pianoforte di Robert Schumann (1838), con caratteristiche dello stile romantico.\nTitolo.\nDiscusso dai critici \u00e8 il motivo del titolo: le due teorie pi\u00f9 accreditate vedono da una parte una dedica alla cantante Clara A. Novello, altri invece pensano che con tale termine voleva indicare una chiave di lettura dei suoi scritti.\nLe tonalit\u00e0 delle 8 composizioni sono:\nEsistono altre composizioni con il medesimo titolo create da Giuseppe Martucci, Niels Gade, Aleksandr Glazunov e Francis Poulenc."}
{"id": "2219477", "revid": "767487", "url": "https://it.wikipedia.org/wiki?curid=2219477", "title": "Stephanospondylus pugnax", "text": "Lo stefanospondilo (Stephanospondylus pugnax) \u00e8 un vertebrato terrestre estinto, forse appartenente ai diadectomorfi. Visse nel Carbonifero superiore o forse nel Permiano inferiore (300-280 milioni di anni fa) e i suoi resti fossili sono stati ritrovati in Germania.\nDescrizione.\nQuesto animale \u00e8 conosciuto attraverso scarsi resti fossili rinvenuti nella seconda met\u00e0 dell' '800. Le vertebre e il cranio richiamavano alcune caratteristiche presenti nel ben noto \"Diadectes\", ritrovato negli Stati Uniti. Lo stefanospondilo, quindi, doveva essere un animale dalla corporatura piuttosto massiccia, dalla dentatura adatta a brucare fogliame e dalle zampe corte e forti. \nFossili.\nI primi a descrivere i resti fossili di questo animale furono Geinitz e Deichmuller, che nel 1882 classificarono resti disarticolati (cranio e scheletro) come appartenenti a una nuova specie, denominata \"Phanerosaurus pugnax\"; il genere \"Phanerosaurus\" era stato descritto alcuni anni prima da Meyer (1860). Un ulteriore studio del materiale (Stappenbeck 1905) port\u00f2 alla conclusione che questi fossili appartenevano a un diverso genere, denominato \"Stephanospondylus\". Purtroppo non sono stati ritrovati resti pi\u00f9 completi di stefanospondilo, e allo stato attuale una classificazione dettagliata \u00e8 impossibile, oltre ad assegnare questo animale alla famiglia dei diadectidi. Anche il noto studioso Alfred Sherwood Romer, nel 1925, si occup\u00f2 di questo animale, ma non si sbilanci\u00f2 nella classificazione. Alcuni studi hanno ipotizzato inoltre che questo animale fosse un antenato delle tartarughe, ma l'ipotesi \u00e8 attualmente screditata. "}
{"id": "2219478", "revid": "22356", "url": "https://it.wikipedia.org/wiki?curid=2219478", "title": "Stephanospondylus", "text": ""}
{"id": "2219479", "revid": "6923", "url": "https://it.wikipedia.org/wiki?curid=2219479", "title": "Dindo Capello", "text": ""}
{"id": "2219483", "revid": "14691", "url": "https://it.wikipedia.org/wiki?curid=2219483", "title": "Kariobangi North", "text": ""}
{"id": "2219484", "revid": "14691", "url": "https://it.wikipedia.org/wiki?curid=2219484", "title": "Kariobangi South", "text": ""}
{"id": "2219498", "revid": "110157", "url": "https://it.wikipedia.org/wiki?curid=2219498", "title": "Ambr\u00f3zfalva", "text": "Ambr\u00f3zfalva \u00e8 un comune dell'Ungheria di 537 abitanti (dati 2001). \u00c8 situato nella provincia di Csongr\u00e1d."}
{"id": "2219500", "revid": "132266", "url": "https://it.wikipedia.org/wiki?curid=2219500", "title": "Safety of Life at Sea", "text": ""}
{"id": "2219501", "revid": "1543377", "url": "https://it.wikipedia.org/wiki?curid=2219501", "title": "Archeologia post-processuale", "text": "L'archeologia post-processuale, a volte alternativamente indicata come archeologia interpretativa da coloro che vi aderiscono, \u00e8 un insieme di approcci che enfatizzano la soggettivit\u00e0 delle interpretazioni archeologiche. Il post-processualismo \u00e8 costituito da \"molti diversi filoni di pensiero fusi insieme in un libero gruppo di tradizioni."}
{"id": "2219502", "revid": "305330", "url": "https://it.wikipedia.org/wiki?curid=2219502", "title": "Aspidoradini", "text": "Gli Aspidoradidi sono una Trib\u00f9 tassonomica di pesci d'acqua dolce tropicali che appartengono alla Sottofamiglia dei \"Corydoradinae\"."}
{"id": "2219506", "revid": "1305772", "url": "https://it.wikipedia.org/wiki?curid=2219506", "title": "Here to Stay", "text": "Here to Stay (\"qui per restare\" in lingua inglese) pu\u00f2 riferirsi a:"}
{"id": "2219507", "revid": "125936136", "url": "https://it.wikipedia.org/wiki?curid=2219507", "title": "Alemtuzumab", "text": "L'alemtuzumab \u00e8 un anticorpo monoclonale umanizzato utilizzato contro la leucemia linfatica cronica(LLC) e la sclerosi multipla (SM). Per il suo meccanismo di azione favorisce la lisi dei linfociti B legandosi alla proteina di membrana nota come CD52.\nIl CD52 \u00e8 una proteina presente sulla superficie dei linfociti maturi, ma non sulle cellule staminali da cui derivano questi linfociti.\nNella LLC \u00e8 stato usato sia come trattamento di prima linea che di seconda linea. Nella SM \u00e8 generalmente raccomandato solo se altri trattamenti non hanno funzionato. Viene somministrato per iniezione endovenosa. Dopo il trattamento con alemtuzumab, questi linfociti portatori di CD52 sono destinati alla distruzione.\nAlemtuzumab \u00e8 stato approvato per uso medico negli Stati Uniti nel 2001. Il (Mab) Campath \u00e8 stato ritirato dai mercati negli Stati Uniti e in Europa nel 2012 per il lancio del Lemtrada dedicato alla sclerosi multipla.\n\u00c8 commercializzato in Italia da parte della \"Genzyme Europe BV\" con il nome: \"Mabcampath\"; in altri paesi con i nomi: \"Campath\", o \"Campath-1H\".\nStoria.\nLe origini di alemtuzumab risalgono al Campath-1 che era un derivato da anticorpi di topo specifico contro le proteine di linfociti umani, prodotto sperimentalmente da Herman Waldmann e colleghi.\nIl nome \"Campath\" \u00e8 dato dalla composizione della parola Dipartimento dell'Universit\u00e0 di Cambridge (Cambrige) e la parola in inglese patologia (pathology).\nInizialmente, il Campath-1 non era ideale per la terapia per il rischio di anafilassi, infatti, l'organismo ospite poteva reagire contro i determinati proteici dell'anticorpo intero del ratto. Per aggirare questo problema, Greg Winter e dai suoi colleghi umanizzarono Campath-1, estraendo le anse ipervariabili, dell'anticorpo murino, che avevano la specificit\u00e0 per CD52, ma dopo aver fuso queste su un anticorpo umano. Questo passaggio permise di produrre il Campath-1H che serv\u00ec come base per alemtuzumab.\nIn data 16 febbraio 2011 viene dato l'annuncio della acquisto di Genzyme da parte di Sanofi Aventis, per un importo di circa 20 miliardi di dollari. Genzyme \u00e8 l'azienda che produce e sperimenta l'alemtuzumab, il farmaco mostra promettenti sviluppi nella sclerosi multipla oltre all'indicazione approvata.\nIn Italia il farmaco \u00e8 stato autorizzato all'immissione in commercio il 6 luglio 2001.\nFarmacocinetica.\nLa farmacocinetica di alemtuzumab mostra un modello a due compartimenti con una cinetica di eliminazione non lineare. Il volume medio di distribuzione in condizioni all'equilibrio \u00e8 risultato di 0,15 l/kg (intervallo: 0,1-0,4 l/kg), ci\u00f2 indica che la distribuzione \u00e8 primariamente concentrata negli spazi del fluido extracellulare e nel plasma. Con la somministrazione ripetuta e il conseguente accumulo della concentrazione plasmatica, il tasso di eliminazione \u00e8 risultato vicino alla cinetica di ordine zero (lineare). L'emivita \u00e8 risultata di 8 ore.\nLo Stady-State \u00e8 stato raggiunto dopo 6 settimane di somministrazione.\nNon sono state osservate differenze apparenti nella farmacocinetica fra maschi e femmine, n\u00e9 con l'et\u00e0.\nFarmacodinamica.\nL'Alemtuzumab \u00e8 un anticorpo monoclonale umanizzato anti IgG1 kappa. \u00c8 ottenuto con tecniche di ingegneria genetica ed \u00e8 specifico per una particolare glicoproteina (CD52) di superficie cellulare del linfocita. L'anticorpo \u00e8 ottenuto partendo da una sospensione di cellule di mammifero su terreno di coltura.\nL'alemtuzumab causa la lisi dei linfociti legandosi al CD52, un antigene altamente espresso sulla superficie di tutti i linfociti B e T, oltre che dei monociti, timociti e macrofagi.\nL'anticorpo media la lisi dei linfociti tramite la fissazione del complemento e la immunit\u00e0 di tipo citotossico cellulo mediata anticorpo-dipendente. L'antigene \u00e8 stato trovato in piccole quantit\u00e0 sui granulociti, ma non su eritrociti o piastrine. Non risulta che l'alemtuzumab danneggi le cellule staminali ematopoietiche n\u00e9 le cellule progenitrici.\nIndicazioni.\nIn label.\nSclerosi Multipla.\nIn Italia \u00e8 utilizzato esclusivamente per il trattamento della Sclerosi Multipla Recidivante Remittente con malattia attiva definita clinicamente o attraverso le immagini di risonanza Una metanalisi di Cochrane del 2017 di studi che hanno confrontato l'alemtuzumab con l'interferone beta 1a ha concluso che i cicli annuali di alemtuzumab probabilmente riducono la percentuale di persone che soffrono di ricaduta e possono ridurre la percentuale di persone che soffrono di peggioramento della disabilit\u00e0 e nuove lesioni T2 sulla RM, con eventi avversi trovato ugualmente alto per entrambi i trattamenti. Tuttavia, sono stati rilevati i livelli di evidenza da bassi a moderati negli studi inclusi inclusi, ed \u00e8 stata evidenziata la necessit\u00e0 di studi randomizzati, in doppio cieco, di alta qualit\u00e0, di alta qualit\u00e0, randomizzati e controllati, che confrontino la terapia mono o combinata con alemtuzumab. \u00c8 generalmente raccomandato solo alle persone che non rispondono sufficientemente ad almeno altri due farmaci per la SM.\nLeucemia Linfatica Cronica.\nIn Italia e in Europa il suo utilizzo per la leucemia linfatica cronica (LLC) non \u00e8 pi\u00f9 autorizzato per motivi di safety.\nLa FDA negli USA ne approva l'uso anche per la terapia della leucemia linfocitica cronica (LLC) nei pazienti non responders ad un agente alchilante segnatamente (fludarabina). In Canada, invece, \u00e8 approvato anche come prima linea nella LLC.\nEventi avversi.\nUna complicanza importante della terapia con alemtuzumab \u00e8 l'aumento significativo del rischio di infezioni opportunistiche, in particolare, la riattivazione del citomegalovirus.\nNel novembre 2018, la Food and Drug Administration (FDA) degli Stati Uniti ha emesso un avviso di sicurezza [5] in merito a rari ma gravi casi di ictus e lacerazioni delle pareti dei vasi sanguigni in pazienti con sclerosi multipla che hanno ricevuto Lemtrada (alemtuzumab), che si verificano principalmente entro 1 giorno di iniziare il trattamento e portare in alcuni casi a invalidit\u00e0 permanente e persino a morte.\nOltre ai 13 casi a cui si riferisce l'annuncio sulla sicurezza della FDA, altri 5 casi di emorragia intracranica spontanea sono stati identificati in modo retrospettivo da quattro centri di sclerosi multipla statunitensi in corrispondenza pubblicati online nel febbraio 2019.\nIl 12 aprile 2019, il comitato di valutazione dei rischi per la farmacovigilanza (PRAC) dell'Agenzia europea per il farmaco (EMA) ha riferito di aver avviato una revisione del medicinale per la sclerosi multipla Lemtrada (alemtuzumab) a seguito di nuove segnalazioni di condizioni immuno-mediate e di problemi con il cuore e vasi sanguigni con questo medicinale, compresi casi fatali. Il PRAC ha informato che, mentre la revisione \u00e8 in corso, Lemtrada deve essere iniziato solo negli adulti con sclerosi multipla recidivante-remittente che \u00e8 altamente attiva nonostante il trattamento con almeno due terapie modificanti la malattia (un tipo di medicinale per la sclerosi multipla) o dove altre modificano la malattia le terapie non possono essere utilizzate. Il PRAC ha inoltre informato che i pazienti in trattamento con Lemtrada che ne beneficiano possono continuare il trattamento in consultazione con il proprio medico.\nLe reazioni avverse molto comuni associate all'infusione di alemtuzumab nei pazienti con SM includono infezioni del tratto respiratorio superiore e del tratto urinario, infezioni da herpes virus, linfopenia, leucopenia, alterazioni della funzionalit\u00e0 tiroidea, tachicardia, eruzioni cutanee, prurito, piressia e affaticamento. Il riassunto delle caratteristiche del prodotto fornito nel compendio elettronico dei medicinali elenca ulteriormente le reazioni avverse comuni e non comuni che sono state riportate per Lemtrada, che comprendono gravi infezioni opportunistiche come la riattivazione della nocardia e del citomegalovirus.\nControindicazioni.\nDa evitare in caso di gravidanza e allattamento materno.\nEffetti indesiderati.\nFra gli effetti collaterali pi\u00f9 frequenti si riscontrano broncospasmo, angioedema, dispnea, nausea, febbre, sensazione di vomito e di brividi, dolore localizzato in sede di inoculo."}
{"id": "2219508", "revid": "729019", "url": "https://it.wikipedia.org/wiki?curid=2219508", "title": "Ap\u00e1tfalva", "text": "Ap\u00e1tfalva \u00e8 un comune dell'Ungheria di 3.323 abitanti (dati 2001). \u00c8 situato nella provincia di Csongr\u00e1d."}
{"id": "2219509", "revid": "1522738", "url": "https://it.wikipedia.org/wiki?curid=2219509", "title": "Permacultura", "text": "La permacultura \u00e8 un insieme di pratiche mirate per progettare e gestire paesaggi antropizzati che soddisfino i bisogni della popolazione quali cibo, fibre ed energia e al contempo presentino la resilienza, ricchezza e stabilit\u00e0 di ecosistemi naturali.Il concetto di permacultura \u00e8 stato sviluppato a partire dagli anni settanta da Bill Mollison e David Holmgren attingendo da varie aree quali architettura, biologia, selvicoltura, agricoltura e zootecnia.\nOrigine del termine e riadattamento italiano successivo.\nIl termine \"permacultura\" \u00e8 una contrazione di \"permanent agriculture\" (\"agricoltura permanente\"). Nel primo testo di permacultura ed anche il primo arrivato in Italia, \"Permacultura, un'agricoltura perenne per gli insediamenti umani, 1992 (prima edizione 1978)\", questa \u00e8 cos\u00ec definita: \"Permacultura \u00e8 una parola che abbiamo coniato per denominare un sistema integrato e in evoluzione costituito da piante perenni o che si autoperpetuano e da specie animali utili all'uomo. Si tratta in sostanza di un ecosistema agricolo completo.\"\nEsclusivamente in Italia il gruppo che ha curato l'edizione italiana del libro \"Introduzione alla permacultura\", ha scelto di propria iniziativa di modificare il termine \"permacoltura\" in \"permacultura\" per enfatizzare il concetto di cultura, quindi sottolineare un approccio unificato a tutti gli aspetti che riguardano la societ\u00e0 umana e le sue connessioni con la natura, come descritto nella prefazione all'edizione italiana.\nBill Mollison sosteneva che \"\"una cultura non pu\u00f2 sopravvivere a lungo senza una base agricola sostenibile e un'etica dell'uso della terra\".\" Inoltre nello stesso testo asserisce che il termine da lui coniato di \"permaculture\" nasce dalla contrazione non solo di \"permanent agriculture\" ma anche di \"permanent culture\". \nSebbene il gioco di parole funzioni solo in inglese, ha fatto s\u00ec che da quel momento tutti i libri italiani sull'argomento \"permaculture\" ricorressero al neologismo \"permacultura\".\nStoria.\nInfluenze.\nIl concetto di \"Permanent agriculture\" fu coniato nel 1911 da Franklin Hiram King nel suo libro \"Farmers of Forty Centuries: Or Permanent Agriculture in China, Korea and Japan\". Qui Hiram lo definisce come un sistema agricolo che si pu\u00f2 sostenere per un tempo illimitato.\nAltri fattori che influenzarono la stesura del primo modello teorico della permacultura furono i lavori di Stewart Brand sui sistemi, l'esperienza dell'agricoltore Sepp Holzer, che per primo mise in pratica un metodo di agricoltura ecologica per coltivare in Austria, a 130\u00a0km a sud di Salisburgo, ad alta quota (1000\u00a0\u2013 1500 m sul livello del mare) e l'esperienza del pioniere dei metodi di agricoltura naturale Masanobu Fukuoka e il suo libro \"La rivoluzione del filo di paglia\".\nMollison e Holmgren.\nA partire dal 1974 in Australia Bill Mollison e David Holmgren cominciarono a sviluppare un quadro di riferimento per un sistema agricolo sostenibile, incentrandolo su una policoltura a base di specie arboree perenni, arbusti, specie erbacee, funghi e sistemi radicali. Oltre a questo, il metodo si poneva come obiettivo il progettare insediamenti umani in modo da ridurre il lavoro necessario per mantenerli, la produzione di scarti e l'inquinamento e contemporaneamente preservare o incrementare naturalmente la fertilit\u00e0 dei terreni e la biodiversit\u00e0 del sistema.\nL'opera di Mollison e Holmgren si basa sui seguenti assunti:\nIl lavoro culmin\u00f2 nel 1978 con la pubblicazione di \"Permaculture One\". Nel 1979 Mollison pubblic\u00f2 \"Permaculture Two\", con il quale ampliava ulteriormente il metodo comprendendo la progettazione di intere comunit\u00e0.\nQuello che infatti contraddistingueva il lavoro di Mollison e Holmgren dalle altre proposte di metodi agricoli alternativi era l'enfasi sull'integrazione con tutti componenti di un insediamento umano: costruzione di edifici, pianificazione del sito, gestione delle acque e dell'energia e gestione della comunit\u00e0 si fondevano con la coltivazione di piante per cibo o altre materie prime.\nStato attuale.\nIl metodo della permacultura si \u00e8 diffuso in tutto il mondo a partire dagli anni ottanta.\nAd oggi esistono pi\u00f9 di una dozzina di libri e manuali che trattano di permacultura sulla base del lavoro originale di Mollison e Holmgren. Nonostante questo, non ci sono mai state sostanziali aggiunte o variazioni al metodo sviluppato alla fine degli anni settanta.\nNel 2002 si stima che siano state formate alla progettazione in permacultura oltre 100.000 persone in tutto il mondo. La formazione prevede generalmente un corso intensivo teorico/pratico di due settimane dove, oltre ai fondamenti comuni del metodo, vengono insegnate le tecniche pi\u00f9 adatte agli ecosistemi locali.\nNonostante questo la permacultura fatica ancora ad avere una diffusione di massa. Holmgren afferma che i motivi sono da ricercarsi principalmente nel prevalere di una cultura scientifica del riduzionismo, e quindi un approccio cauto se non ostile a metodi di natura pi\u00f9 olistica, nel dominio di una cultura del consumismo creata da una visione puramente economica della salute e del progresso e la paura da parte delle autorit\u00e0 politiche globali e locali di perdere la loro influenza e potere se la popolazione seguisse pratiche volte all'autosufficienza e all'autonomia locale.\nLa permacultura sta alla base del concetto di citt\u00e0 di transizione di Rob Hopkins (i primi anni 2000).\nEtica.\nTutti i progetti di permacultura differiscono nelle tecniche adottate ma hanno in comune una base etica e linee guida comuni.\nPrincipi.\nDavid Holmgren sintetizza i principi base della permacultura in dodici punti.\nProgettazione.\nLa progettazione di ambienti secondo i principi della permacultura \u00e8 strettamente dipendente dalle caratteristiche del territorio. Nonostante i modi d'intervento siano differenti caso per caso, si possono individuare delle linee guida comuni applicabili a tutti i progetti.\nAiuti alla progettazione.\nZone.\nPer una pianificazione energetica efficiente, il paesaggio su cui si opera viene suddiviso in zone. Ad ognuna \u00e8 adibita una destinazione d'uso e una distanza dall'abitazione secondo la frequenza d'intervento umano.\nIdealmente in permacultura si identificano:\nSettori.\nIn fase di progettazione \u00e8 utile suddividere la zona interessata in settori, realizzando un diagramma circolare a spicchi o cunei che si irradiano dal centro dell'attivit\u00e0 (di solito la casa).\nSul diagramma vengono comunemente rappresentati:\nSuccessivamente vengono collocati gli elementi della progettazione in modo da gestire in modo vantaggioso l'energia in arrivo.\nPrincipi progettuali.\nIdentificare le risorse.\nIn permacultura si cerca di sfruttare tutte le caratteristiche di un territorio. Per far ci\u00f2, in fase di progettazione \u00e8 necessario identificare ogni possibile risorsa procurandosi mappe del terreno, dati relativi ai venti, precipitazioni atmosferiche, inondazioni e incendi, e gli elenchi delle specie animali e vegetali caratteristiche. \u00c8 fondamentale anche l'osservazione dei cambiamenti del sito nelle stagioni.\nNonostante la permacultura sia attenta soprattutto alle risorse interne al sito, riconosce il ruolo fondamentale della raccolta di informazioni sulle opportunit\u00e0 esterne. Sono considerate potenziali risorse esterne attivit\u00e0 che producono prodotti di scarto a noi utili, ad esempio segherie, maneggi, aziende vinicole, altri servizi utili come scuole o mercati.\nTopografia.\nLa permacultura pu\u00f2 essere sviluppata in qualsiasi tipo di regione, anche su colline rocciose, paludi, zone alpine, pianure alluvionali o deserti. Non dovendo modificare il paesaggio, si rende fondamentale lo studio della topografia del sito, in quanto questa ha effetto sul microclima, sui modelli di drenaggio dell'acqua, sullo spessore dello strato utile di terreno, sulle vie d'accesso e sul paesaggio. Per comprendere al meglio la sua influenza, \u00e8 utile annotarsi dettagli come le pendenze del terreno e il loro orientamento verso il sole, strapiombi o sporgenze rocciose, linee di drenaggio, terreni accidentati, visuali buone o cattive, altezza delle colline, aree paludose e aree suscettibili ad erosione.\nClima e microclima.\nOltre allo studio del clima generale della regione in permacultura, \u00e8 fondamentale lo studio dei vari microclimi presenti. Terreni distanti pochi chilometri possono infatti differire per quanto riguarda le precipitazioni atmosferiche, la forza dei venti, la temperatura e l'umidit\u00e0 relativa. In base ai dati raccolti vengono ubicate strutture, piante e animali nei punti a loro pi\u00f9 favorevoli.\nAd esempio in zone climatiche differenti \u00e8 possibile ubicare la casa in modo che il microclima specifico di quella posizione contribuisca alla climatizzazione, oppure sistemare alberi in modo da incanalare i venti in maniera utile.\nTerreni.\nIn permacultura le condizioni di un terreno non vengono considerate un fattore limitante preponderante. Se un terreno \u00e8 danneggiato, si ritiene si possa, con le cure adeguate, migliorare l'ecologia del suolo nell'arco di qualche anno, portando a livelli adeguati l'umidit\u00e0 del suolo, l'ossigeno, gli elementi nutritivi e la sostanza organica presente. \nI metodi utilizzati per il recupero della fertilit\u00e0 includono:\nAcqua.\nLe risorse idriche influenzano profondamente il tipo di interventi possibili in un sito; per questo si rende necessario identificare con precisione le fonti d'acqua e prendere adeguate misure per conservarla. Uno dei metodi pi\u00f9 usati in permacultura per facilitare l'assorbimento dell'acqua dal terreno \u00e8 quello degli swale. Questi lunghi fossati scavati lungo le linee di rilievo intercettano il flusso d'acqua in superficie, per poi trattenerlo per ore o per giorni, lasciandola filtrare lentamente nel terreno. Questi canali dovrebbero essere accompagnati da alberi lungo i bordi, soprattutto nelle zone aride, in modo da evitare l'accumulo di sali.\nCollocazione delle infrastrutture.\nParticolare attenzione \u00e8 rivolta al posizionamento di due tipi di infrastrutture: le vie di comunicazione e l'abitazione (o il centro delle attivit\u00e0).\nLe strade dovrebbero correre lungo le curve di livello, essere prive di pendenze ripide ed essere dotate di un buon sistema di drenaggio per ridurre l'erosione. Dove possibile dovrebbero svolgere anche altre funzioni, ad esempio fungere da pareti di bacini di raccolta dell'acqua o da barriere antincendio.\nAlcune regole generali per posizionare l'abitazione sono:\n\u00c8 poi pratica comune non costruire sulla sommit\u00e0 di un'altura in quanto cos\u00ec facendo la casa si troverebbe esposta a venti da ogni direzione: oltre ad un fattore di regolazione termica, questo aumenterebbe anche il rischio incendi.\nUna volta definita l'ubicazione delle vie d'accesso e dell'abitazione, il posizionamento delle infrastrutture pu\u00f2 focalizzarsi sul resto dell'area.\nProgettare tenendo conto delle calamit\u00e0.\nIn permacultura vi \u00e8 un approccio alle calamit\u00e0 naturali incentrato sulla prevenzione in fase di progettazione.\nAlcune strategie adottate per la prevenzione degli incendi prevedono la riduzione del materiale infiammabile nei settori a rischio tramite cura del terreno, nonch\u00e9 la creazione di schermature tramite utilizzo di superfici non combustibili (stagni, strade) o specie vegetali ritardanti.\nEsempi pratici di permacultura.\nZone.\nData la natura mutevole delle tecniche utilizzate in permacultura, non \u00e8 raro imbattersi in varianti dello schema generale di suddivisione in zone. Un esempio \u00e8 quello dell'azienda agricola Ragas, in provincia di Bologna. Il territorio \u00e8 stato suddiviso nelle seguenti zone:\nEdifici.\nIn permacultura la casa \u00e8 di solito strettamente correlata alla vegetazione circostante. Vengono usati tetti verdi e piante rampicanti per migliorare l'isolamento termico, serre e shadehouse per modificare il microclima e produrre cibo. In molti casi vengono usate tecniche di costruzione con materiali locali come legno, paglia o terra cruda.\nLe strategie tecnologiche per progettare una casa in permacultura variano molto a seconda del luogo e delle risorse disponibili. Nel libro \"Introduzione alla permacultura\" Mollison ne elenca alcune raggruppate per funzione:\nNelle zone aride si utilizzano accorgimenti per la creazione di fonti d'aria fresca. Alcuni di questi sono l'uso di cortili interni coperti da graticci, alberi o tessuti, pergolati racchiusi da rampicanti, tunnel interrati e camini solari per indurre una ventilazione nelle stanze.\nColtivazioni.\nCome tutte le soluzioni pratiche adottate in permacultura, anche i metodi di coltivazione variano a seconda del contesto culturale e ambientale. Tutti i metodi utilizzati hanno per\u00f2 in comune l'obiettivo di tutelare il terreno e di ripristinarne naturalmente la fertilit\u00e0.\nAlcune tecniche comunemente utilizzate sono l'agricoltura naturale di Fukuoka, l'agricoltura sinergica e l'agricoltura biodinamica.\nMolto diffuso \u00e8 anche l'uso di sistemi agroforestali perenni in policoltura chiamati foreste alimentari. In questo tipo di coltivazione viene mimato il modello tridimensionale di sviluppo delle piante in un bosco per creare un sistema produttivo. Pioniere di questa tecnica fu Robert Hart, che cre\u00f2 la prima foresta alimentare in permacultura presso Wenlock Edge, Shropshire, Inghilterra. \nSi deve a lui infatti la divisione a strati che caratterizza questa tecnica:\nBoschi.\nIncludere nel progetto boschi strutturati \u00e8 utile per fornire foraggio per il bestiame e gli animali selvatici, mitigare gli sbalzi estremi di calore, diversificare la produzione vegetale e animale, prevenire la salinizzazione dei terreni e prevenire l'erosione del suolo lungo rapidi pendii o corsi d'acqua.\nLe specie arboree svolgono anche un'azione importante per dare ricovero a molti animali selvatici, in particolare uccelli, importanti per il controllo dei parassiti.\nDa un bosco \u00e8 inoltre possibile ricavare legna da ardere o adibirne una parte alla coltivazione di qualit\u00e0 locali di legno pregiato per la costruzione.\nAnimali.\nNella maggior parte dei progetti di permacultura gli animali svolgono pi\u00f9 di una funzione e si integrano con gli altri elementi. Uno dei concetti pi\u00f9 usati \u00e8 ad esempio il \"trattore di galline\", ovvero lasciar razzolare libero o in apposite strutture mobili il pollame per mantenere la vegetazione ad un livello basso.\nEsiste anche una permacultura vegana che non fa uso di allevamenti animali, tra i fondamenti etici questa corrente aggiunge anche la \"cura per gli animali\".\nPermacultura urbana.\nLa permacultura urbana \u00e8 l'applicazione dei principi della permacultura in ambito urbano. Mira a realizzare progetti di autosufficienza alimentare urbana e comunitaria mediante la reintroduzione della produzione del cibo nelle aree urbane, l'efficienza e l'autoproduzione energetica. \nUna proposta per reintrodurre la produzione di cibo nelle aree urbane \u00e8 quella di sostituire le piante ornamentali del verde pubblico con altre specie utili. Ad esempio nei parchi pubblici potrebbero essere coltivate piante da frutto come meli, peri o altro tipo e arbusti e piante con frutti commestibili come mirtilli, ribes o fragole. Inoltre si potrebbe utilizzare le aree verdi per orti urbani collettivi e per la produzione di biomassa per l'energia.\nPermacultura Bioregionale.\nLa Permacultura Bioregionale integra i principi della permacultura con la visione bioregionale. Il Bioregionalismo si \u00e8 sviluppato come un approccio profondo al concetto di permacultura tenendo in forte considerazione le tradizioni e la cultura locale. In particolare si approfondisce l'interazione e il rapporto tra la comunit\u00e0 umana, la sua cultura e la sua spiritualit\u00e0 con gli ambienti naturali. Il Bioregionalismo \u00e8 una teoria ecologista, basata sull'individuazione e lo studio di aree naturalmente definite chiamate Bioregioni, formulata per la prima volta da Peter Berg e Raymond Dasmann all'inizio degli anni settanta. \u00c8 una visione non solo ecologica ma anche culturale, politica e spirituale.\nEconomia.\nIn permacultura vengono adottati sistemi economici comunitari atti a preservare e sviluppare le economie di sussistenza.\nAlcuni approcci a questi sistemi economici sono ad esempio il local employment trading system, assimilabile all'italiana banca del tempo, vari sistemi di scambio non monetario, microcredito e prestiti sociali. In Australia esiste un fondo che raccoglie donazioni per finanziare progetti di permacultura nel paese.\nAd un livello pi\u00f9 globale la permacultura si allinea con il movimento della finanza etica.\nPermacultura nel mondo.\nAfrica.\nIn Africa l'uso della permacultura \u00e8 strettamente legato al miglioramento delle condizioni delle popolazioni disagiate: nel nord dell'Uganda, vicino al confine con il Sudan, la permacultura viene usata per rendere autosufficienti le popolazioni locali e dare lavoro ai giovani.\nIn Zimbabwe sono state costruite 60 scuole utilizzando tecniche di permacultura. Il Commissario delle Nazioni Unite per i Rifugiati (UNHCR) ha elaborato una relazione sull'utilizzo della permacultura nelle situazioni dei rifugiati dopo averne sperimentato con successo l'uso nei campi del Sudafrica. \nIl metodo del BioFarming utilizzato in Etiopia ha caratteristiche molto simili e pu\u00f2 essere considerato permacultura. Viene promosso soprattutto dalla organizzazione non governativa BEA, con sede a Addis Abeba.\nEsistono anche aziende agricole tradizionali che utilizzano la permacultura. Ad esempio, Badilisha Eco Village Foundation Trust \u00e8 una fattoria che si integra con lo sviluppo di un'agricoltura sostenibile nella comunit\u00e0 Rusinga Island, nelle zone rurali del Kenya.\nNord America.\nCanada.\nAd Edmonton, nella provincia dell'Alberta, \u00e8 stato avviato un progetto di permacultura nella scuola di Jasper Place.\nAltri progetti includono la rete bioregionale di istruttori Permaculture BC, nella provincia della Columbia Britannica, il Kootenat Permaculture Institute, sempre nella British Columbia, il progetto GTA nell'area vasta di Toronto, il progetto di permacultura in climi freddi del Ness Creek Forest Garden e la comunit\u00e0 Harvest Moon Society nella provincia di Manitoba.\nStati Uniti d'America.\nNegli Stati Uniti d'America si cominci\u00f2 a parlare di permacultura successivamente ai corsi tenuti nei prima anni ottanta da Mollison; ma venne poi ampiamente diffusa dai corsisti che seguirono Mollison in Australia per perfezionare le proprie conoscenze. Nel 1985 venne fondato il Permaculture Institute of North America o PINA, contemporaneamente cominci\u00f2 a essere pubblicata la rivista Permaculture Activist.\nNord-Est degli Stati Uniti.\nUno dei progetti di permacultura pi\u00f9 importanti di questa regione \u00e8 Prospect Rock Permaculture. Il progetto prevede la coltivazione di alberi da frutta, viti, frutti di bosco, ortaggi, erbe medicinali e spezie e t\u00e8. Il fondatore Keith Morris gestisce programmi di educazione alla permacultura presso l'Universit\u00e0 del Vermont, la Yestermorrow Design Build School, lo Sterling College, e il Paul Smiths College negli Adirondacks.\nNel Massachusetts l'universit\u00e0 del Massachusetts ad Amherst ha avviato un progetto di permacultura che mira a trasformare i paesaggi marginali del campus in giardini a bassa manutenzione, ricchi dal punto di vista della biodiversit\u00e0 e utili dal punto di vista dell'approvvigionamento di cibo. Il progetto \u00e8 cominciato nel novembre 2010 utilizzando il lavoro volontario degli studenti e della comunit\u00e0 locale. Il Giardino in permacultura Franklin comprende un variegato mix di \"ortaggi, alberi da frutto, cespugli di bacche, erbe aromatiche e ... fiori che attirano insetti benefici\".\nBurlington Permaculture \u00e8 un gruppo che riunisce residenti locali, studenti, artigiani, agricoltori, architetti e costruttori con base a Burlington, Vermont. Questo gruppo ha come obiettivo la promozione dell'agricoltura urbana, la riforestazione di aree degradate, il miglioramento dei quartieri, ed in generale il rafforzamento della rete delle risorse della comunit\u00e0. Il gruppo \u00e8 stato fondato da Michael Blazewicz del Round River Design, Mark Krawczyk di Rivenwood Craft, e Keith Morris di Prospect Rock Permaculture.\nGreen Phoenix Permaculture \u00e8 una rete con base in Hightfall, New York, che offre corsi di progettazione e workshop, dimostrazione di foreste alimentari, bioedilizia, progetti in permacultura. Questa comunit\u00e0 riunisce molti insegnanti e progetti di permacultura tra cui AppleSeed Permaculture e Sowing Solutions Permaculture Design &amp; Education.\nIl Finger Lakes Permaculture Institute \u00e8 un progetto con base ad Alpine, New York, che offre un corso annuale di Progettazione in permacultura, con tirocini e laboratori che si tengono spesso in siti dell'area progettati utilizzando i principi della permacultura. Il Finger Lakes Permaculture Institute \u00e8 stato fondato da Michael Burns, Steve Gabriel, e Karryn Olson Ramanujan nel 2005.\nSud-Est degli Stati Uniti.\nNel centro della Florida esiste una rete di contatti su base bioregionale: la Withlacoochee Permaculture Guild.\nLa Knoxville Permaculture Guild \u00e8 un altro importante istituto della regione, in questa comunit\u00e0 \u00e8 stato implementato anche un sistema di banca del tempo.\nStati uniti medio occidentali e la regione delle Montagne Rocciose.\nIn questa regione si sono sviluppati centri di permacultura incentrati sulla progettazione in climi freddi e ad altitudini elevate. Alcuni di questi sono lo High Altitude Permaculture Institute presso Ward, Colorado, e il Permaculture Research Institute in Cold Climate a Minneapolis.\nCosta Ovest.\nNella baia di San Francisco la Urban Permaculture Guild promuove l'uso di tecniche di permacultura integrate nel tessuto urbano. Nello stesso territorio l'Indigenous Permaculture organizza corsi di permacultura.\nNell'area di Los Angeles invece sono presenti progetti di fattorie urbane come l'Edendale Farm e l'Urban Homestead.\nSud-Ovest degli Stati Uniti.\nA Santa Fe, Nuovo Messico, Il Permaculture Institute utilizza organizza corsi di formazione su temi quali la progettazione di paesaggi, edifici e sistemi idrici.\nDopo un incendio nel 2006, la Fondazione Lama di Taos, Nuovo Messico, ha utilizzato le tecniche di permacultura per ripristinare l'ecosistema e le infrastrutture danneggiate durante l'incendio.\nA Oklahoma City, Oklahoma, il progetto urbano Gatewood Homestead ospita la residenza dell'insegnante di permacultura Robert Waldrop. Nonostante il poco spazio a disposizione, in questo quartiere, tra i pi\u00f9 densamente popolate di Oklahoma City, vengono coltivate pi\u00f9 di 100 diverse variet\u00e0 di piante commestibili o utili.\nNord-Ovest degli Stati Uniti.\nLa Seattle Permaculture Guild \u00e8 la rete comunitaria di permacultura presente nell'omonima citt\u00e0.\nUno dei progetti pi\u00f9 importanti nell'area \u00e8 la Beacon Food Forest: una foresta alimentare in fase di sviluppo vicino a Jefferson Park, Beacon Hill, Seattle. Situata su terreno pubblico, chiunque potr\u00e0 utilizzare questa foresta alimentare. Oltre a questo il progetto prevedere dei piccoli spazi privati da coltivare per i residenti.\nSuburban Permaculture, presso Eugene, Oregon \u00e8 un esempio di trasformazione di una propriet\u00e0 urbana di periferia secondo i principi della permacultura. La propriet\u00e0 \u00e8 diventata un punto di riferimento della comunit\u00e0 locale per l'apprendimento dei modelli per la trasformazione urbana.\nLa scuola di sopravvivenza Alderleaf Wilderness College attiva nelle vicinanze di Seattle, organizza corsi di permacultura come parte della sua attivit\u00e0 didattica volta all'addestramento all'autosufficienza.\nAmerica latina.\nCuba.\nDopo il crollo dell'unione sovietica, Cuba ha dovuto ripensare la propria economia e in particolar modo il settore della produzione agricola. Puntando sull'educazione di nuovi specialisti agricoli Cuba ha cos\u00ec sviluppato un nuovo modello agricolo non pi\u00f9 basato su grandi monocolture da esportazione ma su un sistema capillare di policoltura in grado di garantire l'autosufficenza della popolazione. La permacultura ha svolto un ruolo fondamentale sia in questo campo, sia in altri campi come la depurazione del fiume Almendares. L'Avana produce fino al 50% del suo fabbisogno alimentare entro i limiti della citt\u00e0, in gran parte biologici e prodotti da persone nelle loro case, giardini e negli spazi comunali.\nIn particolare a Cuba \u00e8 stata creata una rete di orti collettivi urbani (Organoponico) gestiti da cittadini e contadini che produce all'interno delle citt\u00e0 non solo cibo ma anche fonti di energia (biomasse). Spesso all'interno degli \"organoponici\" ci sono dei piccoli negozi che vendono i prodotti agricoli coltivati. Molte di queste realt\u00e0 utilizzano fonti di energia rinnovabile come ad esempio nella citt\u00e0 di Pinar del Rio (progetto ARCS).\nNicaragua.\nAttivo da quasi un decennio, il progetto Bona Fide comprende 43 ettari dell'isola di Ometepe, Nicaragua. Le infrastrutture del sito comprendono edifici costruiti con materiali naturali locali, terrazze e giardini di piante medicinali, un vivaio ampio, una banca di semi, frutteti, boschi di noci alimentari, zone di silvicoltura, coltivazione di bamb\u00f9 per legname, sistemi di raccolta acque piovane, irrigazione a goccia, sistemi di energia rinnovabile e servizi igienici di compostaggio.\nIl sito \u00e8 un punto di riferimento per la regione e ospita annualmente corsi di permacultura.\nOstional Private Wildlife Reserve (\"O\") \u00e8 una riserva privata di 46 acri situata in un sito storico soprannominato La Colina (\"la collina\") a Rivas. Il progetto \"O\" \u00e8 stato in sviluppo per un paio di anni ed \u00e8 prevista la sua apertura al pubblico nel 2012, con l'intento di renderlo un centro per l'educazione e lo sviluppo della comunit\u00e0 offrendo corsi di permacultura.\nBrasile.\nIn Brasile \u00e8 attivo l'IPOEMA, istituto di permacultura, ecovillaggi e ambiente, con base a Brasilia.\nUn'altra realt\u00e0 importante sul territorio \u00e8 l'ecocentro IPEC, presso Piren\u00f3polis, nello stato di Goi\u00e1s. Fondato nel 1998, il centro ha recuperato 40 acri di pascolo degradato trasformandolo in un'importante realt\u00e0 per la comunit\u00e0 locale.\nCile.\nLa comunit\u00e0 di permacultura in Cile \u00e8 relativamente nuova. Il suo sviluppo \u00e8 stato guidato in gran parte da un piccolo gruppo di persone intenzionate a costruire una comunit\u00e0 di apprendimento. La comunit\u00e0 si \u00e8 rapidamente estesa a seguito di un tour di David Holmgren nel 2007, all'opera di educazione tramite corsi specifici dei centri Eluwn ed El Manzano, e alla formazione del Instituto de Permacultura en Chile.\nAsia.\nIndonesia.\nL'Indonesian Development of Education and Permaculture ha assistito nelle operazioni di soccorso in Aceh dopo lo Tsunami del 2004 provvedendo all'educazione per quanto riguarda le questioni sanitarie, le tecnologie sostenibili per l'autosufficienza e la risposta della comunit\u00e0 alle calamit\u00e0 naturali. Nel contesto di questo progetto di ricostruzione sono stati sviluppati sistemi per il trattamento delle acque su piccola scala sul modello naturale dei canneti chiamati \"waste garden\".\nThailandia.\nIl progetto Panya, situato a Mae Taeng, Chiang Mai \u00e8 un progetto di comunit\u00e0 sostenibile che implementa i principi di permacultura e ospita laboratori in lingua inglese e tailandese. Nell'autunno 2006, il progetto ha ospitato un corso tenuto da Geoff Lawton del Permaculture Research Institute of Australia; successivamente sono stati installati oltre 500 metri di swale e dighe. Nel Progetto Panya la permacultura \u00e8 stata utilizzata anche per rigenerare una monocultura intensiva di mango, trasformandola in una \"foresta di biodiversit\u00e0 alimentare, azienda agricola biologica e centro di educazione\". Oltre a questo il progetto Panya incorpora elementi di bioarchitettura nel design, come ad esempio costruzioni con bottiglie o mattoni di terra pressata.\nIsraele.\nNel territorio di Israele sono presenti numerose aziende progettate secondo la permacultura, molte delle quali fungono da centri educativi. Ad esempio il progetto Hava Ve Adam e il Kibbutz Lotan incorporano giardini, fattorie e comunit\u00e0 che si basano sulle tecniche di progettazione e l'etica della permacultura.\nCambogia.\nUn consorzio di ONG tra cui la Cambodian War Amputees Rehabilitation Society e Ockenden sta portando avanti nel nord-ovest del paese un progetto di rigenerazione dei mezzi di sostentamento e delle infrastrutture che comprende principi permacultura. Oltre a questo \u00e8 prevista la creazione di una fattoria di prova secondo i principi della permacultura nella provincia di Banteay Meanchey.\nNepal.\nNel distretto di Sukhet \u00e8 attivo l'Himalayan Permaculture Centre, una organizzazione non governativa avviata da contadini locali che si propone di diffondere i principi e le tecniche della permacultura con dimostrazioni e corsi e provvedendo a risorse come per esempio semi.\nEuropa.\nBulgaria.\nNella regione dei Balcani, con base in Bulgaria \u00e8 attivo il progetto Ecologia dei Balcani (BALKEP). Il progetto si dedica alla progettazione e alla sperimentazione degli habitat umani ecologicamente sani e serve come un sito dimostrativo per gli abitanti locali e le comunit\u00e0 oltre che ai visitatori provenienti dall'estero. I progetti mirano a sviluppare approcci ragionati al cibo, le abitazioni, la comunit\u00e0 e il commercio, preservando la straordinaria biodiversit\u00e0 della regione balcanica.\nItalia.\nIn Italia esistono svariate associazioni.\nPenisola Iberica.\nLa penisola iberica ha una rete regionale che connette tutti i progetti di permacultura presenti sul territorio: la Red de Permacultura Iberica.\nRegno Unito.\nL'Agroforestry Research Trust, gestito da Martin Crawford, \u00e8 un'organizzazione senza fini di lucro con sede a Dartington, Devon che gestisce due ettari di foresta alimentare a fini di ricerca.\nChickenshack Housing co-op \u00e8 un progetto di cohousing fondato nel 1995 utilizzando i principi di progettazione di permacultura. Situato nelle rurali del nord del Galles, la comunit\u00e0 dispone di 4 abitazioni e 6 residenti e si estende per 5 ettari. Alcune caratteristiche del progetto sono l'uso di teleriscaldamento a biomasse e solare termico, met\u00e0 del terreno coltivato a foresta alimentare e conservazione della fauna selvatica tramite protezione e creazione di habitat adeguati. La comunit\u00e0 \u00e8 molto attiva per quanto riguarda progetti di sostenibilit\u00e0 regionali, come l'iniziativa Machynlleth Transition Towns. La comunit\u00e0 organizza corsi occasionali di permacultura.\nUn progetto di permacultura con base nel nord del Lancashire \u00e8 il Middle Wood Ecological Trust, il centro organizza con frequenza corsi di permacultura, artigianato, silvicoltura e sviluppo sostenibilie.\nPlant for the Future \u00e8 invece un progetto che si occupa di ricerca e sperimentazione di piante commestibili o utili per lo sviluppo sostenibile in climi temperati. Le attivit\u00e0 vengono svolte dal 1985 presso Lostwithiel, Cornovaglia. Il progetto ha sviluppato un database on-line dove si possono trovare oltre 7.000 specie utili che possono essere coltivate nel Regno Unito.\nUn altro progetto di foresta alimentare \u00e8 il Prickly Nut Woods, 40.000\u00a0m2 nei boschi vicino a Haslemere, Surrey. Il proprietario ha costruito la sua casa solo con materiali ricavabili dal bosco.\nPer quanto riguarda la permacultura urbana invece il Roof Garden RISC, sul tetto dell'edificio del Reading International Solidarity Centre, Reading, Berkshire, \u00e8 un giardino alimentare ispirato alla foresta alimentare di Robert Hart nello Shropshire. \u00c8 utilizzato da scuole, educatori e progettisti come risorsa educativa per lo sviluppo sostenibile e fa parte del National Gardens Scheme. Il giardino \u00e8 composto da piantagioni dense di oltre 180 specie di piante commestibili e medicinali ed \u00e8 alimentato da acqua piovana e dei rifiuti compostati dal centro.\nA Bristol il Bristol Permaculture Group gestisce l'orto comunitario in permacultura Eastside Roots. Qui il gruppo organizza corsi di sostenibilit\u00e0 e permacultura.\nAltri progetti presenti in aree urbane includono il progetto Naturewise, a nord di Londra. Il gruppo gestisce una serie di foreste alimentari e orti, oltre ad organizzare con regolarit\u00e0 corsi base e avanzati di permacultura; e il progetto Organiclea, una cooperativa di lavoratori che \u00e8 coinvolta nello sviluppo di prodotti alimentari locali, le cui attivit\u00e0 si svolgono prevalentemente nella zona del Walthamstow, est di Londra.Altrettanto nota nel nord della Scozia presso la Contea di Moray, \u00e8 la Findhorn Foundation, comunit\u00e0 New Age di riferimento internazionale, ora in continuo sviluppo nella ricerca della Permacultura fin dagli inizi degli anni settanta. A partire dal 1962, anno di fondazione storica della comunit\u00e0, un gruppo di pionieri, alcuni dei quali a tutt'oggi presenti, segue un metodo di ricerca e lavoro fondato sul concetto di co-creazione con Natura e risorse del suolo. Dato il continuativo afflusso e contributo di ospiti residenti a medio e lungo termine, oltrech\u00e9 di visitatori da ogni parte del mondo, la Fondazione \u00e8 noto centro di conferenze internazionali sul tema, oltrech\u00e9 uno dei capisaldi di maggior riferimento della cultura ambientalista mondiale.\nLa UK Permaculture Association tiene traccia di tutti gli altri progetti e siti dimostrativi nel paese.\nOceania.\nTikopia.\nGli abitanti dell'isola praticano un sistema intensivo di permacultura, simile alla pratica delle foreste alimentari e alle coltivazioni negli altopiani della Nuova Guinea. Le loro pratiche agricole sono fortemente e consapevolmente legate alla densit\u00e0 di popolazione. Per esempio, intorno al 1600 dC, gli abitanti dell'isola decisero di abbattere tutti i suini presenti sull'isola perch\u00e9 consumavano troppo cibo che poteva essere utilizzato per alimentare la popolazione.\nNuova Zelanda.\nCi sono molti esempi di comunit\u00e0 basate sulla permacultura in Nuova Zelanda: la Rainbow Valley Farm \u00e8 una delle pi\u00f9 importanti. \u00c8 stata fondata nel 1988 da Joe Polaischer e Trish Allen progettando i 21 acri dell'azienda agricola biologica in base ai principi e all'etica della permacultura."}
{"id": "2219515", "revid": "2110845", "url": "https://it.wikipedia.org/wiki?curid=2219515", "title": "Serge Thion", "text": "Thion ha lavorato come ricercatore nel Centro Nazionale Francese per la Ricerca Scientifica (CNRS) dal 1971 al 2000. Molte delle sue ricerche si concentrano su Cambogia e Vietnam.\nThion \u00e8 stato oggetto di alcune controversie quando scrisse che il \"genocidio\", relativamente ai fatti della Cambogia durante la stagione dei Khmer Rossi, non \u00e8 stato correttamente descritto tecnicamente perch\u00e9 non fu un tentativo di massacro basato su ragioni di purezza razziale.\nSecondo Thion:\nNel 2000 \u00e8 stato dimesso dal Centro Nazionale Francese per la Ricerca Scientifica (CNRS) per osservazioni fatte da lui negando l'Olocausto.\nNel 2002, \u00e8 stato dichiarato colpevole per diffamazione contro lo scrittore Didier Daeninckx e nel settembre del 2003 fu dichiarato colpevole di falsificazione di testi con diritti d'autore, per riproduzione senza il permesso degli autori e radicali modifiche dei testi con propri commenti.\nSerge Thion \u00e8 coature con Robert Faurisson di scritti che negano l'esistenza di camere a gas nei campi di sterminio nazisti."}
{"id": "2219516", "revid": "287204", "url": "https://it.wikipedia.org/wiki?curid=2219516", "title": "Here to Stay (album)", "text": ""}
{"id": "2219519", "revid": "767487", "url": "https://it.wikipedia.org/wiki?curid=2219519", "title": "\u00c1rp\u00e1dhalom", "text": "\u00c1rp\u00e1dhalom \u00e8 un comune dell'Ungheria di 602 abitanti (dati 2001). \u00c8 situato nella provincia di Csongr\u00e1d."}
{"id": "2219525", "revid": "767487", "url": "https://it.wikipedia.org/wiki?curid=2219525", "title": "K-South", "text": "I K-South sono un duo musicale hip hop keniota originario di Nairobi e attivo dal 1995 al 2005. Il duo era composto da Tim Kimani, noto come Bamboo, e Jerry Manzekele, noto come Doobeez. Il nome del gruppo \u00e8 un'abbreviazione di \"Kariobangi South\", il nome dello slum del quale i Bamboo e Doobeez sono originari. Il gruppo ha inciso sia brani in inglese che in swahili.\nHanno inciso due album: \"Nairobbery\" (Samawati Studios, 2002) e \"Nairobizm\" (2004). Fra i loro brani pi\u00f9 celebri si possono citare \"Tabia Mbaya\", \"Illektrikk Posse\" (con la partecipazione del rapper zimbabwese Mizchif e degli ugandesi Bebe Cool) e \"Kapuka\".\nIl gruppo si \u00e8 sciolto nel 2005. Bamboo ha iniziato una nuova carriera solista nel genere gospel/rap; Doobeez ha cambiato il proprio nome d'arte in Abas e ha inciso nel 2006 l'album \"Angabanga\"."}
{"id": "2219531", "revid": "339392", "url": "https://it.wikipedia.org/wiki?curid=2219531", "title": "Ferrovia Intra-Omegna", "text": ""}
{"id": "2219535", "revid": "709565", "url": "https://it.wikipedia.org/wiki?curid=2219535", "title": "I viaggi di Gulliver (serie animata)", "text": "I viaggi di Gulliver (\"Saban Gulliver's Travels\") \u00e8 una serie televisiva animata, basata sul romanzo \"I viaggi di Gulliver\" di Jonathan Swift."}
{"id": "2219538", "revid": "1762097", "url": "https://it.wikipedia.org/wiki?curid=2219538", "title": "Orlando Bloom", "text": "\u00c8 noto per aver interpretato Legolas nelle trilogie de \"Il Signore degli Anelli\" e \"Lo Hobbit\" di Peter Jackson, Will Turner nella saga di \"Pirati dei Caraibi\", e per il ruolo del principe Paride nel film \"Troy\".\nBiografia.\nNasce a Canterbury, nel Kent, il 13 gennaio 1977 da Sonia C. J. Copeland.\nIl padre legale di Orlando \u00e8 Harry Bloom, scrittore sudafricano impegnato nella lotta contro l'apartheid, morto quando Orlando aveva appena quattro anni; in realt\u00e0 il suo vero padre \u00e8 Colin Stone, un amico intimo della famiglia Bloom. Orlando Bloom \u00e8 inoltre cugino del fotografo Sebastian Copeland e cresce con la sorella maggiore Samantha Bloom e con la madre, che incoraggia i due fratelli a perseguire lo studio delle arti e a partecipare al \"Kent Festival\", dove Orlando si esibisce declamando poesie.\nFrequenta la \"St. Edmunds School\" di Canterbury, ma fatica in molti corsi a causa della sua dislessia. Col tempo, si appassiona alla scultura, alla fotografia e, ispirato da eroi come Superman, concretizza il sogno di diventare attore, iscrivendosi a corsi di recitazione. Nel 1998 cadde da un tetto e si ruppe la schiena. .\nNel 1993, si trasferisce a Londra ed entra nel \"National Youth Theatre\", passandovi due stagioni e guadagnandosi una borsa di studio per frequentare la \"British American Drama Academy\". Ottiene alcuni ruoli televisivi che gli permettono di portare avanti la sua carriera, e il debutto cinematografico nel 1997 in \"Wilde\", prima di entrare alla \"Guildhall School of Music and Drama\" di Londra.\nIl suo primo ruolo importante arriva nel 2001, quando viene scelto per interpretare Legolas nella versione cinematografica de \"Il Signore degli Anelli\" di J. R. R. Tolkien, trilogia che comprende tre film: \"La Compagnia dell'anello\", \"Le due torri\" e \"Il ritorno del re\".\nRimane dunque due anni circa in Nuova Zelanda, prendendo lezioni di tiro con l'arco, di scherma e di equitazione, traendo insegnamento da \"I sette samurai\" di Akira Kurosawa. Il \"Pro's StarMeter dell'Internet Movie Database\" riport\u00f2 che Orlando Bloom era l'attore pi\u00f9 bello nel gennaio 2002, un mese dopo l'uscita de \"Il Signore degli Anelli - La Compagnia dell'Anello\". Nel 2004, Orlando venne nominato da \"People\" come migliore attore nelle lista annuale dei pi\u00f9 belli hollywoodiani del periodico. Nel 2003, il gruppo di attori de \"Il ritorno del re\" ha vinto uno Screen Actors Guild Award per il miglior insieme di attori, dopo essere stati nominati per i due film precedenti della trilogia. In aggiunta, Bloom ha vinto diversi Empire Awards e Teen Choice Awards.\nNel 2003, interpreta Will Turner nel film \"La maledizione della prima luna\" e, nel 2004, Paride nel film \"Troy\". Nel 2005 recita in \"Le crociate - Kingdom of Heaven\" di Ridley Scott, nella commedia di Cameron Crowe \"Elizabethtown\", che lo vede protagonista accanto a Kirsten Dunst, e nel 2006 nel sequel de \"La maledizione della prima luna\", intitolato \"Pirati dei Caraibi - La maledizione del forziere fantasma\", al quale \u00e8 seguito nel 2007 il terzo film della saga, \"Pirati dei Caraibi - Ai confini del mondo\". Nel 2010 lavora in \"Sympathy for the Delicious\", debutto alla regia dell'attore Mark Ruffalo, mentre nel 2011 recita nel film \"I tre moschettieri\".\nNel 2013 torna a ricoprire uno dei suoi ruoli pi\u00f9 noti, quello di Legolas, in \"Lo Hobbit - La desolazione di Smaug\", ed \u00e8 protagonista del thriller \"Zulu\", presentato fuori concorso al 66\u00ba Festival di Cannes.. Nel mese di settembre torna a recitare in teatro, a Broadway, con una versione moderna di \"Romeo e Giulietta\". Il 2 aprile 2014 riceve la stella n. 2521 sulla \"Hollywood Walk of Fame\" di Los Angeles. Il 17 dicembre \u00e8 uscito il terzo film della trilogia diretta da Peter Jackson, \"Lo Hobbit - La battaglia delle cinque armate\", nel quale ritorna ad interpretare l'elfo Legolas. Nel 2015 recita nel film \"Un tranquillo weekend di mistero\", diretto da Joe Swanberg.\nAl Giffoni Film Festival 2015 annuncia la sua partecipazione al quinto capitolo della saga dei \"Pirati dei Caraibi\" nel ruolo di \"Will Turner\", successivamente ufficializzato dalla \"Disney\". Nel 2017 recita al fianco di Noomi Rapace nel film \"Codice Unlocked\" e come detto sopra torna ad interpretare Will Turner in \"Pirati dei Caraibi - La vendetta di Salazar\". Nel 2017 \u00e8 protagonista della pellicola \"Romans - Demoni dal passato\", diretta dai fratelli Shammasian e presentata in anteprima al Festival di Roma nella sezione \"Alice nella Citt\u00e0\". Il film narra il dramma di Malky, un giovane operaio segnato dagli abusi subiti in et\u00e0 adolescenziale da un prete.\nVita privata.\nDopo essere stato legato all'attrice Kate Bosworth dal 2003 al 2006, nel luglio 2010 ha sposato la top model Miranda Kerr; il 6 gennaio 2011 la coppia ha avuto un bambino di nome Flynn Christopher Blanchard Bloom. Il 2 dicembre 2013 la coppia si \u00e8 separata dopo 6 anni di relazione. Dal 2016 al 2017, e, dopo un anno di pausa, nuovamente dal 2018 ha una relazione con la cantante Katy Perry. I due si sono fidanzati ufficialmente il 14 febbraio 2019 ed il 5 marzo 2020 la cantante ha annunciato di essere in attesa di una bambina. Il 26 agosto 2020 nasce la prima figlia della coppia, Daisy Dove Bloom.\nBeneficenza.\nNel 2004 Bloom \u00e8 diventato membro della Soka Gakkai Internazionale. Collabora con l'UNICEF dal 2007, anno in cui ha visitato le scuole nei remoti distretti occidentali di Kaski e Chitwan, due delle zone pi\u00f9 povere del Nepal, e nuovamente nel 2008 per fornire acqua potabile per i bambini e le famiglie. Nell'ottobre 2009 viene nominato ambasciatore UNICEF, in riconoscimento del suo impegno per i diritti di tutti i bambini. Nel settembre 2015 si reca in un centro di accoglienza per rifugiati e migranti vicino a Gevgelija, in Macedonia, per chiedere maggiore protezione per le migliaia di bambini rifugiati che continuano i loro viaggi della speranza. Nella primavera del 2016 visita, in Ucraina Orientale, dei bambini di una scuola colpita da un conflitto due anni prima.\nImpegno per l'ambiente.\nIl cugino di Bloom, Sebastian Copeland, \u00e8 ambientalista e fotografo. Orlando Bloom lo ha accompagnato in una spedizione di ricerca su un vecchio rompighiaccio norvegese, nel 2007, per sensibilizzare sul cambiamento climatico. Dormiva in una cuccetta e condivideva il bagno e la toilette con altri 27 uomini dell'equipaggio. Sebastian Copeland ha pubblicato le sue esperienze nel libro \"Antartide - The Global Warning\". Bloom ha scritto l'introduzione a questo libro, oltre alla prefazione di \"Antartide - A call to action\", pubblicato nel 2008 e sempre scritto da Copeland.\nOrlando Bloom \u00e8 membro dell'organizzazione per la conservazione marina Sea Shepherd e ambasciatore di Green Cross International. Ha reso la sua casa efficiente dal punto di vista energetico. Ad esempio, ha installato pannelli solari, utilizzato materiali riciclati e utilizza lampade a risparmio energetico. Inoltre, Bloom partecipa a conferenze e altri eventi ambientali ed \u00e8 vegetariano.\nDoppiatori italiani.\nNelle versioni in italiano dei suoi film, Orlando Bloom \u00e8 stato doppiato da:\nDa doppiatore \u00e8 stato sostituito da:"}
{"id": "2219548", "revid": "709565", "url": "https://it.wikipedia.org/wiki?curid=2219548", "title": "Quattro amici per una missione intorno al mondo", "text": "Quattro amici per una missione intorno al mondo (\"Bambou et compagnie\") \u00e8 una serie animata prodotta da Marina, TF1 e Canal J."}
{"id": "2219558", "revid": "436907", "url": "https://it.wikipedia.org/wiki?curid=2219558", "title": "Volume 1 - Moonbooty", "text": "Volume 1 - Moonbooty \u00e8 un album realizzato nel 2004 da Deda con la collaborazione di Sean, sotto il nome di Katzuma.org."}
{"id": "2219559", "revid": "767487", "url": "https://it.wikipedia.org/wiki?curid=2219559", "title": "Tseajaia campi", "text": "La tseajaia (Tseajaia campi) \u00e8 un vertebrato terrestre estinto, appartenente al gruppo dei diadectomorfi. Visse nel Permiano inferiore (circa 290 milioni di anni fa); i suoi resti sono stati ritrovati in Utah e Nuovo Messico.\nDescrizione.\nL'aspetto di questo animale doveva essere un incrocio tra quello di un varano e quello di una grossa salamandra; le dimensioni raggiungevano il metro di lunghezza. Il corpo era relativamente snello e allungato, e ai suoi lati vi erano zampe corte e adatte a una locomozione terrestre. La coda era anch'essa allungata, mentre la testa era di forma vagamente triangolare e dotata di orbite piuttosto grandi. \nClassificazione.\nLa tseajaia apparteneva a quel gruppo di tetrapodi arcaici noti come diadectomorfi, vissuti tra il Carbonifero e il Permiano, variamente accostati ai rettili e agli anfibi ma dalle caratteristiche intermedie. In particolare, la tseajaia \u00e8 considerata vicina all'origine dei diadectidi veri e propri, grossi animali dalle forme pesanti e dalla dieta erbivora. Molte caratteristiche dello scheletro, inoltre, fanno pensare che \"Tseajaia\" e i diadectidi fossero vicini all'origine degli amnioti. Il nome Tseajaia deriva dalle parole Navajo \"Tse Ajai\", che significano \"cuore di roccia\"."}
{"id": "2219561", "revid": "22356", "url": "https://it.wikipedia.org/wiki?curid=2219561", "title": "Tseajaia", "text": ""}
{"id": "2219565", "revid": "277947", "url": "https://it.wikipedia.org/wiki?curid=2219565", "title": "Le tenebre e la luna", "text": "Le tenebre e la luna \u00e8 un mito dei Boscimani meridionali (Sudafrica) che vuole spiegare come ebbe origine il mondo, quali funzioni siano assegnate agli astri e quale sia il ruolo degli agenti atmosferici. Quindi si tratta di una storia sacra trasmessa per via orale utile anche per rinsaldare e unificare la comunit\u00e0. Il mito ha la funzione primaria di descrivere come andarono i fatti all'origine della vita, quando da un caos primordiale si diffuse la vita degli esseri viventi.\nTrama.\n\u00c8 la narrazione delle vicende di una mantide che togliendosi il calzare lo gett\u00f2 in alto trasformandolo in una luna che risplende nelle tenebre, ed \u00e8 fredda perch\u00e9 e formata di cuoio ed \u00e8 rossa perch\u00e9 su di essa vi \u00e8 la terra sulla quale aveva camminato la Mantide. Quest'ultima aveva creato un'antilope che si nutriva di miele e lo divorava togliendolo agli altri esseri viventi. Questo fatto indispett\u00ec arcobaleno che la uccise facendo disperare la Mantide anche perch\u00e9 l'antilope fu mangiata dai formichieri nonostante i tentativi della Mantide di scongiurare il fatto."}
{"id": "2219567", "revid": "767487", "url": "https://it.wikipedia.org/wiki?curid=2219567", "title": "Acipimox", "text": "L' acipimox \u00e8 un farmaco che si utilizza in caso di specifiche iperlipidemie (tipo IIb e IV).\nCaratteristiche.\nL'acipimox \u00e8 un derivato niacinico usato come agente ipolipidemizzante. \u00c8 usato a basso dosaggio e pu\u00f2 avere effetti collaterali meno marcati dell'acido nicotinico, sebbene non sia ancora chiaro se la dose raccomandata sia efficace quanto una dose standard di acido nicotinico. L'acipimox inibisce la produzione di trigliceridi a livello epatico e la secrezione di VLDL, che porta indirettamente ad una modesta riduzione di LDL e ad un aumento di HDL. La somministrazione a lungo-termine \u00e8 associata ad una riduzione della mortalit\u00e0, ma gli effetti collaterali ne limitano l'uso clinico.\nEffetti collaterali.\nGli effetti collaterali sono simili a quelli dell'acido nicotinico e prevedono arrossamenti (flushing), palpitazioni, e disturbi gastrointestinali. L'arrossamento pu\u00f2 essere ridotto con l'assunzione di acido acetilsalicilico 20-30 minuti prima dell'acipimox. Alti dosaggi possono causare disordini della funzionalit\u00e0 epatica, insulinoresistenza e gotta.\nControindicazioni.\nSconsigliato in soggetti con insufficienza renale.\nEffetti indesiderati.\nFra gli effetti collaterali pi\u00f9 frequenti si riscontrano vampate, eritema, diarrea, orticaria, nausea, rash cutaneo."}
{"id": "2219572", "revid": "697352", "url": "https://it.wikipedia.org/wiki?curid=2219572", "title": "All in the Family", "text": ""}
{"id": "2219576", "revid": "287204", "url": "https://it.wikipedia.org/wiki?curid=2219576", "title": "Carlos Ometochtzin", "text": " , Cio\u00e8 che teoricamente continuava a praticare sacrifici umani, in realt\u00e0 fomentava la rivolta contro il governo spagnolo.\nDon Carlos era il nipote del famoso re di Texcoco Acolmiztli Nezahualc\u00f3yotl, e figlio di Nezahualpilli."}
{"id": "2219582", "revid": "2122884", "url": "https://it.wikipedia.org/wiki?curid=2219582", "title": "La corsa spaziale di Yoghi", "text": "La corsa spaziale di Yoghi (\"Yogi's Space Race\") \u00e8 una serie televisiva a cartoni animati prodotta da Hanna-Barbera e basato al personaggio de l'Orso Yoghi.\nIn questo cartone Yogi gareggia contro i suoi amici nello spazio."}
{"id": "2219585", "revid": "729019", "url": "https://it.wikipedia.org/wiki?curid=2219585", "title": "Pascual de Andagoya", "text": "Nacque nel villaggio di Andagoia, nella valle del Cuartango (\u00c1lava), in Spagna, lasci\u00f2 il suo paese d'origine alla giovane et\u00e0 di 19 anni, per unirsi alla spedizione di Pedro Arias D\u00e1vila, il giorno 11 dell'aprile del 1514. Questa spedizione aveva l'obiettivo di colonizzare il Centroamerica.\nL'avventura di Andagoya cominci\u00f2 a Panama, che era la citt\u00e0 che egli fond\u00f2 nel 1519 con 400 coloni. In seguito si spost\u00f2 sulla costa della Colombia fino ad arrivare a San Juan, dove prese il posto di governatore. Questo accadde quando Andagoya seppe dell'esistenza dell'Impero Incas, in un lontano territorio chiamato \"Bir\u00f9\", o \"Pir\u00f9\". Nel 1522 egli tent\u00f2 di conquistare questo impero, ma tutto fin\u00ec con un miserabile fallimento.\nCon il peggiorare della sua salute, a Panama Andagoya parl\u00f2 con molti delle sue scoperte, in particolare di una terra molto ricca di oro e di argento chiamata \"Per\u00f9\". Questo fu l'incentivo che spinse Francisco Pizarro, Diego de Almagro e Hernando de Luque ad organizzare una spedizione alla conquista dell'Impero Incas.\nAndagoya fu ricompensato nel 1539 da Carlo I, con il posto di rappresentante degli Indios. Nel 1540 si proclam\u00f2 governatore della regione del Popay\u00e1n, ruolo che mantenne fino al 1542, quando il legittimo governatore della regione Sebasti\u00e1n de Belalc\u00e1zar rilev\u00f2 la carica di Andagoya sotto numerosissime pressioni. Andagoya mor\u00ec nel 1548 a Cusco."}
{"id": "2219587", "revid": "262457", "url": "https://it.wikipedia.org/wiki?curid=2219587", "title": "Gujar\u0101t", "text": ""}
{"id": "2219588", "revid": "436907", "url": "https://it.wikipedia.org/wiki?curid=2219588", "title": "Rapadopa", "text": "Rapadopa \u00e8 il disco d'esordio del rapper e produttore DJ Gruff.\nIl disco.\nConsiderato uno dei pi\u00f9 importanti lavori dell'hip-hop italiano, la \"Rapadopa\" inaugur\u00f2 la cosiddetta golden age del rap italiano, difatti compaiono nel disco molti esponenti di spicco della scena che si former\u00e0 negli anni successivi: Neffa e Deda che con DJ Gruff formeranno i Sangue Misto, Kaos, Esa e La Pina (membri degli Otierre), nonch\u00e9 altri esponenti dell'underground italiano di quegli anni legati al mondo del rap come Giuliano Palma dei Casino Royale, che poi comparir\u00e0 in \"Aspettando Il Sole\" di Neffa, e Papa Ricky (dei Sud Sound System), membro di Isola Posse All Stars.\nInoltre \u00e8 stato uno dei primi album di rap italiano, se non il primo, a contenere parti musicali suonate da musicisti; difatti collaborarono al disco 4 membri dei Casino Royale: Alessio \"Manna\" Argenteri al basso, Ferdinando Masi alla batteria, Michele \"Pardo\" Pauli alla chitarra, Nicola Frisia al sax; oltre ad altri musicisti alla chitarra, al djembe, percussioni.\nLa versione in vinile presenta una tracklist diversa, oltre a varie tracce aggiuntive: \"Sei In Fila\" (con BB Day), \"L'Imprevisto\" (prodotta da NextOne), \"Mr. P\" (con Fumo della Lion Horse Posse e Piombo a Tempo), \"Rivoluzione\", \"Soulboy\", \"Tigre\", \"Bomboclat\", \"Relax Your Mind\", \"Game Of Death\", \"Dada\" e \"Old Fashion (Reminiscin')\".\nTracce.\nEdizione Vinile.\nNote: le tracce del lato D del vinile sono break beat."}
{"id": "2219589", "revid": "785863", "url": "https://it.wikipedia.org/wiki?curid=2219589", "title": "I buffoni dello spazio", "text": "I buffoni dello spazio (\"Galaxy Goof-Ups\") \u00e8 una serie animata televisiva prodotta da Hanna-Barbera."}
{"id": "2219593", "revid": "1216132", "url": "https://it.wikipedia.org/wiki?curid=2219593", "title": "Hyperversum - Il cavaliere del tempo", "text": "Hyperversum - Il cavaliere del tempo \u00e8 un romanzo fantasy di ambientazione storica per ragazzi del 2008 scritto da Cecilia Randall (pseudonimo dell'italiana Cecilia Randazzo), terzo della serie iniziata con \"Hyperversum\". Come i precedenti \u00e8 stato pubblicato da Giunti Editore.\nTrama.\nSono passati tre anni da quando Ian e Daniel si sono separati, scegliendo epoche diverse in cui vivere.\nDaniel, ormai laureato e futuro marito della sua fidanzata Jodie, dalla quale avr\u00e0 presto un bambino, continua caparbiamente a giocare a Hyperversum, nella speranza di riaprire il passaggio verso il medioevo e reincontrare cos\u00ec il suo vecchio amico Ian, conosciuto nella storia con il soprannome di Falco d'argento. Purtroppo i suoi tentativi non hanno mai successo.\nUn giorno, per\u00f2, Daniel riceve una misteriosa e-mail firmata Falco d'argento, che contiene indizi che lo fanno subito pensare a Ian.\nCon la speranza di ritrovare l'amico, Daniel reimposta la partita di Hyperversum seguendo le indicazioni della e-mail, ma scopre che a inviarla \u00e8 stato un ragazzo canadese di nome Ty Hamilton, che ha usato il nome di Falco d'argento solo per attirare il suo interesse.\nMentre i due sono in partita, Hyperversum riapre di colpo il passaggio verso il medioevo. Daniel perde di vista Ty Hamilton e si ritrova cos\u00ec nel mezzo della Crociata Albigese, dove ritrova Ian che, nei panni di Jean Marc de Ponthieu, si fa un altro nemico: Adolphe de Gant, soprannominato \"il corvo\", un vicecomandante crociato e barone francese di origini inglesi, ipotetico vassallo di Simone IV di Montfort.\nL'astio di costui verso Ian inizia dopo la strage commessa dai crociati nella citt\u00e0 di Pienne (citt\u00e0 immaginaria) e sfocia in odio dopo che Ian scopre che il crociato ruba buona parte delle ricchezze sottratte alle sue vittime e che dovrebbero invece andare ai comandanti crociati. Per eliminare un testimone scomodo, Gant prepara un agguato a Ian, al ritorno del viaggio intrapreso per salvare Ty (imprigionato a Morges, il castello di Gant).\nIan riesce a salvarsi, anche grazie all'intervento di Geoffrey Martewall. Al suo ritorno a corte, non riesce per\u00f2 a dimostrare il coinvolgimento di Gant nell'agguato, ma ottiene almeno che il crociato venga messo sotto inchiesta per furto. \nLa vendetta di Gant raggiunge Ian durante il ritorno a Chatel-Argent. Il crociato cerca di avvelenare Daniel, Ty, Ian e tutta la sua famiglia. Tre cavalieri muoiono e lo stesso Ty rimane intossicato gravemente. Daniel \u00e8 costretto a riportarlo nel presente per curarlo, ma al fatto assiste per caso il conte Guillaume de Ponthieu, il fratello adottivo di Ian. Ritenendo di aver assistito a una stregoneria, il conte bandisce Ian dal suo feudo e lo caccia dalla famiglia.\nIan, sconvolto per aver perso Isabeau e tutto ci\u00f2 che aveva faticosamente costruito nel medioevo, decide di vendicarsi di Gant e con l'aiuto degli ex compagni d'armi insegue il crociato, in fuga verso l'Inghilterra. La fuga di Gant viene fermata da Martewall, che, assieme a Ian ed i suoi compagni, d\u00e0 inizio ad una sanguinosa battaglia contro il crociato. Dopo un terribile duello Gant viene colpito e ucciso da una freccia di Daniel. Ian ottiene la sua vendetta, ma non ha pi\u00f9 n\u00e9 casa n\u00e9 famiglia ed \u00e8 costretto a ritornare nel XXI secolo.\nDopo aver tentato inutilmente di far adattare di nuovo Ian alla vita moderna, Daniel decide di aiutare l'amico a ottenere il perdono del conte Guillaume e lo riporta indietro nel tempo. Dopo un primo tentativo inutile, Ian si ritira presso il monsastero di Saint-Michel a espiare quelle che considera le sue colpe. Solo dopo molti mesi ricever\u00e0 il perdono di Guillaume e potr\u00e0 tornare a Chatel-Argent per veder nascere il secondo figlio Michel."}
{"id": "2219594", "revid": "729019", "url": "https://it.wikipedia.org/wiki?curid=2219594", "title": "Gainza", "text": "Gainza \u00e8 una municipalit\u00e0 di Quinta classe delle Filippine, situata nella Provincia di Camarines Sur, nella Regione del Bicol.\nGainza \u00e8 formata da 8 baranggay:"}
{"id": "2219596", "revid": "116980968", "url": "https://it.wikipedia.org/wiki?curid=2219596", "title": "Il misantropo", "text": "Il misantropo (\"Le Misanthrope ou l'Atrabilaire amoureux\"), \u00e8 una commedia in cinque atti del drammaturgo francese Moli\u00e8re. Venne rappresentata per la prima volta a Palais-Royal il 4 giugno 1666, con le musiche di Jean-Baptiste Lully.\n\"Il misantropo\" \u00e8 un'opera che contiene dati biografici. Il misantropo nasce nella solitudine e nella crisi delle pi\u00e8ces di \"Don Giovanni\" e de \"Il Tartuffo\", censurate e non esibite, e per la depressione e la malinconia per l'abbandono della moglie. \"Il misantropo\" rinuncia alla comicit\u00e0 dirompente della maggior parte delle altre pi\u00e8ces.\nIl particolare personaggio di Alceste proclama ad alta voce, fin dall'inizio della pi\u00e8ce, i propri rigidi principi, e il suo ideale di un'umanit\u00e0 nobilitata dalla virt\u00f9.\n\"Il misantropo\" ridicolizza fin dall'inizio le convenzioni e l'ipocrisia degli aristocratici francesi dell'epoca, ma assume un tono pi\u00f9 serio quando si sofferma sui difetti e le imperfezioni che tutti gli esseri umani possiedono. L'opera si differenzia dalle comuni farse del XVII secolo in quanto presenta personaggi dinamici e \"a tutto tondo\", come Alceste e Celimene, in opposizione ai personaggi \"piatti\" usati da molti satiristi per criticare i problemi della societ\u00e0. \u00c8 inoltre atipica rispetto alle altre opere di Moli\u00e8re perch\u00e9 si concentra sull'evoluzione e le sfumature dei personaggi piuttosto che sulla trama. \"Il misantropo\" viene considerato ancora oggi uno dei capolavori di Moli\u00e8re, sebbene non ottenne il successo sperato durante la sua epoca.\nTrama.\nAtto I.\nLa scena inizia con Alceste, giovane ingelosito, che si lamenta ed ammonisce la condotta di Filinte, biasimandolo per aver abbracciato calorosamente un semplice conoscente. Alceste, dunque, spiega contrariato che \u00e8 assolutamente scandaloso avere lo stesso portamento e lo stesso tono confidenziale con una semplice persona di cui si conosce solo il nome come con un caro ed onesto amico. Alceste continua, asserendo che stimare tutti \u00e8 come non stimare nessuno, e che tale vizio \u00e8 ormai prerogativa di tutte le persone di quest'epoca. A tal proposito, gli confessa di non riuscir pi\u00f9 a considerarlo come amico. Filinte ribatte, facendogli notare che se sono gli altri ad usare tale comportamento \u00e8 buona educazione atteggiarsi nel medesimo modo. Asserisce poi, che se si vuole vivere in armonia nella societ\u00e0, \u00e8 necessario salvare le apparenze, spesso proprio con tali modi ed espedienti. Alceste ribatte che ci\u00f2 equivale a mentire sia a se stessi, che agli altri. Filinte gli ricorda che in alcuni casi essere sinceri pu\u00f2 risultare scorretto o addirittura ridicolo, e che tutto sommato sia pi\u00f9 conveniente dire ci\u00f2 che gli altri vogliono sentirsi dire, e tener celati i propri e reali sentimenti. Alceste allora racconta frustrato di come un certo farabutto, con il quale tra l'altro \u00e8 tuttora in causa, sia ben noto a tutti per le sue malefatte, e che ci\u00f2 nonostante viene ritenuto simpatico, la gente lo saluta, e addirittura lo invita. A tali parole Filinte gli consiglia che invece di polemizzare su tutto farebbe meglio ad occuparsi della sua causa. Al riguardo Alceste si mostra totalmente disinteressato, confessandogli che \u00e8 lui ad avere piena ragione. Infine aggiunge che nel caso quel lestofante d'uomo, grazie alla sua influenza ed alle sue amicizie, riuscisse a vincere la causa, potr\u00e0 avere l'occasione di godersi la scena, solo per aver piacere nel confermare che il vizio \u00e8 connaturato all'uomo. Filinte gli chiede come la sua morale rigorosa sia compatibile con Celimene, dal momento che \u00e8 il suo esatto contrario. Gli fa poi notare di come Eliante e Arsino\u00e8 siano pi\u00f9 indicate per lui, anche per il fatto che ne sono invaghite. Alceste confessa di non resistere alla bellezza della giovane vedova, che una volta conquistata spera di poter redimere da tali scelleratezze. Si scusa dicendo che non \u00e8 la ragione che arbitra l'amore; un amore che lui asserisce essere pienamente ricambiato.\nOronte incontra Alceste, al quale chiede con grande entusiasmo ed eccitazione di poter essere annoverato come suo amico, dal momento che gli \u00e8 giunta notizia della sua condotta e del suo rigore esemplare. Alceste, tenendo fede a tale rigore appena descritto, si dimostra scettico nel concedergli la sua amicizia, dicendogli che non pu\u00f2 ritenere amico una persona appena conosciuta. Oronte, quasi soddisfatto della risposta, che accoglie di buon grado, e che comprende, decide allora di approfondire la loro conoscenza, chiedendogli un parere su un sonetto da lui composto in meno di un quarto d'ora, per una donna. Poich\u00e9 Alceste ha il vizio di dire la verit\u00e0, per lo pi\u00f9 iperbolicamente espressa, una volta ascoltato tale sonetto, in modo non troppo esplicito, fa capire di come l'opera sia assolutamente terribile, e priva di sostanza. Gli sconsiglia di cimentarsi nella composizione in versi, che secondo lui pu\u00f2 alle volte far mal apparire una persona. Gli cita allora una delle vecchie canzoni popolari, rozze ma contenenti sostanza. A tali parole, pronunciate quasi come da sommo pulpito, Oronte si sente offeso, e ribatte che i suoi versi sono comunque sia eccellenti, soprattutto perch\u00e9 sono gi\u00e0 stati apprezzati da altri. Alceste ribatte che coloro che hanno trovato piacevole tale sonetto, hanno certamente mentito, cosa che lui non ha fatto. Oronte e Alceste quindi iniziano a litigare, ma prima che la situazione degeneri Filinte, che era stato fino ad allora presente,li calma. Oronte quindi si dipartisce, con falsi saluti cordiali. Alceste lo saluta a sua volta con falsi saluti cordiali.\nAtto II.\nAlceste si lamenta con Celimene del vasto numero di spasimanti che ella possiede. Egli la ritiene complice di ci\u00f2, biasimando i suoi sorrisi, ed i suoi comportamenti teneri e accomodanti, che accendono false speranze nei cuori dei suoi innumerevoli ammiratori, incentivandoli al corteggiamento. Alceste si sofferma in particolare su un certo Clitandro, sul quale pretende spiegazioni. Celimene ribatte giudicandolo iperbolicamente geloso del mondo intero, ed estremamente litigioso. Aggiunge asserendo che i suoi sorrisi, che lui trova equivoci e fuori luogo, fanno solamente parte della consueta routine di buon educazione nel salutare un amico. Continua dicendo che coltiva particolarmente l'amicizia con Clitandro perch\u00e9 quest'ultimo le ha promesso di aiutarla, tramite i suoi amici pi\u00f9 influenti, in un suo processo in corso. Conclude rassicurandolo ancora, e ricordandogli che ella ama solo lui. Alceste le confessa di quanto sia anch'egli pazzamente innamorato di lei, dal momento che riesce a sopportare tutte le sue abitudini. Nel corso della storia ci si accorge di come la gelosia e la litigiosit\u00e0 affibbiate da Celimene ad Alceste siano pi\u00f9 che giuste. Alceste infatti dimostra di essere addirittura innervosito per gelosia dalla presenza di Basco, servitore di Celimene. Eliante, Celimene, Alceste e Filinte sono a far salotto, quando Basco annuncia l'arrivo di Acaste e Clitandro. A tali parole, Alceste esorta l'amata a dichiarasi, in modo che siano palesi a tutti le sue intenzioni. Celimene mostra la sua contrariet\u00e0. I due signorotti iniziano subito a discorrere con Celimene ed Eliante, e a fare con loro pettegolezzi vari, su amici o conoscenti. Tutto pare tranquillo, finch\u00e9 non si viene a parlare di un certo Damide, che stando alle critiche, possiede una corrente di pensiero analoga a quella di Alceste. Quest'ultimo allora, sentendosi moralmente tirato in causa, biasima le loro maldicenze, in particolare quelle di Acaste e Clitandro, ritenendoli colpevoli nell'incoraggiare i medesimi vizi alla sua Celimene. Inoltre, trova spazio per aggiungere che il vero amore non perdona mai, ed \u00e8 sempre sincero. Ci\u00f2 crea grande disapprovazione di tutti, che invece asseriscono all'unanimit\u00e0 che l'amore vero perdona sempre, e cerca di trovare i pregi nei difetti, e ad ignorare questi ultimi. Proprio mentre la discussione sembra vada in litigio, Basco giunge a riferire che un signore in sommi abiti chiede di Alceste. Si scopre che \u00e8 una Guardia, la quale asserisce di esser l\u00ec per conto dei suoi signori. Alceste e Filinte presumono che si tratti della piccola disputa con Oronte. Dopo diverse incitazioni da parte degli altri, Alceste decide di andare a presentarsi nel luogo descritto dalla guardia.\nAtto III.\nI due marchesi Clitandro e Acaste hanno un confidenziale dialogo. Il primo chiede al secondo le reali impressioni sul proprio avvenire. Acaste gli risponde di essere assolutamente appagato della sua vita. Dice di essere giovane, bello, nobile, ricco, forte, coraggioso, intraprendente, e ben apprezzato dal re e dal gentil sesso. Clitandro gli chiede allora, dal punto di vista sentimentale, perch\u00e9 \u00e8 confinato abitualmente in quella casa, invece di andare in giro per il paese a dar sfogo delle sue virt\u00f9. Acaste gli confessa che non spreca le proprie doti per dar dietro a donne non degne di lui, o che non ricambiano il suo amore. Da ci\u00f2 Clitandro intuisce che Acaste alluda al fatto di aver trovato amore corrisposto in Celimene. I due signorotti si accordano allora che se uno dei due porter\u00e0 una prova certa di aver conquistato Celimene, l'altro dovr\u00e0 ritirarsi definitivamente. Da notare come i due marchesi, ognuno assolutamente sicuro di s\u00e9, non prendano in considerazione Alceste, il quale ha gi\u00e0 conquistato il cuore di Celimene, senza che loro se ne siano accorti.\nBasco annuncia l'arrivo inatteso e poco gradito di Arsino\u00e8. Mentre sale le scale, Celimene confessa le proprie impressioni dell'amica Arsino\u00e8, che ritiene corrucciata contro il mondo intero, e irascibilmente gelosa degli amanti altrui. Conclude asserendo che ella ha messo gli occhi sul suo Alceste. Sopraggiunge Arsino\u00e8, mentre i due marchesi se ne vanno via. Celimene dunque accoglie l'amica con finta gioia. Arsino\u00e8, nel nome dell'onore confessa all'amica di aver recentemente partecipato a una discussione nella quale il discorso \u00e8 andato a cadere su Celimene, la quale \u00e8 stata dipinta negativamente, soprattutto per le sue note civetterie e via vai di gente da casa sua. Arsino\u00e8 continua, aggiungendo di averla difesa fin dove poteva. Celimene le confessa anch'ella di aver recentemente partecipato a una discussione nella quale il discorso \u00e8 andato a cadere su Arsino\u00e8, la quale \u00e8 stata dipinta molto negativamente, soprattutto per la sua falsit\u00e0, e per proclamare i valori, praticando l'esatto contrario. Conclude asserendo di averla difesa fin dove poteva. Arsino\u00e8 infastidita da tale notizia d\u00e0 inizio ad un breve litigio dal quale finalmente emergono le sincere opinioni che ognuna ha dell'altra. Arsino\u00e8 l'accusa di vantarsi dei suoi numerosi spasimanti e della sua et\u00e0 giovane. Celimene invece l'accusa di peccare d'invidia, e di essere lo sfogo dei suoi risentimenti e dei suoi insuccessi. Celimene si dipartisce lasciandola in compagnia di Alceste. Arsino\u00e8 confessa al suo nuovo interlocutore di aver avuto una lodevole occasione a essere rimasta sola con lui. Arsino\u00e8 inizia dunque una seduzione velata, partendo col dirgli che le sue grandi virt\u00f9 meriterebbero un posto di rilievo nella corte. Alceste ribatte scetticamente di non essere assolutamente portato per l'ambiente cortigiano. Arsino\u00e8, quindi, notando di non ricevere attenzione con tale argomento, inizia a parlare dell'amore di Alceste, che secondo lei \u00e8 mal ricambiato, infatti Celimene lo tradisce. Alceste la esorta a risparmiargli infondati pettegolezzi, che non fanno altro che insinuare il dubbio ed il male in cuor suo. Arsino\u00e8 allora lo invita a seguirla fino a casa, dove potr\u00e0 constatare con i suoi occhi l'infedelt\u00e0 della sua donna. Aggiunge infine, in maniera esplicita, che se dopo l'accaduto vorr\u00e0 aprire il cuore con un'altra donna, lei lo soddisfer\u00e0.\nAtto IV.\nFilinte parla ad Eliante del processo di Alceste, al quale ha assistito, che fortunatamente si \u00e8 concluso con la riappacificazione dei due contendenti. Le spiega di come Alceste si sia orgogliosamente rifiutato di scusarsi con Oronte, e tanto meno di cambiare opinione sul suo sonetto. Filinte infine coglie l'occasione di trovarsi solo con lei per confessarle che nel caso Alceste sposasse Celimene, privandola di varie attenzioni, lui sarebbe lieto di rimediare a ci\u00f2 aprendosi verso di lei. Eliante si mostra sorpresa da tali parole. Proprio in quel momento sopraggiunge Alceste, asserendo mortificato che la sua amata Celimene lo tradisce. Filinte ed Eliante lo incitano a non trarre conclusioni affrettate, poich\u00e9 la gelosia pu\u00f2 far prendere degli abbagli. Alceste ribatte dicendo di avere prove certe dell'infedelt\u00e0 della sua dama. Alceste quindi chiede ad Eliante di aiutarlo a compiere la sua vendetta, concedendosi totalmente a lui, il quale le riserver\u00e0 tutte le attenzioni e i servigi che non ha mai concesso a Celimene. Eliante lo dissuade, dicendogli che molto probabilmente il torto che lui si figura aver subito \u00e8 meno grave di quanto sia, e che l'amore con il tempo finisce con il perdonare tutto. Proprio mentre Alceste ribatte contrariato alla corrente di pensiero di Eliante, arriva Celimene. Alceste quindi inizia ad accusare Celimene di aver ipocritamente irretito il suo amore con false moine, per poi tradirlo. Celimene ribatte pi\u00f9 volte sorpresa, mostrandosi totalmente estranea a tali accuse. Alceste allora le mostra l'inequivocabile prova della sua infedelt\u00e0, tirando fuori una lettera, riconducibile a lei per la calligrafia, satura di parole dolci ed amorose. Alceste conclude le sue accuse asserendo che tali parole sono rivolte a Oronte. Celimene con innocente semplicit\u00e0 ammette la paternit\u00e0 della lettera, ribattendo per\u00f2 che tale lettera potrebbe essere indirizzata anche ad una amica intima, dal momento che non c'\u00e8 scritto a chi \u00e8 indirizzata. Celimene si mostra infine irritata da quelle che lei definisce gelose ed inesistenti congetture. Sopraggiunge Del Bosco, che esorta il padrone a partire immediatamente. Non appena Alceste gli chiede dei chiarimenti, Del Bosco gli dice che due uomini, uno dei quali lui conosce, gli hanno lasciato due biglietti.\nAtto V.\nAlceste legge il contenuto di tali biglietti. Il primo riguarda il suo processo in corso, che a quanto pare ha ormai perso. Il secondo invece, riguarda Oronte, che per vendicarsi del cattivo giudizio dato al suo sonetto si \u00e8 vendicato mettendo in giro nella corte un libro dal contenuto scandaloso, sostenendo che sia stato scritto da lui. Alceste, alle parole del suo servitore, si colma ancor pi\u00f9 di tristezza e di risentimento nei confronti della societ\u00e0 nella quale vive. Giunge quindi alla conclusione che lui debba ritirarsi a vita privata e solitaria, lontano dal resto del mondo. Filinte cerca di ridestare il morale dell'amico, confidandogli che ritirarsi dal civilt\u00e0 sia una decisione sproporzionata. Inoltre gli fa notare che anche nel qual caso perdesse la causa, potr\u00e0 ricorrere in appello e contro la sentenza. Alceste ribatte dicendogli che non ha pi\u00f9 voglia di ricorrere in appello, aggiungendo di preferir perdere la causa, dovendo pagare una multa di 20.000 franchi, in modo tale che tale ingiustizia sia nota a tutti, e che venga tramandata a futura memoria, come prova indelebile della cattiveria umana. Filinte lo incita a non rassegnarsi, dicendo che le perfidie umane mettono in risalto quei pochi che invece possiedono virt\u00f9. Alceste non d\u00e0 conto a ci\u00f2, riconfermando il suo imminente ritiro. Oronte e Alceste esortano Celimene a far luce sulle sue intenzioni amorose, dichiarandosi seduta stante a uno dei due. Celimene si mostra molto contrariata a questa loro decisione inopportuna, asserendo che trova fatica ed esprimersi davanti ad entrambi. Oronte ed Alceste insistono nella loro richiesta. Celimene incita l'amica Eliante ad aiutarla a dissuadere i suoi ammiratori, ma quest'ultima si mostra stranamente contraria, asserendo di non essere in grado di aiutarla. Sopraggiungono i due marchesi Arsino\u00e8, Acaste e Clitandro che a loro volta chiedono a Celimene che sia fatto chiarimento su una lettera scritta da lei, indirizzata ad un misterioso amante. Acaste inizia a leggere tale lettera che scredita e ridicolizza uno ad uno i suoi consueti spasimanti. Inizia tranquillizzando il suo misterioso amante, che non deve esser geloso di nessuno dei seguenti contendenti, dal momento che ella ama solo lui. Descrive dunque Acaste, definendolo un marchesino impacciato e insignificante. Alceste, raramente divertente per la sua stravaganza, ma assai noioso. Oronte, che si crede e si atteggia come un intellettuale e uno scrittore, che per\u00f2 compone versi stancanti. Clitandro, un illuso, ultimo uomo per il quale proverebbe affetto. La lettera continua con Celimene che dice di essere annoiata da tali visite, e che desidererebbe che il suo misterioso amante si presentasse con maggior frequenza. Dopo aver letto ci\u00f2 Acaste e Clitandro si congedano a testa alta dichiarando Celimene una donna non degna di loro. Oronte, pi\u00f9 stupefatto del contenuto della lettera, confida di essergli grato per sapere adesso chi ella realmente \u00e8, dipartendosi con finto orgoglio. Arsino\u00e8, nel tentativo di avvicinarselo prende le difese di Alceste, il quale, ancora legato a Celimene, liquida tale tentativo, asserendo di non aver bisogno delle sue difese, visto che oltre a sapersi difendere da solo non saprebbe come ripagarla di tale favore. Arsino\u00e8 se ne va quindi indignata, ribattendo di non aver tutta quella smania di conquistarlo che lui si figura e di darsi poche arie. Prima di andarsene aggiunge che non lo ritiene degno di una donna come lei, dal momento che \u00e8 semplicemente un avanzo di Celimene. Alceste riprende la discussione con Celimene, la quale finalmente ammette le sue colpe e che ha tutto il diritto di odiarla. Alceste quindi, mosso da un ultimo penoso tentativo di riconciliazione con Celimene, le dice che \u00e8 disposto a dimenticare tutto e a salvarle la faccia da tutti questi pettegolezzi, e in quel caso ella lo sposasse, e andasse a vivere con lui, ritirandosi lontano dalla societ\u00e0. Celimene si mostra favorevole al matrimonio per salvare le apparenze, ma si mostra contraria e spaventata al ritiro lontano dalla societ\u00e0, provocando quindi il ripudio di Alceste, che finalmente riesce a svincolarsi dalla sua rete. Celimene se ne va. Alceste a questo punto, nel tentativo di dimenticare il suo falso amore, si rivolge subito ad Eliante con lodevoli complimenti. Eliante per\u00f2 gli fa notare schiettamente di come abbia intenzione di impegnarsi con Filinte. Alceste, quindi augura una felice esistenza ad entrambi, annunciando di andarsi a ritirare come aveva gi\u00e0 detto, ormai deluso e tradito da tutti e da tutto. Si nota qui come volendo ambire al massimo, si \u00e8 ritrovato con nulla. Filinte, unico suo vero amico, che gli \u00e8 stato sempre vicino e che gli ha sempre dato buoni consigli, mai considerati, a tali parole, incita Eliante ad aiutarlo, affinch\u00e9 non faccia sciocchezze, in preda alla disperazione."}
{"id": "2219601", "revid": "1782831", "url": "https://it.wikipedia.org/wiki?curid=2219601", "title": "Buford e il galoppo fantasma", "text": "Buford e il galoppo fantasma (\"Buford and the Galloping Ghost\") \u00e8 una serie televisiva animata statunitense del 1978, prodotta dalla Hanna-Barbera Productions. \nOriginariamente trasmessa come segmento de \"La corsa spaziale di Yoghi\", la serie \u00e8 composta da due segmenti intitolati \"The Buford Files\" e \"The Galloping Ghost\". \nLa serie \u00e8 stata trasmessa per la prima volta negli Stati Uniti su NBC dal 9 settembre al 25 novembre 1978. In Italia \u00e8 stata trasmessa sulle televisioni locali dal 19 agosto 1980. "}
{"id": "2219603", "revid": "293633", "url": "https://it.wikipedia.org/wiki?curid=2219603", "title": "Francisco da Costa Gomes", "text": ""}
{"id": "2219605", "revid": "436907", "url": "https://it.wikipedia.org/wiki?curid=2219605", "title": "Caparezza ?!", "text": ""}
{"id": "2219606", "revid": "228587", "url": "https://it.wikipedia.org/wiki?curid=2219606", "title": "Ronchetto", "text": ""}
{"id": "2219608", "revid": "124751201", "url": "https://it.wikipedia.org/wiki?curid=2219608", "title": "Storia naturale della religione", "text": "La Storia naturale della religione (\"The Natural History of Religion\") \u00e8 un saggio del filosofo e storico scozzese David Hume, pubblicato nel 1755 e inserito in seguito - insieme con altri tre saggi - nelle \"Quattro dissertazioni\" (1757). \nTema.\nNell'Introduzione, l'autore spiega che il fine dell'opera \u00e8 trovare i fondamenti della religione nella natura umana. Hume, pur accettando i principi del teismo e sostenendo che la costituzione della natura mostra l'esistenza di un autore intelligente, ritiene che il problema dell'origine del sentimento religioso sia pi\u00f9 difficile da risolvere, considerato anche che esistono popoli atei. La religione avrebbe la sua genesi nel sentimento del timore e quindi, conseguentemente, in una speranza di salvezza dopo la morte, pensata come fenomeno ineluttabile e drammatico. \nLa forma di religione pi\u00f9 primitiva \u00e8 il politeismo, che nasce dall'immaginazione dell'uomo, che in uno stato di rozzezza intellettiva, divinizza le varie forze della natura. Le divinit\u00e0 sono in tutto e per tutto simili agli esseri umani, tranne per l'onnipotenza, limitata per\u00f2 dall'ambito circoscritto su cui la divinit\u00e0 esercita il proprio potere.\nCon il progredire della civilt\u00e0 si afferma il monoteismo. La sua affermazione \u00e8 diversa nel popolo e nei filosofi: il primo, sconvolto dall'estrema instabilit\u00e0 della sua condizione esistenziale, accorda ad una divinit\u00e0 fra le tante tutte le perfezioni, elevandola a sommo e unico Dio, mentre i secondi applicano procedimenti logici piuttosto rigorosi, basandosi sull'evidenza empirica e trascurando coincidenze e credenze radicate.\nHume ritiene, per l'appunto, che alla fede nell'esistenza di un ordine e di una finalit\u00e0 nel mondo si possa giungere ragionevolmente solo considerando gli eventi ordinari della natura e della storia, mentre privo di ogni valore persuasivo \u00e8 l'abituale ricorso all'eccezionale e al miracoloso. \nPeraltro, Hume non \u00e8 del tutto convinto che l'andamento delle cose del mondo autorizzi a presupporre l'esistenza di un ordinatore intelligente. Oltretutto, questa divinit\u00e0 appare troppo lontana dall'uomo, e per ovviare a questo inconveniente vengono create \u201cdivinit\u00e0 intermedie\u201d fra l'uomo e Dio.\nHume loda poi la tolleranza delle religioni pagane, contrapposta al fanatismo e all'intolleranza violenta dei monoteismi, pur riconoscendo una maggiore solidit\u00e0 dottrinale a questi ultimi. \nSi deride inoltre il dogma cattolico della presenza reale di Ges\u00f9 Cristo nell'eucaristia, ritenuto non meno assurdo delle credenze politeiste. Ne possiamo concludere che per l'autore la fede pi\u00f9 che come certezza va inquadrata come un sentimento emotivo di origine umana: pur non potendo affermare in modo aprioristico tesi atee, il progresso morale non \u00e8 diretta conseguenza dell'aderire a una religione, perch\u00e9 la religione spesso ha peggiorato la condizione morale dell'uomo nella storia.\nL'opera si chiude con queste parole:"}
{"id": "2219609", "revid": "729019", "url": "https://it.wikipedia.org/wiki?curid=2219609", "title": "Garchitorena", "text": "Garchitorena \u00e8 una municipalit\u00e0 di Quarta classe delle Filippine, situata nella Provincia di Camarines Sur, nella Regione del Bicol.\nGarchitorena \u00e8 formata da 23 baranggay:"}
{"id": "2219612", "revid": "199745", "url": "https://it.wikipedia.org/wiki?curid=2219612", "title": "Crepis froelichiana", "text": "La radichiella di Froelich (nome scientifico Crepis froelichiana ) \u00e8 una pianta angiosperma dicotiledone della famiglia delle Asteraceae.\nEtimologia.\nL'etimologia del nome generico (\"Crepis\") non \u00e8 molto chiara. In latino \"Cr\u00e8p\u00ecs\" significa pantofola, sandalo e i frutti, di alcune specie di questo genere, sono strozzati nella parte mediana ricordando cos\u00ec (molto vagamente) questo tipo di calzare. Inoltre lo stesso vocabolo nell'antica Grecia indicava il legno di Sandalo.. L'epiteto specifico \u00e8 dedicato al naturalista tedesco J.A.Froelich (1766-1841) autore tra l'altro di una monografia del genere \"Gentiana\" e naturalmente dello studio della specie di questa voce; studio pubblicato nel 1838. \nIl nome scientifico della specie \u00e8 stato definito per la prima volta dal botanico Augustin Pyramus de Candolle (1778-1841) nella pubblicazione \" Prodromus Systematis Naturalis Regni Vegetabilis\" ( Prodr. [A. P. de Candolle] 7(1): 165 ) del 1838.\nDescrizione.\nHabitus. La pianta di questa specie \u00e8 una erbacea perenne ma anche cespitoso. La forma biologica \u00e8 emicriptofita rosulata (\"H ros\"), ossia sono piante con gemme svernanti al livello del suolo e protette dalla lettiera o dalla neve, e con le foglie disposte a formare una rosetta basale. Gli steli contengono abbondante latice amaro.\nRadici. La radice \u00e8 del tipo fittonante.\nFusto. La parte aerea \u00e8 afilla, eretta e ramosa di tipo corimboso. Le ramificazioni sono all'ascella di alcune brattee squamiformi e lesiniformi. Lunghezza delle brattee : 1\u00a0cm. L'altezza delle piante varia da 20 a 40\u00a0cm.\nFoglie. Sono presenti solo le foglie basali, brevemente picciolate, a forma lanceolata-spatolata. Il bordo della lamina \u00e8 finemente dentellato e la superficie \u00e8 sparsamente tomentosa e percorsa da nervi secondari ad andamento arcuato. Dimensioni delle foglie: larghezza 1 \u2013 2\u00a0cm; lunghezza 3 \u2013 8\u00a0cm. Le foglie sono disposte in modo alterno.\nInfiorescenza. L'infiorescenza \u00e8 formata da tre o pi\u00f9 capolini emisferici. La struttura dei capolini \u00e8 quella tipica delle \"Asteraceae\": un peduncolo sorregge un involucro sub-cilindrico (svasato) formato da 2 serie di squame, che fanno da protezione al ricettacolo sul quale s'inseriscono i fiori di tipo ligulato. Dimensioni dell'involucro: larghezza 3 \u2013 5\u00a0mm; lunghezza 8 \u2013 13\u00a0mm. Diametro dei capolini : 15 \u2013 22\u00a0mm.\nFiori. I fiori tutti ligulati, sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono ermafroditi, fertili e zigomorfi.\nFrutti. I frutti sono degli acheni con pappo. Il frutto consiste in un achenio fusiforme, glabro e rostrato (senza tubercoli), a 19 - 21 coste e sormontato da un pappo bianco e soffice formato da peli semplici (non ramificati). Dimensioni: achenio 4 \u2013 5\u00a0mm; pappo 5\u00a0mm.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa \"Crepis froelichiana\" appartiene a un genere (\"Crepis\") abbastanza numeroso comprendente dalle 200 alle 300 specie (secondo le varie classificazioni), diffuse soprattutto nell'emisfero boreale (Vecchio Mondo), delle quali quasi una cinquantina sono proprie della flora italiana.\nFilogenesi.\nIl genere di questa voce appartiene alla sottotrib\u00f9 Crepidinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Crepidinae fa parte del \"quarto\" clade della trib\u00f9; in questo clade \u00e8 in posizione \"centrale\" vicina alle sottotrib\u00f9 Chondrillinae e Hypochaeridinae. \nLa sottotrib\u00f9 \u00e8 divisa in due gruppi principali uno a predominanza asiatica e l'altro di origine mediterranea/euroasiatica. Da un punto di vista filogenetico, all'interno della sottotrib\u00f9, sono stati individuati 5 subcladi. Il genere di questa voce appartiene al subclade denominato \"\"Crepis-Lapsana-Rhagadiolus\" clade\", composto dai generi \"Crepis\" , \"Lapsana\" e \"Rhagadiolus\" . Dalle analisi \"Crepis\" risulta parafiletico (per cui la sua circoscrizione \u00e8 provvisoria).\nNella \"Flora d'Italia\" le specie italiane di \"Crepis\" sono suddivise in 4 gruppi e 12 sezioni in base alla morfologia degli acheni, dell'involucro e altri caratteri (questa suddivisione fatta per scopi pratici non ha valore tassonomico). La specie di questa voce appartiene al \"Gruppo 4 \" (gli involucri dei capolini sono privi di peli ghiandolari; gli acheni sono pi\u00f9 o meno uniformi e senza un becco distinto ma con un apice progressivamente attenuato) e alla \"Sezione N\" (le brattee involucrali sono glabre sulla pagina interna; gli acheni hanno 16 - 20 coste).\nI caratteri distintivi per la specie di questa voce sono:\nIl numero cromosomico della specie \u00e8: 2n = 8.\nSottospecie.\nLa tendenza alla poliploidia del genere e quindi anche di questa specie \u00e8 molto marcata, questo significa che facilmente si possono trovare individui della stessa specie con caratteri morfologici anche molto diversi come ad esempio la sottospecie \"dinarica\" che viene descritta pi\u00f9 avanti in questa voce. \u00c8 da notare che questa sottospecie da pi\u00f9 di qualche Autore \u00e8 considerata una specie autonoma con il nome di \"Crepis slovenica\" oppure \"Crepis dinarica\". Per questa specie sono indicate le seguenti sottospecie:\nSpecie simili.\nAllo stesso gruppo e sezione appartengono le seguenti specie:\nSinonimi.\nSono elencati alcuni sinonimi per questa entit\u00e0:\nSottospecie \"dinarica\"\nSottospecie \"froelichiana\""}
{"id": "2219616", "revid": "1486495", "url": "https://it.wikipedia.org/wiki?curid=2219616", "title": "Space Ghost", "text": "Space Ghost \u00e8 il protagonista di alcune serie televisive animate della Hanna-Barbera, tra le quali Space Ghost, Space Stars e Space Ghost Coast to Coast, creato dal fumettista Alex Toth e dai noti produttori William Hanna e Joseph Barbera, disegnato dallo stesso Alex Toth e doppiato nelle versioni originali da Gary Owens in \"Space Ghost\", \"Space Stars e in\" ', da George Lowe in \"Space Ghost Coast to Coast\", \"Cartoon Planet\", \"The Brak Show\", \"Squidbillies\", \"Perfect Hair Forever\", \"Robot Chicken\", \"Aqua Teen Hunger Force Colon Movie Film For Theaters\" e ' e da Andy Merrill negli episodi \"Live Action Space Ghost\" e \"Living Ghost\", rispettivamente di \"Space Ghost Coast to Coast\" e \"Cartoon Planet\". La prima apparizione del supereroe risale al primo episodio della serie animata dall'omonimo nome, \"The Heat Thing\". La prima serie animata debutt\u00f2 nel 1966 accanto ai segmenti di \"Dino Boy nella valle perduta\", e termin\u00f2 nel 1968 con 42 episodi di \"Space Ghost\" e 18 di \"Dino Boy\". Nel 1981 vennero trasmessi altri 22 episodi nel blocco animato di \"Space Stars\". Nel 1994, Space Ghost divenne protagonista di un talk show animato per adulti, \"Space Ghost Coast to Coast\", andato in onda su Adult Swim fino al 2004 e ripreso dal 2006 al 2008 nella vecchia piattaforma di GameTap.\nNegli Stati Uniti, Space Ghost \u00e8 considerato il supereroe pi\u00f9 popolare degli anni 60. Diviene il punto di riferimento per lo sviluppo di diversi eroi cosmici tra cui il celebre vigilante cosmico Nexus personaggio iconico del fumetto indipendente degli anni ottanta e novanta. Il suo disegnatore Steve Rude dichiara di essersi ispirato a \"Space Ghost\" per modellare il super eroe creato insieme a Mike Baron nel 1981.\nRuolo nelle serie animate.\n\"Space Ghost - Il Fantasma dello Spazio\".\nLa serie originale ha debuttato nel 1966. Nella serie originale, Space Ghost era un combattente del crimine intergalattico proveniente da Ghost Planet. In questa serie, Space Ghost ha la capacit\u00e0 di diventare invisibile (attraverso la sua cintura), di volare e di sparare raggi dai suoi polsi. Space Ghost, insieme ai suoi aiutanti Jan, Jayce e la scimmia Blip, combattono i nemici Moltar, Zorak, Black Widow, Metallus, Brak e Creature King. Gli episodi di \"Space Ghost\" erano intervallati dagli episodi di \"Dino Boy\" nella valle perduta. Durante la messa in onda originale, sono stati trasmessi 42 segmenti di \"Space Ghost\" e 18 segmenti di \"Dino Boy\". La serie si \u00e8 conclusa nel 1968 ma \u00e8 stata riproposta in syndication negli anni 70. In questa serie, Space Ghost \u00e8 stato doppiato da Gary Owens.\n\"Space Stars\".\nNel 1981, NBC ripropone il personaggio di Space Ghost per un revival di altri 22 episodi, \"Space Stars\". I segmenti di Space Ghost venivano intervallati insieme a quelli di altre quattro miniserie animate: \"Gli Erculoidi\", \"Teen Force\", \"Asso spaziale e i suoi segugi\" e \"Space Stars Finale\". La serie introduce un nuovo assortimento di cattivi tra cui Space Spectre, una versione malvagia di Space Ghost proveniente da un universo alternativo. Gary Owens ripropone il suo ruolo di doppiatore di Space Ghost.\n\"Space Ghost Coast to Coast\".\nIl personaggio Space Ghost questa volta ospita un talk show, lo Space Ghost Coast to Coast, trasmesso dal 1994 su Cartoon Network. Fanno una piccola apparizione anche i cattivi della serie originale, quindi Zorak, Moltar e gli altri, in particolare Brak. Lo show \u00e8 stato trasmesso a tarda notte, come se fosse un Late Show with David Letterman, in versione cartone animato. Tra le celebrit\u00e0 intervistate da Space Ghost ci sono: Beck, David Byrne, Bill Nye, gli illusionisti Penn &amp; Teller, Elvira, Hanson, Joel Hodgson, Carrot Top, Jim Carrey, Jon Benjamin, Jon Stewart, Conan O'Brien, Thurston Moore, Pavement, Adam West, Bj\u00f6rk, Thom Yorke, \"Weird Al\" Yankovic, Goldie Hawn, Timothy Leary, Mark Hamill e tanti altri. In questa serie, Space Ghost \u00e8 stato doppiato da George Lowe. In questa versione, il vero nome di Space Ghost \u00e8 Tad Ghostal e ha un fratello gemello di nome Ciad che ha tentato di sradicare il suo spettacolo. Prima che potessero entrare in una lotta laser, la madre invit\u00f2 entrambi a prendere un pezzo della sua mente. Prima di attaccare il telefono, ordina anche ai due di fare pace immediatamente.\nIl talk show ha riutilizzato l'animazione degli archivi della Hanna-Barbera.\nCoast to Coast si affida pesantemente all'umorismo dell'assurdo, surreale e persino dadaista. Il cartone \u00e8 stato trasmesso dal 1994 al 1999, ritornando poi con due nuovi episodi nel 2001 e trasferendosi definitivamente sul blocco notturno di Cartoon Network, Adult Swim. La serie si \u00e8 conclusa su Adult Swim nel 2004. I personaggi di Jan, Jace e Blip (gli antichi sidekicks dello Space Ghost) appaiono due volte nel programma. Dopo circa otto stagioni, lo show \u00e8 andato in pausa, e gli scrittori Dave Willis e Matt Maiellaro hanno riutilizzato i tre personaggi dell'episodio Baffler Meal, per creare un altro spin-off divenuto popolare, chiamato Aqua Teen Hunger Force. Dopo che il cartone ha avuto successo, \"Baffler Meal\" \u00e8 stato ritrasmesso nel 2003.\nPi\u00f9 tardi sono arrivati altri nuovi episodi di Space Ghost Coast to Coast, comparsi sul canale \"Animation\" del servizio GameTap, a partire dal 30 maggio 2006. La maggior parte degli ospiti erano personaggi di videogiochi o musicisti. Il 31 maggio 2008, lo show si \u00e8 concluso, quando la sezione TV di GameTap \u00e8 stata cancellata.\n\"Cartoon Planet\".\nA seguito della popolarit\u00e0 di \"Space Ghost Coast to Coast\", il programma ha generato uno spin-off intitolato \"Cartoon Planet\", andato in onda dal luglio 1995 su TBS e successivamente su Cartoon Network come blocco di programmazione animato dalla durata di un'ora. Ospitato da Space Ghost e i suoi compagni imprigionati Zorak e Brak, gli episodi consistevano in sketch e brani originali e presentavano cartoni animati completi provenienti dalla libreria Turner Entertainment, tra cui vecchi cortometraggi e cartoni animati della Hanna-Barbera, inclusi gli episodi originali di Space Ghost degli anni '60. La serie ha cessato la produzione nel 1997 ed \u00e8 stata riconfezionata in 22 episodi di mezz'ora con l'esclusione dei cartoni animati classici.\nL'accoglienza positiva sui brani di \"Cartoon Planet\" hanno portato alla distribuzione di tre album correlati alla serie: \"Modern Music for Swinging Superheroes\" nel 1996 (un album promozionale non commerciale) \"Space Ghost's Musical Bar-B-Que\" nel 1997 e \"Space Ghost's Surf &amp; Turf\" nel 1998, questi ultimi due pubblicati da Rhino Entertainment. \n\"Cartoon Planet\" ha ricevuto un revival trasmesso dal 30 marzo 2012 all'8 febbraio 2014, condotto da Zorak e Brak. Oltre a presentare un format differente rispetto alla versione originale, il revival include la programmazione originale di Cartoon Network, in particolare i Cartoon Cartoons, ed \u00e8 animata in Adobe Flash.\nDoppiatori.\nNegli anni, la voce originale di Space Ghost \u00e8 stata ripetutamente cambiata:\nNella versione italiana invece si conoscono:"}
{"id": "2219618", "revid": "287204", "url": "https://it.wikipedia.org/wiki?curid=2219618", "title": "Stefan Hubner", "text": ""}
{"id": "2219625", "revid": "85053", "url": "https://it.wikipedia.org/wiki?curid=2219625", "title": "Sottomarino da appoggio", "text": ""}
{"id": "2219630", "revid": "765341", "url": "https://it.wikipedia.org/wiki?curid=2219630", "title": "Goa (Camarines Sur)", "text": "Goa \u00e8 una municipalit\u00e0 di Seconda classe delle Filippine, situata nella Provincia di Camarines Sur, nella Regione del Bicol.\nGoa \u00e8 formata da 34 baranggay:"}
{"id": "2219631", "revid": "627593", "url": "https://it.wikipedia.org/wiki?curid=2219631", "title": "Grande Milano", "text": ""}
{"id": "2219633", "revid": "628767", "url": "https://it.wikipedia.org/wiki?curid=2219633", "title": "Alqu\u00edzar", "text": "Alqu\u00edzar \u00e8 un comune di Cuba, situato nella provincia di Artemisa. \nAltri progetti.\n "}
{"id": "2219635", "revid": "287204", "url": "https://it.wikipedia.org/wiki?curid=2219635", "title": "Artemisa", "text": "Artemisa \u00e8 un comune di Cuba, capoluogo della provincia omonima. Prima del 2011 era uno dei 19 comuni e quello con maggior estensione e popolazione dell'antica Provincia di L'Avana. Artemisa \u00e8 appartenuta alla Provincia di L'Avana dal 1970 al 2010. Dal 1878 (anno in cui si sono formate le provincie di Cuba) fino al 1969 \u00e8 appartenuta alla provincia di Pinar del Rio. Il comune di Artemisa ha un'estensione di 642 chilometri quadrati e una popolazione che supera gli 82.000 abitanti (2012). Il comune include la citt\u00e0 di Artemisa (46.000 abitanti nel 2012) e i paesi di Las Ca\u00f1as, El Pilar, Lincoln, Pijirigua, Mangas, Puerta de la Guira, Neptuno, El Coral e Cayajabos. Esso \u00e8 situato nel centro-sud dell'attuale provincia di Artemisa, a 60 chilometri a sud-ovest rispetto a L'Avana. Il comune confina a nord coi comuni di Mariel e Guanajay, a sud col golfo di Bataban\u00f3 (che sbocca nel Mar dei Caraibi), a est coi comuni di Caimito e Alqu\u00edzar e a ovest col comune di Candelaria.\nIl comune \u00e8 soprannominato \"Jard\u00edn de Cuba\" (\"Giardino di Cuba\") a causa delle sue antiche coltivazioni di caff\u00e8 e al paesaggio pianeggiante. \u00c8 anche soprannominata \"Villa Roja\" a causa del colore rosso del terreno.\nOrigine del nome.\nIl comune di Artemisa, secondo le tradizioni, si chiama cos\u00ec per via dell'erba Artemisa (Artemisia vulgaris o Ambrosia artemisiifolia), pianta dall'inconfondibile fragranza e uso medicinale che cresceva in quelle terre. "}
{"id": "2219638", "revid": "628767", "url": "https://it.wikipedia.org/wiki?curid=2219638", "title": "Bataban\u00f3", "text": "Bataban\u00f3 \u00e8 un comune di Cuba, situato nella provincia di Mayabeque. \nAltri progetti.\n "}
{"id": "2219639", "revid": "125375778", "url": "https://it.wikipedia.org/wiki?curid=2219639", "title": "Vittorio Claudio Surdo", "text": "Biografia.\n\u00c8 nato a Suq el-Juma\u02bf (oggi quartiere di Tripoli in Libia) il 22 novembre 1943. Ha frequentato l'Universit\u00e0 di Roma ed ha conseguito la Laurea in scienze politiche il 21 novembre 1967. In seguito a concorso \u00e8 stato nominato Volontario nella carriera diplomatica il 7 aprile 1970 e assegnato alla Direzione Generale Relazioni Culturali, Ufficio V, il 17 agosto 1970. Il 7 ottobre 1970 \u00e8 stato confermato con il grado di Segretario di legazione. Il 29 marzo 1972 \u00e8 stato trasferito presso la Direzione Generale del Personale, Ufficio V..\nLa sua prima sede all'estero \u00e8 stata Il Cairo, dove assume servizio nell'Ambasciata il 1\u00ba settembre 1973. Promosso Primo Segretario di legazione il 7 ottobre 1974, il 20 aprile 1976 \u00e8 trasferito presso il Consolato Generale a Parigi con l'incarico di Primo Vice Console e successivamente di Console aggiunto (dal 1\u00ba maggio 1976). Rientrato in Italia, assume servizio presso la Direzione Generale per la Cooperazione Culturale Scientifica e Tecnica come Capo Segreteria il 1\u00ba giugno 1978. \u00c8 promosso Consigliere di Legazione il 1\u00ba maggio 1980.\n\u00c8 nominato Consigliere presso l'Ambasciata a Teheran il 20 settembre 1981 ed \u00e8 confermato nella stessa sede con funzioni di Primo consigliere il 1\u00ba gennaio 1984. Ottiene il grado di Consigliere di ambasciata il 1\u00ba luglio 1985 ed \u00e8 nominato Consigliere a Bonn il 5 ottobre 1985, dove \u00e8 confermato con funzioni di Primo consigliere il 2 novembre 1985. Rientra nuovamente in Italia ed \u00e8 posto alle dirette dipendenze del Direttore Generale degli Affari Politici il novembre 1989. Il 29 gennaio 1990 \u00e8 nominato Vice Capo del Servizio Stampa e Informazione. Il 10 giugno 1991 \u00e8 nominato Capo Ufficio I della Direzione Generale Affari Politici.\nPromosso Inviato straordinario e Ministro plenipotenziario di 2\u00aa classe il 2 agosto 1991, \u00e8 designato Ambasciatore a Kiev il 1\u00ba giugno 1992. Rientra in Italia e l'11 novembre 1996 \u00e8 Vice Direttore Generale delle Relazioni Culturali. Successivamente \u00e8 inviato in Albania quale Capo della Delegazione diplomatica speciale dal 12 giugno all'11 dicembre 1997, quando ottiene l'incarico di Capo dell'Ufficio del Segretario Generale. Promosso Inviato straordinario e Ministro plenipotenziario di 1\u00aa classe il 6 agosto 1998, \u00e8 ambasciatore ad Ankara dal 5 luglio 1999 al 2 febbraio 2004, quando \u00e8 nominato Direttore Generale per il Personale del Ministero degli Affari Esteri.\nDal 22 aprile 2006 al 30 novembre 2010 \u00e8 stato Ambasciatore d'Italia a Mosca, accreditato anche a Ashgabat (Turkmenistan). Dal 1\u00ba febbraio \u00e8 Consulente Senior del gruppo ENEL. Dal 1\u00ba agosto 2013 \u00e8 Direttore per le Relazioni Esterne e la Comunicazione di Lukoil Italia."}
{"id": "2219640", "revid": "628767", "url": "https://it.wikipedia.org/wiki?curid=2219640", "title": "Bauta (Cuba)", "text": "Bauta \u00e8 un comune di Cuba, situato nella provincia di Artemisa. "}
{"id": "2219642", "revid": "628767", "url": "https://it.wikipedia.org/wiki?curid=2219642", "title": "Bejucal", "text": "Bejucal \u00e8 un comune di Cuba, situato nella provincia di Mayabeque.\nStoria.\nLa ferrovia aperta tra L'Avana e Bejucal il 19 novembre 1837 dalla Compania de Caminos de Hierro de La Habana fu il primo tratto ferroviario aperto in America latina.\nQuesti primi 27.5 km di linea furono poi prolungati fino a G\u00fcines.\nAltri progetti.\n "}
{"id": "2219643", "revid": "1573940", "url": "https://it.wikipedia.org/wiki?curid=2219643", "title": "Edops craigi", "text": "L'edope (Edops craigi ) era un anfibio ora estinto, appartenente ai temnospondili. Visse nel Permiano inferiore (circa 280 milioni di anni fa) e i suoi resti sono stati ritrovati in Texas.\nDescrizione.\nL'aspetto di questo animale doveva essere molto compatto e robusto; il corpo era massiccio, e le zampe corte e robuste. L'animale doveva raggiungere i 2 metri di lunghezza. Il cranio era molto grande (lunghezza oltre 60 centimetri) e di forma pi\u00f9 o meno triangolare, dotato di numerosi denti aguzzi adatti senza dubbio a una dieta piscivora. Il cranio era dotato di alcune ossa nella parte posteriore che, nei temnospondili successivi, sarebbero scomparse. Le orbite di Edops, inoltre, erano piuttosto piccole. Il tipo di vertebre suggerisce che questo animale fosse particolarmente impacciato sulla terraferma, mentre doveva trovarsi a suo agio in acqua.\nLa staffa dell'orecchio di Edops era di foggia arcaica: l'osso, lungo circa 11 centimetri, era pi\u00f9 massiccio di quello di altri temnospondili e possedeva un collo distinto, una cresta dorsale e un processo ventrale incompletamente suddiviso (Schoch, 2019).\nClassificazione.\nL'edope \u00e8 considerato uno dei pi\u00f9 primitivi fra tutti i temnospondili, a causa di alcune caratteristiche del cranio. D\u00e0 il nome al gruppo degli edopoidi, una superfamiglia arcaica che sopravvisse per\u00f2 fino al Permiano superiore (\"Nigerpeton\"). Nonostante aspetto e nome siano simili a quelli del ben noto \"Eryops\", vissuto pi\u00f9 o meno negli stessi luoghi e nello stesso periodo, i due animali non sono strettamente imparentati: \"Eryops\" infatti appartiene a un gruppo pi\u00f9 evoluto di temnospondili."}
{"id": "2219644", "revid": "380453", "url": "https://it.wikipedia.org/wiki?curid=2219644", "title": "Davide Saitta", "text": "Carriera.\nLa carriera di Davide Saitta inizia nel 2002 quando entra a far parte del Milvus Volley di Catania, in Serie C; nella stagione successiva passa al Top Volley di Latina, con cui gioca nelle giovanili, per poi passare a met\u00e0 campionato in prima squadra, in Serie A1. La stessa situazione si verifica anche nelle due annate successive quando per\u00f2 veste la maglia della Sisley Volley di Treviso: nel 2005, con la nazionale Under-19, vince la medaglia di bronzo sia al campionato europeo che al campionato mondiale, mentre nel 2006, con la nazionale Under-20, vince l'ennesimo bronzo al campionato europeo di categoria.\nNella stagione 2006-07 \u00e8 alla Pallavolo Reima Crema, in Serie A2, mentre l'annata seguente ritorna alla Sisley, dove resta per due stagioni, vincendo anche una Supercoppa italiana; nel 2008 ottiene le prime convocazioni in nazionale, con cui vince nel 2009 la medaglia d'oro ai XVI Giochi del Mediterraneo di Pescara.\nDopo il campionato 2009-10, nuovamente alla Top Volley di Latina, in quello 2010-11 gioca per il Volley Forl\u00ec, tuttavia nel mese di dicembre viene ceduto alla Sir Safety Perugia, in serie cadetta, con cui conclude l'annata; a stagione 2011-12 gi\u00e0 iniziata si trasferisce a La Fenice Volley Isernia, sempre in Serie A2.\nNella stagione 2012-13 viene ingaggiato dalla Pallavolo Molfetta, con cui ottiene la promozione in Serie A1, nella quale gioca nel campionato successivo, sempre con lo stesso club; con la nazionale vince la medaglia d'argento al campionato europeo 2013.\nNella stagione 2014-15 si trasferisce in Francia, per giocare nello Spacer's Toulouse Volley, in Ligue A, campionato dove rimane anche nella stagione successiva ma con il Paris Volley, aggiudicandosi la vittoria del campionato. Per l'annata 2016-17 si accasa al , sempre in Ligue A.\nRitorna in Italia nella stagione 2018-19 tesserato dalla , in Superlega, mentre nella stagione 2020-21 si accasa alla di Vibo Valentia, sempre nella stessa divisione."}
{"id": "2219645", "revid": "628767", "url": "https://it.wikipedia.org/wiki?curid=2219645", "title": "Caimito (Cuba)", "text": "Caimito \u00e8 un comune di Cuba, situato nella provincia di Artemisa. Fino al 2010 apparteneva alla provincia dell'Avana.\nAltri progetti.\n "}
{"id": "2219647", "revid": "628767", "url": "https://it.wikipedia.org/wiki?curid=2219647", "title": "Guanajay", "text": "Guanajay \u00e8 un comune di Cuba, situato nella provincia de L'Avana. \nAltri progetti.\n "}
{"id": "2219650", "revid": "628767", "url": "https://it.wikipedia.org/wiki?curid=2219650", "title": "G\u00fcines", "text": "G\u00fcines \u00e8 un comune di Cuba, situato nella provincia di Mayabeque. "}
{"id": "2219652", "revid": "22356", "url": "https://it.wikipedia.org/wiki?curid=2219652", "title": "Edops", "text": ""}
{"id": "2219653", "revid": "628767", "url": "https://it.wikipedia.org/wiki?curid=2219653", "title": "G\u00fcira de Melena", "text": "G\u00fcira de Melena \u00e8 un comune di Cuba, situato nella provincia di Artemisa."}
{"id": "2219654", "revid": "729019", "url": "https://it.wikipedia.org/wiki?curid=2219654", "title": "Lagonoy", "text": "Lagonoy \u00e8 una municipalit\u00e0 di Terza classe delle Filippine, situata nella Provincia di Camarines Sur, nella Regione del Bicol.\nLagonoy \u00e8 formata da 38 baranggay:"}
{"id": "2219656", "revid": "628767", "url": "https://it.wikipedia.org/wiki?curid=2219656", "title": "Jaruco", "text": "Jaruco \u00e8 un comune di Cuba, situato nella provincia di Mayabeque. \nAltri progetti.\n "}
{"id": "2219659", "revid": "628767", "url": "https://it.wikipedia.org/wiki?curid=2219659", "title": "Madruga", "text": "Madruga \u00e8 un comune di Cuba, situato nella provincia di Mayabeque. \nAltri progetti.\n "}
{"id": "2219666", "revid": "154893", "url": "https://it.wikipedia.org/wiki?curid=2219666", "title": "Festa della dodicesima notte", "text": ""}
{"id": "2219667", "revid": "767487", "url": "https://it.wikipedia.org/wiki?curid=2219667", "title": "Melena del Sur", "text": "Melena del Sur \u00e8 un comune di Cuba, situato nella provincia di Mayabeque."}
{"id": "2219670", "revid": "628767", "url": "https://it.wikipedia.org/wiki?curid=2219670", "title": "Nueva Paz", "text": "Nueva Paz \u00e8 un comune di Cuba, situato nella provincia di Mayabeque. "}
{"id": "2219672", "revid": "628767", "url": "https://it.wikipedia.org/wiki?curid=2219672", "title": "Quivic\u00e1n", "text": "Quivic\u00e1n \u00e8 un comune di Cuba, situato nella provincia di Mayabeque. \nAltri progetti.\n "}
{"id": "2219673", "revid": "154893", "url": "https://it.wikipedia.org/wiki?curid=2219673", "title": "Torrente Baganza", "text": ""}
{"id": "2219676", "revid": "1318658", "url": "https://it.wikipedia.org/wiki?curid=2219676", "title": "San Antonio de los Ba\u00f1os", "text": "San Antonio de los Ba\u00f1os \u00e8 un comune di Cuba, situato nella provincia di Artemisa.\nNel luglio 2021 la citt\u00e0 \u00e8 balzata all'onore delle cronache per l'inizio delle proteste anti-governative, scatenate dalle condizioni economiche e sociali della popolazione locale aggravate dalla crisi economica e dalla pandemia."}
{"id": "2219679", "revid": "628767", "url": "https://it.wikipedia.org/wiki?curid=2219679", "title": "San Jos\u00e9 de las Lajas", "text": "San Jos\u00e9 de las Lajas \u00e8 un comune di Cuba, capoluogo della provincia di Mayabeque."}
{"id": "2219683", "revid": "628767", "url": "https://it.wikipedia.org/wiki?curid=2219683", "title": "San Nicol\u00e1s (Cuba)", "text": "San Nicol\u00e1s \u00e8 un comune di Cuba, situato nella provincia di Mayabeque."}
{"id": "2219684", "revid": "1226", "url": "https://it.wikipedia.org/wiki?curid=2219684", "title": "Testaroli (Testaieu)", "text": ""}
{"id": "2219686", "revid": "1910402", "url": "https://it.wikipedia.org/wiki?curid=2219686", "title": "Baghdad 1.9.9.1.", "text": "Baghdad 1.9.9.1. \u00e8 una musicassetta autoprodotta, pubblicata nel febbraio 1991, del collettivo Uniti contro la Guerra, formato da Assalti Frontali e altri musicisti. \u00c8 una risposta in musica delle realt\u00e0 pacifiste italiane alla Guerra del Golfo.\nIl brano principale (\"Baghdad 1.9.9.1.\") \u00e8 stato ripubblicato in forma ridotta nell'album di Assalti Frontali del 1992 \"Terra di nessuno\".\nFormazione e musicisti.\nMilitant A, Castro X, Don Rico (Sud Sound System), Baby Moni, Mary Queen, Mati Dread, Hip Pap, King (AK 47), Rankis Nano, Cheecky P, Vento Rosso, Filtro X, R. WGS Pantanella, Tansi, NCOT, Breezy G., Drenni, Panama, Original."}
{"id": "2219688", "revid": "1486495", "url": "https://it.wikipedia.org/wiki?curid=2219688", "title": "Space Ghost e Dino Boy", "text": "Space Ghost e Dino Boy (\"Space Ghost\") \u00e8 una serie televisiva animata statunitense, creata da Alex Toth nel 1966, prodotta dalla Hanna-Barbera Productions e trasmessa su CBS. La serie era composta da tre segmenti, due di \"Space Ghost - Il Fantasma dello Spazio\" e uno di \"Dino Boy nella valle perduta\". Negli Stati Uniti la serie ottenne un titolo alternativo, \"Space Ghost and Dino Boy\", utilizzato per differenziarlo da Space Ghost Coast to Coast di Adult Swim, su Cartoon Network. \nTrama.\nSpace Ghost - Il Fantasma dello Spazio.\nSpace Ghost, insieme ai due ragazzi Jan e Jace e alla loro scimmia Blip, combattono i cattivi nello spazio. Di solito i ragazzi e la loro scimmia vengono catturati o intrappolati dai cattivi e Space Ghost dovr\u00e0 sconfiggere i cattivi e salvare la giornata. I nemici sono Zorak, Brak, suo fratello Sisto, Creature King, Vedova Nera, Lokar, Moltar e Metallus.\nDino Boy nella valle perduta.\nDino Boy \u00e8 un giovane ragazzo di nome Todd, che si paracadut\u00f2 fuori da un aereo che stava precipitando insieme ai suoi genitori.\nSbarca in una valle sud-americana sconosciuta dove dinosauri, cavernicoli e mammiferi preistorici sono sopravvissuti in qualche modo, a fianco di altre strane creature e trib\u00f9 come gli Uomini Muschio, i Pigmei Rocciosi, gli Uomini dei Vermi, i Vampiroidi e altri. Dino Boy poi incontra Ugh (che salva Dino Boy da uno Smilodonte) e il suo animale domestico Bronty il Brontosauro, che gli diventa amico negli episodi a venire."}
{"id": "2219689", "revid": "628767", "url": "https://it.wikipedia.org/wiki?curid=2219689", "title": "Santa Cruz del Norte", "text": "Santa Cruz del Norte \u00e8 un comune di Cuba, situato nella provincia di Mayabeque. "}
{"id": "2219697", "revid": "22356", "url": "https://it.wikipedia.org/wiki?curid=2219697", "title": "Poposauridi", "text": ""}
{"id": "2219698", "revid": "785863", "url": "https://it.wikipedia.org/wiki?curid=2219698", "title": "Alberto Olivero", "text": "Biografia.\nInizia la carriera di attore negli anni ottanta, recitando in alcuni film e fiction televisive e a teatro con la compagnia del TAG Teatro di Mestre prima e con quella del Teatro Stabile di Torino poi; nello stesso periodo lavora anche in radio, partecipando a radiodrammi e letture presso la sede Rai di Torino e la RTSI. Negli anni novanta inizia a doppiare piccoli ruoli in vari film e anime. Il ruolo che lo ha reso famoso arriva nel 1996, presso la Merak Film: infatti viene scelto da Paolo Torrisi come voce del personaggio di Piccolo nelle prime tre serie di \"Dragon Ball\".\nDopo circa 13 anni, nel 2016, torna a doppiare Piccolo in \"Dragon Ball Super\" ma solo nei primi 27 episodi; il giorno prima della messa in onda, infatti, annuncia il ritiro dalla professione per motivi di salute, venendo sostituito nel resto della serie da Luca Ghignone. Ha doppiato anche in ambito videoludico, \u00e8 suo infatti il ruolo di Cole MacGrath, protagonista dei primi due \"Infamous\" e di Gabriel \"Gabe\" Logan della serie di Syphon Filter.\nOlivero ha lavorato anche come direttore del doppiaggio, e ha collaborato per alcuni anni con lo Studio ASCI (dove ha svolto la funzione di direttore artistico) e con la Vision. Fino al 2004 ha fatto parte del consiglio direttivo dell'ADAP, dando voce a vari spot televisivi."}
{"id": "2219703", "revid": "729019", "url": "https://it.wikipedia.org/wiki?curid=2219703", "title": "Libmanan", "text": "Libmanan \u00e8 una municipalit\u00e0 di Prima classe delle Filippine, situata nella Provincia di Camarines Sur, nella Regione del Bicol.\nLibmanan \u00e8 formata da 75 baranggay:"}
{"id": "2219704", "revid": "599013", "url": "https://it.wikipedia.org/wiki?curid=2219704", "title": "Cosimo Gallotta", "text": "Giocava nel ruolo di schiacciatore.\nCresce pallavolisticamente tra Eboli e Battipaglia (Sa)\nDopo le giovanili nel Volley Ball Club di Battipaglia (Sa) dove si laurea Campione Italiano di U14, viene acquistato e passa nel 1991 al vivaio della Ghirada nella Sisley Treviso, dove completa la sua formazione sportiva ed esordisce a 17 Anni in Serie A nella Sisley dei fenomeni (Bernardi, Zorzi, Tofoli, Gardini, Passani, Fomin).\nCon Montali allenatore vince Campionato Italiano, Supercoppa Italiana, Coppa Campioni, Supercoppa Europea.\nNel 1996 con la nazionale minore, partecipa al campionato europeo,dove si qualifica Campione Europeo U20 e viene premiato come miglior giocatore di quella edizione 1996.\nPalmar\u00e8s.\nClub.\n1995-1996.\nCampionato Italiano A2\n2001-2002"}
{"id": "2219710", "revid": "767487", "url": "https://it.wikipedia.org/wiki?curid=2219710", "title": "Una nuova visione del mondo", "text": "Una nuova visione del mondo \u00e8 l'EP che segna la svolta solista di Tormento, dopo la fine dell'esperienza con i Sottotono."}
{"id": "2219713", "revid": "1442080", "url": "https://it.wikipedia.org/wiki?curid=2219713", "title": "Stazione di London Bridge", "text": "La stazione di London Bridge () \u00e8 una stazione sita a Londra, nel Regno Unito, nel borgo londinese di Southwark. Si trova immediatamente a sud-est del London Bridge ed a 2,6\u00a0km ad est di Charing Cross. \u00c8 una delle pi\u00f9 vecchie stazioni del mondo e la quarta, per traffico passeggeri, di Londra.\nLa stazione sulle linee principali, \u00e8 una delle stazioni britanniche gestite direttamente dal Network Rail ed il capolinea e stazione d'interscambio della central London. Essa ha avuto un traffico di 47\u00a0874\u00a0000 passeggeri nel 2017. Si trova nella Travelcard Zone 1 ed \u00e8 uno dei due capolinea ferroviari di Londra ubicato a sud del Tamigi assieme alla stazione di Waterloo.\nStoria.\nLondon Bridge, assieme alla stazione di Deptford, \u00e8 la pi\u00f9 vecchia stazione attualmente presente nell'area della Greater London e venne aperta nel 1836. Essa \u00e8 costituita da due stazioni separate collegate da un edificio comune che accoglie tutti i servizi della stazione.\nProgetti.\nLa stazione di London Bridge avr\u00e0 un notevole aumento del traffico in seguito all'entrata in funzione del servizio Thameslink, con l'incremento di tre nuove piattaforme. Per creare lo spazio necessario sono state studiate diverse soluzioni compresa una stazione su due livelli. Il numero delle piattaforme di testa verr\u00e0 ridotto da nove a sei ed i lavori dovrebbero aver termine in futuro. La maggior parte dei lavori verr\u00e0 concentrata infatti in futuro.\nMovimento.\nLe piattaforme passanti da 1 a 6 sono ubicate nel lato nord della stazione. Le piattaforme da 1 a 3 servono i treni che hanno capolinea alla stazione di Cannon Street mentre i treni da e per Charing Cross esano le piattaforme da 4 a 6. Le piattaforme 5 e 6 servono anche i servizi della First Capital Connect (\"Thameslink\") da Bedford a Brighton via Luton, St Albans, St Pancras International, Farringdon, City Thameslink, Blackfriars e Gatwick Airport. La piattaforma 6 \u00e8 la pi\u00f9 trafficata d'Europa in quanto vi transitano tutti i treni che fanno capolinea a Charing Cross e Blackfriars.\nLe piattaforme dalla 8 alla 16 si trovano nel lato sud della stazione e sono generalmente utilizzati dalle Compagnie che collegano il sud dell'Inghilterra.\nLe piattaforme dalla 10 alla 12 hanno diversi servizi per Tunbridge Wells via Redhill.\nInterscambi.\nLa stazione costituisce un importante interscambio con le linee Jubilee e Northern della metropolitana di Londra.\nNelle vicinanze della stazione effettuano fermata numerose linee urbane di superficie, gestite da London Buses.\nInfine, poco a nord della stazione \u00e8 presente il molo di London Bridge City sul fiume Tamigi; il molo \u00e8 gestito dalla Thames Clipper ed \u00e8 utilizzato dalla linea che collega con Canary Wharf, Greenwich e l'the O2 ad est, e con Embankment ad ovest."}
{"id": "2219718", "revid": "154893", "url": "https://it.wikipedia.org/wiki?curid=2219718", "title": "Val Baganza", "text": ""}
{"id": "2219727", "revid": "6923", "url": "https://it.wikipedia.org/wiki?curid=2219727", "title": "London Bridge station", "text": ""}
{"id": "2219728", "revid": "107042053", "url": "https://it.wikipedia.org/wiki?curid=2219728", "title": "Il mondo dell'illusione", "text": "Il mondo dell'illusione \u00e8 il primo album in studio pubblicato da Tormento dopo aver lasciato i Sottotono. Il disco \u00e8 uscito nel 2004 per Antibe Music."}
{"id": "2219732", "revid": "712828", "url": "https://it.wikipedia.org/wiki?curid=2219732", "title": "Un incantesimo dischiuso tra i petali del tempo per Rina", "text": ""}
{"id": "2219737", "revid": "729019", "url": "https://it.wikipedia.org/wiki?curid=2219737", "title": "Ryan AQM-91 Firefly", "text": "Il Ryan AQM-91 Firefly fu un velivolo sperimentale sviluppato durante la guerra del Vietnam come APR da ricognizione a lungo raggio, che potesse arrivare in Cina.\nSviluppo.\nIl drone da ricognizione Ryan Model 147 Lightning Bug fu un successo in Vietnam nei primi anni sessanta, ma mancava dell'autonomia necessaria per volare fino in Cina e ritorno. In particolare, l'impianto di sviluppo nucleare a Lop Nur era fuori dal raggio d'azione del Lightning Bug, ed era appena entro il raggio dell'aereo spia Lockheed U-2, che era divenuto troppo vulnerabile ai SAM. All'intelligence statunitense serviva un drone a lungo raggio con un alto tasso di sopravvivenza. Tali requisiti portarono alla progettazione di un APR completamente nuovo, non ad una semplice modificazione del drone precedente.\nLa Ryan perseguiva concetti di droni avanzati. Dopo contatti con la C.I.A., che per\u00f2 non si concretizzarono, la Ryan port\u00f2 il suo avanzato concetto di APR all'Air Force nei primi mesi del 1966. La USAF ne fu interessata, e apri una concorso di progetti, con la Ryan in competizione con la North American Aviation. Vinse la Ryan nel giugno del 1966, ed avvi\u00f2 un nuovo progetto con il nome \"Model 154 / AQM-91A Firefly\". Il disegno di base ricordava il drone Model 136 Red Wagon che la stessa Ryan aveva proposto precedentemente nel decennio, ma che poi cambi\u00f2 in favore di un Firebees modificato. Il nome \"Firefly\" venne recuperato da un precedente programma di modello per un nuovo drone, anche se viene anche chiamato \"Compass Arrow\" a causa del nome del programma.\nIl Model 154 aveva un motore sulla punta della fusoliera per ridurre la traccia radar e infrarossa dalla vista dal basso, cos\u00ec come le due punte della coda per nascondere lo scarico del motore. Ai lati \u00e8 piatto e inclinato per nascondersi ai segnali radar, e fu costruito usando un'alta percentuale di compositi di plastica, che hanno una minore riflettivit\u00e0 radar del metallo. L'aereo era mosso da un motore a turbogetto General Electric YJ97-GE-3 generante 1815\u00a0kg di spinta, con gli ugelli di scarico mescolati ad aria per ridurre la traccia agli infrarossi. Il YJ97 deriva da un motore dimostrativo della General Electric chiamato \"GE1\".\nIl Model 154 doveva essere lanciato dall'aereo madre DC-130 Hercules, e recuperato a mezz'aria da un elicottero. Aveva un pilota automatico di navigazione di precisione, un impianto per la ricognizione, un impianto di auto-distruzione per evitare che niente della macchina finisse in mani nemiche, e anche contromisure elettroniche per incrementare l'indice di sopravvivenza. L'apparecchiatura primaria per la ricognizione era una camera panoramica Itek, ma inizialmente doveva essere una camera a infrarossi o un sistema SIGINT.\nIl sistema d guida era progettato per la navigazione sicura con un percentuale di errori non pi\u00f9 alta del 50%. Lo sviluppo del sistema di guida si rivel\u00f2 molto complesso, e il primo volo del Model 154 non ebbe luogo fino al settembre 1968.\nI test di volo vennero condotti nel sud-ovest degli Stati Uniti. Il progetto era \"top secret\", ma il 4 agosto 1969 uno dei prototipi ebbe un guasto e precipit\u00f2 nei pressi del complesso di ricerca nucleare di Los Alamos durante l'ora di pranzo. Quella zona non era area riservata, e i giornalisti locali riuscirono a pubblicare le foto dell'aereo. L'Air Force rilasci\u00f2 una dichiarazione che affermava che l'aereo era un \"obiettivo d'alta quota\", ma se questa dichiarazione poteva essere creduta nel 1959, non lo fu nel 1969.\nI voli di prova vennero sospesi per poche settimane mentre le procedure venivano riscritte. I voli quindi ripresero, culminando in una valutazione a lungo-raggio negli ultimi mesi del 1971. Il Model 154 venne dipinto, raggiunse la sua altitudine massima di buon margine, e provando di essere quasi invisibile ai radar. Tuttavia, la giustificazione del programma svan\u00ec con il cambiamento della situazione politica. Nel luglio del 1971 il Presidente Richard Nixon inizi\u00f2 delle trattative diplomatiche con la Cina e i voli di ricognizione nello spazio aereo cinese vennero cancellati. Il programma di ricognizione via satellite, dopo essere stato interrotto negli anni sessanta, fu riattivato. Il primo lancio dell'avanzato satellite \"Big Bird\" il 15 giugno 1971 rese possibile raccogliere informazioni di intelligence senza provocare i cinesi.\nIl programma del Model 154 rimase in vita ancora per qualche anno, il drone fu infine accantonato nel 1973 e demolito pochi anni dopo. In totale 28 modelli vennero costruiti, e di questi 20 erano gli esemplari prodotte in serie."}
