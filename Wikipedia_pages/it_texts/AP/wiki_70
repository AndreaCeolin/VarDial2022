{"id": "2349938", "revid": "1632387", "url": "https://it.wikipedia.org/wiki?curid=2349938", "title": "Gryllotalpa gryllotalpa", "text": "Il grillotalpa (anche femminile, \"la grillotalpa\"; Gryllotalpa gryllotalpa ) \u00e8 un insetto ortottero della famiglia dei Grillotalpidi.\nDescrizione.\nIl grillotalpa \u00e8 inconfondibile fra gli ortotteri per via della sua particolare conformazione: di colore fulvo-brunastro e ricoperto da una peluria vellutata, pu\u00f2 raggiungere i 5 centimetri di lunghezza ed \u00e8 caratterizzato da arti anteriori mutati in zampe fossorie, allargati e appiattati, robusti e denticolati, atti a scavare. \u00c8 in grado di volare, se ne ha necessit\u00e0: le ali anteriori sono corte mentre quelle posteriori, pi\u00f9 sviluppate, sono pi\u00f9 lunghe delle elitre. Il maschio \u00e8 provvisto di un organo stridulante, mentre la femmina \u00e8 priva dell'ovopositore esterno tipico degli altri ensiferi.\nBiologia.\nIl grillotalpa scava la sua tana appena sotto la superficie del terreno, creando un cunicolo del diametro di un dito che \u00e8 visibile anche dall'esterno, dato che causa un leggero rialzamento del suolo; predilige i terreni morbidi e umidi, specie quelli torbosi o ricchi di humus. L'accoppiamento avviene tra maggio e giugno e le uova vengono deposte in camere sotterranee pi\u00f9 ampie, che la femmina rimane a sorvegliare. Ogni nido pu\u00f2 contenere fino a 300-400 uova, che sono raggruppate in ooteche sferiche non pi\u00f9 grandi di una pallina da tennis. Il ciclo di vita \u00e8 biennale: la schiusa avviene dopo circa venti giorni dalla deposizione delle uova, ma i piccoli rimangono nella tana fino alla seconda muta, in autunno, dopo la quale scendono alla profondit\u00e0 di un metro per svernare, e in primavera riemergono passando allo stato di ninfe; l'adulto appare in estate e sverna una seconda volta. La femmina \u00e8 matura e pu\u00f2 deporre le uova al terzo anno di vita, una longevit\u00e0 senza pari fra gli ortotteri.\nPur nutrendosi anche di larve di altri insetti, inclusi alcuni dannosi, il grillotalpa \u00e8 considerato nocivo per l'agricoltura perch\u00e9 si ciba delle radici delle piante e dei tuberi. Ha diversi nemici naturali, tra cui piccoli mammiferi (toporagno, riccio, talpa) e uccelli (storno, upupa, merlo).\nDistribuzione.\nIl grillotalpa \u00e8 diffuso pressoch\u00e9 in tutta Europa, con l'eccezione di alcuni paesi settentrionali (Islanda, Norvegia, Finlandia) ed in Corsica dove non \u00e8 segnalato. \u00c8 presente inoltre in Africa settentrionale e Asia occidentale ed \u00e8 stato involontariamente importato anche negli Stati Uniti orientali, probabilmente con dei carichi di piante ornamentali.\nDanni e lotta.\nIl grillotalpa pu\u00f2 risultare molto dannoso per le coltivazioni; \u00e8 polifago, nutrendosi di una vastissima gamma di piante, di cui attacca in particolare le radici; oltre a cibarsene, le trancia per scavare le sue gallerie e anche quelle che non vengono danneggiate in questo modo subiscono gli effetti del disseccamento del terreno dovuto alla sua azione. \u00c8 quindi una delle specie pi\u00f9 pericolose per le coltivazioni in Europa ed Asia occidentale; fino agli anni Ottanta nella regione di Stavropol' provocava regolarmente la perdita del 30% delle piante nei campi di tulipani e gladioli, mentre altri studi hanno rilevato ingenti danni ai campi di cotone in Azerbaigian. Uno studio condotto in Italia l'ha classificato come l'insetto che causa maggiori danni al manto erboso di parchi, campi sportivi e prati da golf, una situazione spesso peggiorata dalle cornacchie che scavano l'erba in cerca delle sue neanidi.\nPer combatterlo \u00e8 possibile distruggere le sue gallerie e i suoi nidi vangando il terreno, specialmente dalla fine di maggio a tutto giugno, oppure pu\u00f2 essere intrappolato interrando dei barattoli di vetro a filo del terreno. Gli esemplari che svernano sono attratti dal letame di cavallo, che pu\u00f2 essere usato per stanarli e quindi ucciderli. Tra i rimedi chimici sono indicati il piretro (che \u00e8 anche compatibile con l'agricoltura biologica), il methiocarb, il cherosene e l'azadiractina. \u00c8 inoltre possibile combatterlo favorendo la presenza dei suoi predatori naturali nonch\u00e9 diffondendo artificialmente altri organismi dannosi nei suoi confronti, come i nematodi del genere \"Steinernema\" (in particolare \"S. scapterisci\" e \"S. carpocapsae\"), lo sfecide \"Larra bicolor\", i carabidi del genere \"Stenaptinus\", la mosca rossa brasiliana \"Ormia depleta\" e alcune specie di funghi, ad esempio \"Beauveria bassiana\" e \"Metarhizium anisopliae\".\nCuriosit\u00e0.\nNel rugby si utilizza il termine \"grillotalpa\" per indicare la capacit\u00e0 di un giocatore di infilarsi nella \"ruck\" e rubare la palla agli avversari; questo perch\u00e9 rimanda alla capacit\u00e0 del grillotalpa di utilizzare le zampe anteriori per \"estrarre\" con forza la terra (nel caso del rugby l'ovale)."}
{"id": "2349941", "revid": "228587", "url": "https://it.wikipedia.org/wiki?curid=2349941", "title": "Pericolo sismico", "text": "Sebbene di gran lunga confuso con il rischio sismico il pericolo sismico \u00e8 lo studio dei movimenti del suolo del terremoto \"previsto\" in ogni punto della terra finalizzato alla stima dell'intensit\u00e0 massima prevista del sisma su una determinata zona. Quando si costruisce un edificio, le mappe regionali del \"pericolo sismico\" sono usate per cercare il migliore (o il peggiore) posto dove \u00e8 possibile localizzare la scossa provocata da un terremoto. \nDescrizione.\nI calcoli per il pericolo sismico possono essere abbastanza complessi. Prima di tutto, la geologia regionale e la sismologia viene esaminata da modelli (usando sismometri e la localizzazione del terremoto). Sono disegnate zone di simile potenziale per la sismicit\u00e0. Per esempio, la famosa Faglia di San Andreas pu\u00f2 essere tracciata come una lunga zona stretta. Le zone all'interno del continente (il luogo per i terremoti intraplacche) sarebbero disegnate come vaste aree, dato che le faglie causative sono generalmente non identificate.\nOgni zona ha propriet\u00e0 associate con il potenziale della sorgente: in che modo si verificano molti terremoti durante l'anno, la loro massima grandezza (massima magnitudo), ecc. Infine, i calcoli richiedono formule che forniscano gli indicatori del rischio richiesto riguardo alla grandezza e distanza di un terremoto riportato. Per esempio, alcuni distretti preferiscono usare l\"'accelerazione di picco\", altri la \"velocit\u00e0 di picco\", e il pi\u00f9 sofisticato usa le \"ordinate dello spettro di risposta richiesta\".\nIl programma del computer integra allora soprattutto le zone producendo curve di probabilit\u00e0 per il parametro fondamentale del movimento del suolo. Il risultato finale concede una 'opportunit\u00e0' di eccedere un valore riportato in base a una certa quantit\u00e0 di tempo. I codici della costruzione standard per i proprietari di casa possono implicare un'unica possibilit\u00e0 in 500 anni, mentre impianti nucleari osservano un ordinamento di 10.000 anni. Una storia sismica a lungo termine pu\u00f2 essere ottenuta attraverso la paleosismologia. I risultati si rendono possibili nella forma di uno spettro di risposta del suolo per l'uso nell'analisi sismica.\nUn maggior numero di variazioni elaborate sul tema analizzano anche le condizioni del terreni. Se si costruisce sopra una soffice acquitrino, \u00e8 probabile che si esperiscano molte volte il movimento del suolo di quanto non lo faccia un vicino che ha costruito su roccia solida. I calcoli del pericolo sismico standard vengono aggiustati verso l'alto se vengono presi in considerazione alcuni caratteristici terremoti.\nLe aree con un alto movimento del suolo dovuto alle condizioni del terreno sono spesso anche soggette al cedimento del suolo dovuto a \"liquefazione\". Il cedimento del suolo pu\u00f2 anche aversi a causa di un terremoto che provoca frane nei terreni ripidi. Vaste aree di franamento possono anche succedere su pendii non troppo inclinati come si \u00e8 visto nel terremoto del \"Good Friday\" ad Anchorage, in Alaska, il 28 marzo del 1964.\nUno dei primi compiti di non semplice attuazione nella stesura degli archivi di eventi sismici \u00e8 l'isolamento e la depurazione dei dati dovuti ad attivit\u00e0 umane, come detonazioni di esplosivi e colpi sottomarini. Esistono algoritmi di analisi delle forme dell'onda sismica, ma un primo fattore di filtro deriva dalla distribuzione temporale delle classi di eventi: mentre gli sciami sismici sono similmente probabili nelle ore notturne e diurne, le attivit\u00e0 umane si concentrano esclusivamente di giorno. Ci\u00f2 rappresenta un primo strumento di controllo degli eventi autenticamente attribuibili ad una causa prima presente nel sottosuolo, come l'origine tettonica."}
{"id": "2349945", "revid": "123609030", "url": "https://it.wikipedia.org/wiki?curid=2349945", "title": "Karel Reisz", "text": "In circa trentacinque anni di carriera, divisa tra una prima fase britannica (anni cinquanta e sessanta) ed una seconda americana (anni settanta e ottanta), ha diretto nove lungometraggi, fra i quali spiccano l'esordio \"Sabato sera, domenica mattina\" (1960), la sfrenata commedia \"Morgan matto da legare\" (1966) e il raffinato melodramma \"La donna del tenente francese\" (1981).\nBiografia.\nOrigini e formazione.\nReisz nacque ad Ostrava, nell'allora Cecoslovacchia (attualmente in Repubblica Ceca), il 21 luglio del 1926 in un'agiata famiglia ebraica. A seguito dell'occupazione nazista della Cecoslovacchia, nel 1938, prima dello scoppio della seconda guerra mondiale, il padre avvocato lo mise in salvo in Gran Bretagna, assieme al fratello maggiore Paul, durante l'operazione conosciuta come \"Kindertransport\" (iniziativa umanitaria del governo britannico atta a mettere in salvo i bambini ebrei di quei territori mitteleuropei finiti sotto il giogo nazista). Si riveler\u00e0 una decisione lungimirante, perch\u00e9 l'intera famiglia rimarr\u00e0 vittima della Shoah, con i genitori che periranno ad Auschwitz.\nGiunto in Inghilterra senza aver alcuna conoscenza della lingua inglese, fin\u00ec comunque per integrarsi all'interno della societ\u00e0 britannica, perdendo il proprio accento ceco in tempo relativamente breve. Dopo aver compiuto i propri studi presso la scuola quacchera di Leighton Park, a Reading, appena diciottenne si arruol\u00f2 nella Royal Air Force, ma non partecip\u00f2 ai combattimenti.\nDopo un breve ritorno nella patria d'origine, si stabil\u00ec di nuovo nella patria di adozione, dove comp\u00ec studi di scienze all'Emmanuel College di Cambridge e dal 1947 al 1949 insegn\u00f2 alla Grammar School di Marylebone.\nAnni cinquanta e sessanta: il Free Cinema.\nNel dopoguerra cominci\u00f2 anche a scrivere di cinema. Sulle pagine della rivista dell'Universit\u00e0 di Oxford \"Sequence\", pubblicata dal 1946 al 1952, di cui fu redattore insieme a Lindsay Anderson e Gavin Lambert, veniva teorizzato un cinema realistico, dal basso, in opposizione al cinema britannico esistente all'epoca e in sintonia con analoghe istanze sollevate dai giovani drammaturghi e romanzieri. Dal 1952 al 1958 collabor\u00f2 con la prestigiosa rivista del British Film Institute \"Sight &amp; Sound\".\nFra il 1952 e il 1955 diresse la programmazione del National Film Theatre, un incarico che diede i suoi frutti con la pubblicazione, nel 1953, del notevole \"La tecnica del montaggio cinematografico\" (\"The Technique of Film Editing\", Focal Press, Londra), un testo fondamentale, frutto dell'analisi empirica di innumerevoli film alla moviola, utilizzato fra gli altri da Truffaut e Resnais.\nNel 1955, grazie al supporto dell'Experimental Film Fund del British Film Institute, Reisz e Richardson girarono il cortometraggio \"Momma Don't Allow\" e l'italiana Lorenza Mazzetti il mediometraggio \"Together\". Lindsay Anderson, che aveva girato nel 1953 il corto \"O Dreamland\", mai proiettato, e stava aiutando Mazzetti a montare il proprio film, propose di presentarli insieme in un programma speciale con il titolo complessivo \"Free cinema\", accompagnato da un breve \"manifesto\", poco pi\u00f9 di un biglietto di presentazione, firmato dai quattro registi, un'efficace trovata per attirare l'attenzione della stampa.\nLe tre brevi opere furono proiettate dal 5 all'8 febbraio 1956 al National Film Theatre: in modo del tutto casuale, ebbe cos\u00ec origine il movimento del Free cinema, che affermava una nuova libert\u00e0 poetica unita ad una rinnovata sensibilit\u00e0 sociale, definiva il regista come osservatore e commentatore della societ\u00e0 contemporanea, proponeva un'arte politicamente impegnata ed espressione personale, che richiedeva l'impegno dell'autore in tutte le fasi della lavorazione dell'opera e l'utilizzo di nuove forme produttive e tecniche cinematografiche, fuori dagli schemi tradizionali.\nGrazie ad alcuni film pubblicitari diretti per l'industria automobilistica Ford, nel 1958 Reisz pot\u00e9 produrre una serie di documentari, \"Look at Britain\", il primo dei quali, \"Every Day Except Christmas\", fu diretto da Anderson, mentre il successivo \"We Are the Lambeth Boys\", sui giovani di un quartiere popolare, lo diresse in prima persona.\nNel 1960 esord\u00ec nel lungometraggio e nel cinema di finzione con \"Sabato sera, domenica mattina\", dall'omonimo romanzo di Alan Sillitoe, interpretato da Albert Finney. Il film, che si manteneva in linea con le precedenti esperienze documentaristiche per il realismo di ambienti e messinscena e per il tema del contrasto tra l'alienante lavoro quotidiano e l'evasione festiva, ottenne un grande successo non solo di critica, ma anche di pubblico.\nL'esordio di Reisz, insieme a quello precedente, nel 1958, di Tony Richardson, \"I giovani arrabbiati\", dal dramma teatrale \"Ricorda con rabbia\" di John Osborne, segnarono la rivelazione al grande pubblico dell'esistenza di un nuovo, vitale movimento cinematografico, e ne costituirono in concreto il \"manifesto\".\nNel 1963 giunse il momento di cimentarsi nel lungometraggio anche per il terzo elemento del trio di punta del Free Cinema, Lindsay Anderson. Cos\u00ec come Richardson aveva prodotto il suo \"Sabato sera, domenica mattina\", Reisz produsse l'esordio di Anderson, \"Io sono un campione\".\nPer la sua opera seconda, Reisz svilupp\u00f2 con Albert Finney un progetto sul bandito australiano del XIX secolo Ned Kelly, per il quale i due compirono anche lunghi sopralluoghi in Australia, ma che si rivel\u00f2 troppo oneroso e non venne realizzato. Sar\u00e0 invece Tony Richardson del tutto autonomamente a girarne una propria versione nel 1969, con la rockstar Mick Jagger nel ruolo del protagonista.\nAccantonato il precedente, ambizioso progetto, Reisz diresse \"La doppia vita di Dan Craig\", da una commedia di Emlyn Williams, gi\u00e0 adattata per il cinema nel 1937, nel quale Finney interpret\u00f2, con qualche eccesso di gigioneria, un affascinante e simpatico assassino, nella quieta campagna inglese.\nIl successivo \"Morgan matto da legare\" (1966), nel quale l'eccentricit\u00e0 dei protagonisti dei film precedenti sfoci\u00f2 nella manifesta pazzia, rappresent\u00f2 la \u00absoglia di saturazione dell'esplicito\u00bb, il culmine dell'anarchia nei contenuti e nello stile del cinema di Reisz. Il film venne presentato in concorso al 19\u00ba Festival di Cannes, dove Vanessa Redgrave vinse il premio per la migliore interpretazione femminile.\nLa Redgrave fu protagonista anche di \"Isadora\" (1968), biografia della ballerina Isadora Duncan, un ruolo grazie al quale vinse nuovamente il premio come miglior attrice a Cannes. Il film, mutilato di quasi cinquanta minuti dalla produzione Universal, a danno della struttura su due piani temporali, fu un notevole insuccesso, che sprofond\u00f2 Reisz in un lungo periodo di inattivit\u00e0.\nLavor\u00f2 alla trasposizione cinematografica di due opere letterarie, \"Un ingenuo e sentimentale amante\" (1971) di John le Carr\u00e9 e \"La condizione umana\" (1933) di Andr\u00e9 Malraux, ma entrambi i progetti rimasero irrealizzati.\nNel 1973 venne coinvolto dall'amico Melvyn Bragg in una serie della BBC tratta dalle opere di \u010cechov, per cui diresse l'episodio basato sull'atto unico \"Sulla via maestra\" (1885).\nAnni settanta e ottanta: Hollywood.\nNegli anni settanta Reisz diresse due soli film, non pi\u00f9 in Gran Bretagna ma negli Stati Uniti.\nIl primo fu \"40.000 dollari per non morire\" (1974), la disperata storia di un giocatore d'azzardo, interpretato da James Caan, il secondo fu l'altrettanto disperato \"Guerrieri dell'inferno\" (1978), con Nick Nolte reduce del Vietnam coinvolto in una vicenda di droga dall'esito tragico. In entrambi i casi, Reisz fu costretto a lunghi confronti, fra prove di forza e compromessi, con gli autori dei testi, nel primo con lo sceneggiatore e futuro regista James Toback, nel secondo con Robert Stone, autore del romanzo \"Dog Soldiers\" alla base del film.\n\"Guerrieri dell'inferno\" fu il miglior film del suo periodo americano, ma fu il successivo \"La donna del tenente francese\" (1981), melodramma letterario tratto dall'omonimo romanzo di John Fowles e sceneggiato da Harold Pinter, fotografato dal vecchio amico Freddie Francis, interpretato dalla gi\u00e0 celebre Meryl Streep e dal quasi esordiente Jeremy Irons impegnati in doppi ruoli, a raggiungere il grande successo internazionale.\nFowles aveva proposto il romanzo a Reisz fin dai tempi delle riprese di \"Isadora\", ritenendo la Redgrave perfetta per il ruolo della protagonista, ma il progetto all'epoca non si concretizz\u00f2, per le conseguenze dell'insuccesso di quel film. Nel corso degli anni il romanzo pass\u00f2 per le mani di numerosi registi, per tornare infine nel 1978 di nuovo al primo destinatario, stavolta pronto a portare avanti il progetto, con il coinvolgimento di Pinter.\nReisz torn\u00f2 poi al film biografico con \"Sweet Dreams\" (1985), storia della breve vita della star della musica country Patsy Cline, morta a soli trentun anni in un incidente aereo, interpretata da Jessica Lange, candidata all'Oscar per questo ruolo. Per conoscere la provincia sudista americana, il regista ceco-britannico trascorse ben sei mesi nel Tennessee prima di cominciare le riprese.\nL'ultimo film girato fu \"Alla ricerca dell'assassino\" (1990), inverosimile intreccio giallo sceneggiato da Arthur Miller a partire da un suo testo teatrale. In seguito Reisz torn\u00f2 a Londra, dove si dedic\u00f2 al teatro.\nIl suo ultimo lavoro fu il cortometraggio \"Act Without Words I\" (2000), parte di un progetto televisivo su Samuel Beckett.\nVita privata.\nReisz si spos\u00f2 due volte. Dalla prima moglie, Julia Coppard, ebbe tre figli. Nel 1963 spos\u00f2 l'attrice Betsy Blair, in precedenza moglie di Gene Kelly, con cui rimase fino alla morte.\nRiconoscimenti.\n\"Sabato sera, domenica mattina\" \u00e8 stato indicato al 14\u00ba posto della lista dei cento migliori film britannici del XX secolo stilata nel 1999 dal British Film Institute.\n\"Sight &amp; Sound\": la Top Ten di Reisz.\nLa rivista \"Sight &amp; Sound\" ha reso noto sul numero di settembre 2002 il risultato del sondaggio compiuto con cadenza decennale fra critici cinematografici e registi per stilare una lista dei miglior film di tutti i tempi. Questa la Top Ten di Karel Reisz:\nDue di questi film, \"Toro scatenato\" e \"La regola del gioco\", sono presenti nella Top Ten generale dei registi, due, \"La regola del gioco\" e \"Viaggio a Tokyo\", nella Top Ten generale dei critici."}
{"id": "2349951", "revid": "50585", "url": "https://it.wikipedia.org/wiki?curid=2349951", "title": "Piano di partizione della Palestina cisgiordana", "text": ""}
{"id": "2349953", "revid": "6923", "url": "https://it.wikipedia.org/wiki?curid=2349953", "title": "Elizabeth Cady Stanton", "text": "La sua \"Dichiarazione dei Sentimenti\" \"(Declaration of Sentiment)\" ispirata alla Dichiarazione di Indipendenza americana, fu presentata alla Convenzione di Seneca Falls del 1848, la prima negli Stati Uniti organizzata da donne, tenutasi nell'omonimo villaggio nei pressi di New York. Quel documento \u00e8 ritenuto come l'atto fondativo del primo movimento suffragista e di emancipazione femminile degli Stati Uniti.\nStanton fu presidentessa della National Woman Suffrage Association dal 1892 al 1900. Prima di occuparsi quasi esclusivamente di diritti delle donne, fu una fervente abolizionista assieme al marito Henry Brewster Stanton (co-fondatore del Partito Repubblicano) e al cugino Gerrit Smith. Non si limit\u00f2 ad affrontare esclusivamente il problema del diritto di voto, ma si dedic\u00f2 anche ad altre questioni riguardanti le donne: i diritti di parentela e di custodia, i diritti di propriet\u00e0 e di reddito, le condizioni di lavoro, il divorzio, il controllo delle nascite. Fu anche sostenitrice del Movimento per la temperanza, nato sul finire del XVIII secolo contro l'abuso delle bevande alcoliche.\nNel 1882 l'incontro con Maria Deraismes a Parigi le apre le porte della massoneria ed entra nel Droit Humain.\nTra il 1895 e il 1898 con un comitato di altre 26 donne scrisse \"La Bibbia della donna\", un saggio di esegesi biblica dal punto di vista femminile, che divenne ben presto un bestseller.\nDopo la guerra civile americana, l'impegno di Cady Stanton alla causa del suffragio femminile provoc\u00f2 uno scisma all\u2019 interno del movimento dei diritti delle donne. Con Susan B. Anthony si rifiut\u00f2 di approvare il passaggio del Quattordicesimo e del Quindicesimo emendamento alla Costituzione statunitense che intendeva assicurare agli uomini afroamericani una maggiore protezione giuridica e il diritto di voto, obiettando che alle donne, sia bianche che nere, gli stessi diritti erano negati. La sua posizione su questo tema, la sua concezione del cristianesimo e di altre questioni femminili portarono alla formazione di due distinte organizzazioni per i diritti delle donne.\nElizabeth Cady Stanton mor\u00ec il 26 ottobre 1902 per un\u2019insufficienza cardiaca.\nInfanzia e contesto familiare.\nElizabeth Cady Stanton, ottava di undici figli, nacque a Johnstown, New York, da Daniel Cady e Margaret Livingston Cady. Cinque dei suoi fratelli morirono in giovane et\u00e0. Solo Elizabeth e quattro sorelle vivranno a lungo e in buona salute. Elizabeth chiamer\u00e0 le sue due figlie Margaret e Harriot in onore delle sue sorelle.\nDaniel Cady, il padre di Stanton, fu un illustre avvocato federalista. Ricopr\u00ec un mandato nel Congresso degli Stati Uniti (1814-1817), divenne giudice circoscrizionale e nel 1847 giudice della Corte Suprema di New York. Fu lui a far avvicinare sua figlia alla legge e, con il cognato Edward Bayard, piant\u00f2 i primi semi che portarono Elizabeth a diventare un\u2019attivista. Da ragazza Elizabeth amava leggere i libri di legge di suo padre e discutere di problemi legali. Fu questo primo accostamento al mondo legale che port\u00f2 Elizabeth a rendersi conto di quanto la legge fosse pi\u00f9 dalla parte degli uomini che delle donne. In particolare, scoprendo che le donne sposate non potevano disporre delle loro propriet\u00e0 o del loro reddito, n\u00e9 rivendicare diritti di custodia sui loro figli, si convinse che certe iniquit\u00e0 dovevano cessare di esistere.\nLa madre di Elizabeth, Margaret Livingston Cady, discendente di coloni olandesi, era figlia del colonnello James Livingston, un ufficiale dell'Esercito Continentale durante la Rivoluzione Americana. Donna insolitamente alta per la sua epoca, possedeva una presenza autorevole, \u201cregale\u201d. Devastata dalla perdita di numerosi figli, cadde in una depressione che le imped\u00ec di essere pienamente coinvolta nella vita dei figli sopravvissuti e ci\u00f2 provoc\u00f2 un vuoto materno nell'infanzia di Elizabeth.\nCon la madre in queste condizioni e il padre che cercava di dimenticare la perdita dei figli immergendosi sempre pi\u00f9 nel suo lavoro, molte delle responsabilit\u00e0 sull'educazione dei bambini ricaddero sulla sorella maggiore di Elizabeth, Tryphena, e su suo marito, Edward Bayard. Bayard, un compagno di classe del fratello maggiore di Elizabeth, Eleazar Cady, ai tempi dell\u2019Union College e figlio di James A. Bayard, Sr., un senatore americano di Wilmington (Delaware), era un apprendista presso lo studio legale di Daniel Cady. Egli fu determinante nel far scoprire a Elizabeth l'esistenza delle gerarchie di genere all\u2019interno del sistema giuridico.\nLa schiavit\u00f9 a New York non cess\u00f2 prima del 4 luglio 1827 e, come molti uomini del suo tempo, il padre di Elizabeth era un proprietario di schiavi. Peter Teabout, uno schiavo nella famiglia Cady, poi liberato a Johnstown, si prese cura di Elizabeth e di sua sorella Margaret. Nella sua biografia \"Eighty Years &amp; More\", Elizabeth lo ricorda con affetto senza mai menzionare la sua condizione di schiavo.\nIstruzione e crescita intellettuale.\nA differenza di molte donne della sua epoca, Stanton ricevette un\u2019istruzione pubblica. Frequent\u00f2 la Johnstown Academy fino all'et\u00e0 di 16 anni, risultando l'unica ragazza nelle classi di Matematica e di Lingue. Vinse il secondo premio in occasione della competizione di greco e divent\u00f2 un\u2019oratrice brillante. Ricordava con piacere i suoi anni a scuola e ammise di non aver incontrato ostacoli a causa del suo sesso.\nNella sua biografia, Stanton attribuisce al suo vicino di casa, il reverendo Simon Hosack, il merito di aver stimolato la sua crescita intellettuale e accademica. In seguito alla morte del fratello Eleazar nel 1826, Elizabeth ricorda di aver cercato di confortare il padre promettendogli che sarebbe diventata proprio come lui. All'epoca la risposta di questi (\"Oh, figlia mia, come vorrei che tu fossi un ragazzo!\"), la addolor\u00f2 molto, e mise in luce come egli considerasse i maschi superiori alle femmine. Il reverendo Hosack, al quale confid\u00f2 il suo sconforto, continu\u00f2 ad insegnarle il greco e la incoraggi\u00f2 a leggere, rafforzando la sua fiducia e l'autostima.\nDopo aver concluso il suo percorso presso la Johnstown Academy, Stanton ebbe un primo assaggio di discriminazione sessuale: molti dei suoi compagni dell\u2019Academy, che avevano ottenuto risultati scolastici meno rilevanti dei suoi, si iscrissero all'Union College, lo stesso frequentato dal fratello maggiore Eleazar, precluso alle donne. Elizabeth si iscrisse al Seminario Femminile di Troy a New York, fondato e diretto da Emma Willard, rinominato nel 1895 Emma Willard School proprio in suo onore.\nStanton ricorda di essere stata fortemente influenzata dal predicatore presbiteriano Charles Grandison Finney, figura centrale del movimento di rinascita protestante, detto il Secondo Grande Risveglio, che si svilupp\u00f2 negli Stati Uniti durante la prima met\u00e0 del XIX secolo. La sua influenza, unita al presbiterianismo calvinista appreso durante la sua infanzia, ebbe molta presa su di lei: il monito del giudizio universale e della dannazione arrivarono a terrorizzarla. Il padre e il cognato Edward Bayard, per allontanarla da questi pensieri, organizzarono un viaggio presso le Cascate del Niagara con la speranza di farle recuperare la ragione e l'equilibrio. Elizabeth non torn\u00f2 mai al cristianesimo e dopo questa esperienza si convinse che la logica e il senso etico fossero le migliori guide per la sua mente e il suo comportamento.\nMatrimonio e famiglia.\nElizabeth conobbe Henry Brewster Stanton in occasione degli incontri del Movimento per la temperanza e di quello abolizionista. Henry Stanton era un conoscente del cugino di Elizabeth, Gerrit Smith, abolizionista e membro del \"Secret Six\" che sosteneva il raid di John Brown a Harpers Ferry. Stanton era un giornalista, antischiavista e divent\u00f2 avvocato dopo il matrimonio. Malgrado le riserve del padre di Elizabeth, la coppia si spos\u00f2 nel 1840, con la richiesta rivolta al ministro da parte della futura sposa di rimuovere dai voti nuziali la frase \"prometto di ubbidire\". Pi\u00f9 tardi scrisse: \"Mi sono ostinatamente rifiutata di obbedire a colui con cui stavo per intraprendere una relazione paritaria\". Tra il 1842 e il 1859 la coppia avr\u00e0 sette figli, l'ultimo dei quali avuto da Elizabeth all'et\u00e0 di 44 anni.\nPoco dopo il ritorno negli Stati Uniti dalla luna di miele europea, la coppia si trasfer\u00ec dalla famiglia di Elizabeth a Johnstown. Henry Stanton studi\u00f2 legge sotto la guida del suocero fino al 1843, quando gli Stanton si trasferirono a Boston (Massachusetts), dove Henry divent\u00f2 socio di uno studio legale. A Boston Elizabeth godette appieno degli stimoli sociali, politici e intellettuali provenienti dalle riunioni e dagli incontri con gli abolizionisti. Tra gli altri conobbe Frederick Douglass, William Lloyd Garrison, Louisa May Alcott e Ralph Waldo Emerson. Durante il matrimonio e la successiva vedovanza, Stanton assunse il cognome del marito senza per\u00f2 rinunciare al suo, firmandosi Elizabeth Cady Stanton o E. Cady Stanton, ma si rifiut\u00f2 di essere etichettata come \u201cla signora di Henry B. Stanton\u201d; l'abitudine di chiamare le donne \u2018la signora John\u2019 o \u2018la signora Tom\u2019 e gli uomini di colore \u2018Sambo\u2019 e \u2018Zip Coon\u2019 - secondo Stanton - si fondava sul principio che gli uomini bianchi si consideravano i padroni di tutti\".\nIl matrimonio non fu privo di attriti e disaccordi. Henry Stanton, come Daniel Cady, non approvava il suffragio femminile. A causa del lavoro e dei frequenti viaggi, marito e moglie erano spesso lontani. Simili nel temperamento e nell'ambizione, nutrivano invece diverse opinioni su alcune questioni, prima fra tutte quella sui diritti delle donne. Al di l\u00e0 di tutto il loro fu un matrimonio felice: dur\u00f2 47 anni e si concluse solo alla morte di Henry Stanton nel 1887.\nNel 1847 la famiglia degli Stanton, preoccupata per l'effetto dei rigidi inverni del New England sulla fragile salute di Henry, si trasfer\u00ec da Boston a Seneca Falls (New York). La loro casa, acquistata da Daniel Cady, si trovava a poca distanza dalla citt\u00e0. Gli ultimi quattro figli della coppia - due maschi e due femmine - nacquero l\u00ec, concepiti con un programma che Elizabeth chiamava \"maternit\u00e0 volontaria\". In un'epoca in cui una moglie doveva sottomettersi alle richieste sessuali del marito, Stanton credeva fermamente che le donne dovessero avere il comando sulle loro relazioni sessuali e sulla gravidanza. Pur sostenendo il controllo delle nascite, che probabilmente usava lei stessa, equiparava l'aborto all'infanticidio. Stanton era una madre favorevole all'omeopatia, alla libert\u00e0 di espressione, alle attivit\u00e0 all'aperto e ad un'istruzione accademica per tutti i suoi figli. Sua figlia Margaret la ricorder\u00e0 come \"allegra, solare e indulgente\".\nSebbene apprezzasse la maternit\u00e0 e si assumesse la responsabilit\u00e0 sull\u2019educazione dei figli, Elizabeth si sent\u00ec spesso insoddisfatta e persino depressa per la mancanza di compagnia intellettuale a Seneca Falls. In quel periodo rimase in contatto con la sua amica di lunga data Susan B. Anthony, incontrata per la prima volta nel 1851, cui scrisse alcune lettere nelle quali confidava le sue difficolt\u00e0 nel trovare un equilibrio tra la vita privata e quella pubblica. Per fuggire dalla noia e dalla solitudine si inser\u00ec sempre pi\u00f9 all\u2019interno della comunit\u00e0 stabilendo legami con le donne che condividevano i suoi stessi pensieri.\nGli albori del movimento per i diritti delle donne.\nAncor prima di andare a vivere a Seneca Falls, Stanton era diventata ammiratrice e amica di Lucretia Mott, quacchera, femminista e abolizionista, incontrata nel 1840 a Londra, durante la sua luna di miele, alla Conferenza mondiale contro la schiavit\u00f9. Le due donne divennero alleate nel momento in cui i delegati uomini presenti alla Conferenza votarono contro la partecipazione delle donne. A seguito di un acceso dibattito, venne loro imposto di sedersi in un\u2019altra sezione, nascoste alla vista degli uomini presenti. Furono presto raggiunte dal famoso abolizionista, William Lloyd Garrison che, in segno di protesta, rifiut\u00f2 il suo seggio, e si sedette con loro.\nL'esempio di Mott e la decisione di vietare alle donne di partecipare al convegno rafforzarono l'impegno di Stanton nei confronti dei diritti delle donne.\nNel 1848 Elizabeth, Lucretia Mott, la sorella di questa Martha Coffin Wright, Jane Hunt e alcune altre donne organizzarono il 19 e 20 luglio la Convenzione di Seneca Falls, a cui presero parte pi\u00f9 di 300 persone. Stanton redasse la \"Dichiarazione dei Sentimenti\", che lesse proprio in quell'occasione. Modellata sulla Dichiarazione d'Indipendenza degli Stati Uniti, era fondata sul concetto di uguaglianza tra uomini e donne. Elizabeth proponeva, tra le altre cose, la richiesta di un diritto allora controversa: quello del voto per le donne. Le risoluzioni finali, tra cui il suffragio femminile, furono approvate grazie anche al sostegno di Frederick Douglass, che partecip\u00f2 e parl\u00f2 informalmente alla Convenzione.\nPoco dopo il congresso, Stanton fu invitata a parlare alla seconda conferenza sui diritti delle donne, la Rochester Convention del 1848, consolidando il suo ruolo di attivista e riformatrice. Paulina Kellogg Wright Davis la invit\u00f2 a parlare alla prima Conferenza nazionale dei diritti della donna nel 1850, ma a causa della gravidanza, Stanton scelse di far includere il suo nome nella lista dei sostenitori e di inviare un discorso da leggere al suo posto. Tre anni dopo Amelia Bloomer present\u00f2 ad Elizabeth Susan B. Anthony, una femminista che non aveva firmato la \"Dichiarazione dei Sentimenti\" e le risoluzioni successive nonostante la sua partecipazione alla Convenzione di Seneca Falls.. Susan divenne la pi\u00f9 importante e fedele amica di Elizabeth. Sebbene siano meglio ricordate per il lavoro congiunto a favore del suffragio femminile, le due donne collaborarono inizialmente nel Movimento per la Temperanza. Furono cofondatrici della Woman's State Temperance Society che ebbe per\u00f2 vita breve (1852-1853). Durante la sua presidenza nell'organizzazione, Stanton scandalizz\u00f2 molti sostenendo che l'ubriachezza era da considerarsi una causa sufficiente per poter chiedere il divorzio.\nSingle e senza figli, Susan B. Anthony aveva il tempo e le energie sufficienti per viaggiare e sostenere pubblicamente le rivendicazioni femminili, attivit\u00e0 che Stanton non poteva sempre permettersi. Le loro abilit\u00e0 si completavano a vicenda: Stanton scrisse molti dei discorsi di Anthony, mentre quest\u2019ultima svolgeva il ruolo di organizzatrice e stratega del movimento. Una volta Stanton scrisse ad Anthony: \"Nessun potere in cielo, all'inferno o in terra potr\u00e0 separarci, perch\u00e9 i nostri cuori sono eternamente uniti\". Quando Stanton mor\u00ec, Anthony la descrisse come colei che era stata in grado di \"forgiare i fulmini\" che lei aveva \"scagliato\". A volte i loro diversi punti di vista le portarono ad alcune discussioni e conflitti, ma nessun disaccordo minacci\u00f2 mai la loro amicizia o il rapporto di lavoro. Elizabeth e Susan rimasero amiche e colleghe fino alla morte della prima, avvenuta circa 50 anni dopo il loro primo incontro.\nLe divergenze con gli abolizionisti e il voto alle donne.\nConclusasi la Guerra Civile Americana, sia Elizabeth che Susan si allontanarono dal loro passato abolizionista e cominciarono ad esercitare forti pressioni contro la ratifica del Quattordicesimo e del Quindicesimo Emendamento alla Costituzione degli Stati Uniti, che avrebbe garantito agli uomini afroamericani il diritto di voto. Le due donne erano fortemente convinte che gli uomini afroamericani, in virt\u00f9 del Tredicesimo Emendamento, avessero gi\u00e0 le protezioni legali (ad eccezione del suffragio) concesse ai cittadini maschi bianchi e che l\u2019estenzione della cerchia di uomini votanti avrebbe causato solo l\u2019aumento del numero di elettori pronti a negare alle donne il diritto di voto. Stanton e Anthony si sentirono tradite dagli abolizionisti, con i quali avevano in precedenza lottato, perch\u00e9 essi rifiutarono la proposta di modifica degli emendamenti che avrebbe incluso una volta per tutte anche le donne.\nAlla fine, la posizione di Elizabeth assunse connotazioni razziali. Schierandosi a difesa del suffragio femminile, Cady Stanton ipotizz\u00f2 che le donne elettrici dotate di \"ricchezza, istruzione e raffinatezza\", fossero necessarie per compensare l'influenza negativa che gli ex schiavi e immigrati, con la loro \"povert\u00e0, ignoranza e degrado\", avrebbero esercitato sul sistema politico americano. Ella dichiar\u00f2 che si trattava di \"una questione seria, ovvero se fosse meglio mettersi da parte e vedere prima 'Sambo' entrare nel regno [dei diritti civili]\". Alcuni studiosi hanno sostenuto che questa sua posizione indusse gli uomini afroamericani a schierarsi contro le donne.\nL\u2019opinione di Elizabeth provoc\u00f2 una significativa rottura tra lei e molti leader dei diritti civili, in particolare Frederick Douglass, il quale riteneva che le donne bianche in virt\u00f9 del loro legame con padri, mariti e fratelli, avessero gi\u00e0 ottenuto il voto, anche se indirettamente. Gli uomini afroamericani non godevano della loro stessa posizione, ma egli era convinto che una volta che questi avessero ottenuto il diritto di voto, le loro donne avrebbero avuto lo stesso grado di potere delle donne bianche. Il suffragio femminile era dunque, a suo avviso, meno urgente del suffragio maschile degli uomini neri.\nIn disaccordo con Douglass, e nonostante il linguaggio razzista a cui a volte fece ricorso, Cady Stanton credeva fermamente nel suffragio universale per tutti, neri e bianchi, uomini e donne. Parlando a nome delle donne nere, dichiar\u00f2 che negando loro il diritto di votare, le donne afroamericane che erano state liberate erano condannate \"a una tripla schiavit\u00f9 che l'uomo non aveva mai conosciuto\", quella della schiavit\u00f9, del genere e della razza. Anche Susan B. Anthony, Olympia Brown, e in particolare Frances Dana Barger Gage, erano della stessa opinione. Nel suo testo \"The Slave's Appeal\" scritto nel 1860, Elizabeth Cady Stanton porta alla luce non solo la questione del femminismo, ma anche i problemi e le lotte degli schiavi.\nThaddeus Stevens, un deputato repubblicano della Pennsylvania e fervente abolizionista, era d'accordo nell'affermare che il diritto di voto dovesse essere universale. Nel 1866 Elizabeth, Susan e molti altri suffragisti redassero una petizione di suffragio universale che chiedeva il diritto di voto senza considerazione di sesso o di razza. La petizione fu presentata da Stevens in una seduta del Congresso degli Stati Uniti. Nonostante gli sforzi, il Quattordicesimo Emendamento fu approvato senza modifiche nel 1868.\nMentre il Quindicesimo Emendamento si stava facendo strada attraverso il Congresso, la posizione di Elizabeth port\u00f2 ad uno scisma all'interno del movimento per i diritti delle donne. Molte delle sue leader, tra cui Lucy Stone, Elizabeth Blackwell e Julia Ward Howe, discussero in modo acceso la proposta del \"tutto o niente\" avanzata da Elizabeth. Nel 1869 il disaccordo sulla ratifica del Quindicesimo Emendamento aveva dato vita a due organizzazioni separate per il suffragio delle donne: la National Woman Suffrage Association (NWSA), fondata nel maggio 1869 da Susan B. Anthony e Elizabeth Cady Stanton (quest'ultima presidentessa in carica per 21 anni), rifiutava di avallare il passaggio del Quindicesimo Emendamento se non vi fossero state apportate delle modifiche; l'altra organizzazione, l'American Woman Suffrage Association (AWSA), con un maggior numero di iscritti e meglio finanziata, fondata il novembre successivo e guidata da Stone, Blackwell e Howe, intendeva approvare il Quindicesimo Emendamento cos\u00ec com'era. A seguito del varo di tale emendamento, l'AWSA prefer\u00ec concentrarsi solo sul suffragio femminile, piuttosto che sostenere anche gli altri diritti delle donne sostenuti da Cady Stanton: leggi sul divorzio uguali per entrambi i sessi, diritto di rifiutare il marito sessualmente, maggiori opportunit\u00e0 economiche per le donne e diritto delle donne di poter avere incarichi all'interno delle giurie.\nSojourner Truth, ex schiava e femminista, si un\u00ec all'organizzazione di Cady Stanton e Susan B. Anthony come anche Matilda Joslyn Gage che in seguito lavor\u00f2 con Elizabeth nella stesura di \"The Woman's Bible\". Nonostante le pressioni di Cady Stanton, anche il Quindicesimo Emendamento pass\u00f2 senza modifiche nel 1870.\nNel 1868 con Susan B. Anthony e Parker Pillsbury, un avvocato e ministro femminista di punta all'epoca, Elizabeth pubblic\u00f2 il settimanale \"Revolution\", dedicato a questioni femminili.\nNel novembre 1969, Stanton si un\u00ec al \"Lyceum Bureau\" di New York, un'organizzazione che forniva lezioni, performance teatrali, lezioni e dibattiti come programma di educazione per gli adulti. Per circa 12 anni viaggi\u00f2 e tenne conferenze per otto mesi l'anno, guadagnando cos\u00ec i fondi necessari per mandare i suoi due figli pi\u00f9 giovani al college, affermando la sua popolarit\u00e0 come oratrice, ottenendo molti riconoscimenti pubblici e confermando la sua reputazione come leader preminente del movimento per i diritti delle donne. Tra i suoi discorsi pi\u00f9 popolari si registrano \"Our Girls\", \"Our Boys\", \"Co-education\", \"Marriage and Divorce\", \"Prison Life\" e \"The Bible and Woman's Rights\". I suoi viaggi la tenevano cos\u00ec occupata che Stanton, bench\u00e9 presidente, riusc\u00ec a presiedere solo quattro dei 15 congressi della National Woman's Suffrage Association durante questo periodo.\nElizabeth contribu\u00ec a promuovere il suffragio femminile in vari stati, in particolare New York, Missouri, Kansas, dove fu incluso nel ballottaggio del 1867, e nel Michigan, messo ai voti nel 1874. Fece richiesta di ottenere un seggio al Congresso degli Stati Uniti a New York nel 1866 che non fu accettata; si ritiene che ci sia stata la sua influenza dietro l'approvazione nello Stato di New York del Woman's Property Bill. Si impegn\u00f2 a favore del suffragio femminile nel Wyoming, nello Utah e in California, e nel 1878 convinse il senatore della California Aaron A. Sargent ad introdurre un emendamento sul suffragio femminile usando parole simili a quelle utilizzate del Quindicesimo emendamento approvato circa otto anni prima. Nei suoi ultimi anni Elizabeth si impegn\u00f2 nella creazione di cooperative e di posti di lavoro. Era attratta da varie forme di radicalismo politico, sosteneva il Partito del Popolo e si identificava con il socialismo, in particolare con il socialismo fabiano.\nGli anni successivi (1870-1898).\nNel decennio successivo alla ratifica del Quindicesimo Emendamento, sia Elizabeth Cady Stanton che Susan B. Anthony sostennero che il Quattordicesimo Emendamento conferiva alle donne il diritto di voto, come sostenuto in precedenza da Victoria Woodhull, in quanto esso definiva come cittadini \"tutte le persone nate o naturalizzate negli Stati Uniti e soggette alla loro giurisdizione\", incluse quindi le donne. Di conseguenza, anche il Quindicesimo Emendamento consentiva loro il diritto voto, e bastava quindi fondare su questa richiesta costituzionale le rivendicazioni del suffragio femminile.\nDopo il passaggio del Quindicesimo Emendamento nel 1870, appoggiato dalla Equal Rights Association e da eminenti suffragiste come Stone, Blackwell e Howe, il divario tra le leader del movimento femminile e Elizabeth Cady Stanton si ampli\u00f2, specie a seguito delle contestazioni mosse da quest'ultima nei confronti delle inclinazioni religiose di alcune esponenti del movimento. A differenza di molte sue colleghe, Elizabeth riteneva che il cristianesimo relegasse le donne in una posizione sociale inaccettabile. Questa sua opinione \u00e8 ben descritta in \"The Woman's Bible\" in cui le Scritture bibliche vengono analizzate da una prospettiva femminista. Secondo Cady Stanton, essa doveva mirare a correggere l'interpretazione sessista che riteneva intrinseca al cristianesimo. Allo stesso modo Elizabeth sosteneva i diritti per il divorzio, per il riconoscimento della propriet\u00e0 e del lavoro femminile, questioni in cui l'American Women's Suffrage Association (AWSA) preferiva non essere coinvolta.\nLe sue posizioni pi\u00f9 radicali includevano l'accettazione del matrimonio interrazziale. Nonostante la sua opposizione a dare agli uomini afroamericani il diritto di voto senza riconoscerlo a tutte le donne, e il linguaggio dispregiativo di cui si era avvalsa per esprimere questa opposizione, Stanton non aveva obiezioni al matrimonio interrazziale e scrisse una lettera di congratulazioni a Frederick Douglass per il suo matrimonio nel 1884 con Helen Pitts, una donna bianca. Susan B. Anthony, temendo la pubblica condanna da parte dell'Associazione nazionale delle donne per il suffragio (NWSA) e volendo mantenere la richiesta di suffragio femminile come priorit\u00e0, chiese ad Elizabeth di non rendere pubblica la sua lettera a Douglass, e il suo consenso al matrimonio interrazziale.\nCady Stanton continu\u00f2 a scrivere libri, documenti e discorsi che divennero i pi\u00f9 influenti del movimento per i diritti delle donne. A partire dal 1876, con Susan B. Anthony e Matilda Joslyn Gage collabor\u00f2 alla stesura del primo volume di \"History of Woman Suffrage (Storia del Suffragio femminile\"), un'opera in sei volumi contenente l'intera storia, i documenti e le lettere del Movimento. L'opera, i cui primi due volumi furono pubblicati nel 1881 e il terzo nel 1886, venne completata nel 1922 da Ida Husted Harper.\nTra i pi\u00f9 importanti scritti di Elizabeth si collocano \"The Woman's Bible\" divisa in due parti, una pubblicata nel 1895 e l'altra nel 1898; la sua autobiografia, \"Eighty Years &amp; More: Reminiscences 1815\u20131897\", pubblicata nel 1898; \"The Solitude of Self\", o \"Self-Sovereignity\", che pronunci\u00f2 per la prima volta come discorso alla Conferenza del 1892 della National American Suffrage Association a Washington, DC. \nStanton fu attiva anche a livello internazionale, trascorrendo molto tempo in Europa, dove vivevano la figlia e la collega femminista Harriot Stanton Blatch. Nel 1888 diede il proprio contributo nella preparazione e fondazione dell'International Council of Women (ICW).\nNel 1890 si oppose alla fusione della National Woman's Suffrage Association con la pi\u00f9 conservatrice e religiosa American Woman Suffrage Association. Malgrado le sue obiezioni, le due organizzazioni si fusero creando la National American Woman Suffrage Association (NAWSA) e, nonostante la sua opposizione alla fusione, Stanton divenne la sua prima presidente, grazie soprattutto all'intercessione di Susan B. Anthony. A causa di \"The Woman's Bible\" e della sua posizione su questioni come il divorzio, tuttavia, non fu mai popolare tra i membri pi\u00f9 conservatori del \"National American\".\nIl 18 gennaio 1892, circa dieci anni prima di morire, Elizabeth Stanton, con Anthony, Stone e Isabella Beecher Hooker, affront\u00f2 la questione del suffragio davanti al Commissione Giustizia della Camera degli Stati Uniti. Dopo quasi cinquant'anni di lotta per il suffragio femminile e per i diritti delle donne, questa fu la sua ultima apparizione davanti ai membri del Congresso degli Stati Uniti. Usando il testo di ci\u00f2 che divenne in seguito \"The Solitude of Self\" parl\u00f2 del valore centrale dell'individuo, sottolineando come esso non fosse basato sul genere della persona. Come per la \"Dichiarazione dei Sentimenti\" che aveva scritto circa 45 anni prima, questa nuova dichiarazione esprimeva non solo la necessit\u00e0 dei diritti di voto delle donne, ma anche il bisogno di rivedere la posizione delle donne all'interno della societ\u00e0.\nStanton sostenne con convinzione la guerra ispano-americana nel 1898, scrivendo: \"Sebbene io sia contro la guerra in s\u00e9, sono lieta che si sia giunti a questo punto: mi piacerebbe vedere la Spagna ... spazzata via dalla faccia della terra\".\nMorte ed eredit\u00e0.\nElizabeth Cady Stanton mor\u00ec di scompenso cardiaco nella sua casa di New York il 26 ottobre 1902, 18 anni prima che le donne ottenessero il diritto di voto negli Stati Uniti. Fu sepolta nel Woodlawn Cemetery nel Bronx, a New York; sulla sua tomba \u00e8 stato eretto un monumento in onore di lei e di suo marito. A differenza della madre che non pot\u00e9 frequentare dei veri e propri college e universit\u00e0, le figlie vi furono ammesse: Margaret Livingston Stanton Lawrence frequent\u00f2 il Vassar College (1876) e la Columbia University (1891), e Harriot Stanton Blatch consegu\u00ec sia il diploma che la laurea presso il Vassar College, rispettivamente nel 1878 e nel 1891.\nDopo la morte di Elizabeth, le sue idee poco ortodosse sulla religione e la sua particolare attenzione nei confronti dell'occupazione femminile, portarono molti suffragisti a considerare Susan B. Anthony la fondatrice del movimento del suffragio femminile. La controversa pubblicazione de \"La Bibbia della donna\" nel 1895 allontan\u00f2 altri suffragisti pi\u00f9 religiosi, confermando Susan come guida del movimento. Susan continu\u00f2 a lavorare con NAWSA e divenne popolare tra i membri pi\u00f9 giovani del movimento. Nel 1923, durante le celebrazioni per il 75\u00ba anniversario della Convenzione di Seneca Falls, solo Harriot Stanton Blatch rese omaggio al ruolo che aveva ricoperto sua madre in passato. Anche nel 1977 Susan venne celebrata fondatrice del movimento, mentre Elizabeth non fu menzionata. Nel corso del tempo, la figura di Elizabeth Cady Stanton \u00e8 comunque riuscita ad ottenere il giusto riconoscimento.\nCommemorazioni\nUna scultura realizzata da Adelaide Johnson al Campidoglio (Washington) nel 1921, commemora Elizabeth Cady Stanton, Lucretia Mott e Susan B. Anthony.\nNel 1965 la casa di Elizabeth Cady Stanton a Seneca Falls e nel 1975 quella a Tenafly, New Jersey, sono state dichiarate National Historic Landmark.\nNel 1999 l'interesse per Elizabeth Cady Stanton si \u00e8 riacceso grazie al documentario \"Not for Ourselves Alone: The Story of Elizabeth Cady Stanton &amp; Susan B. Anthony\" realizzato da Ken Burns\".\" Nello stesso anno Ted Aub ha realizzato una scultura in memoria del giorno (12 maggio 1851) in cui Amelia Bloomer present\u00f2 Susan a Elizabeth. Questa scultura, chiamata \"Quando Anthony incontr\u00f2 Stanton\", \u00e8 composta da tre donne raffigurate come statue in bronzo a grandezza naturale, e si trova sul lago Van Cleef a Seneca Falls, New York, dove \u00e8 avvenuto l'incontro.\nL\"'Elizabeth Cady Stanton Pregnant and Parenting Student Services Act\", istituito dalla senatrice Elizabeth Dole l'8 novembre 2005, \u00e8 un progetto pilota che si pone l'obiettivo di fornire 10 milioni di dollari annui per incoraggiare gli istituti di formazione superiore ad istituire e gestire un servizio di assistenza per le studentesse in gravidanza e i futuri genitori.\nNel 2008 la redazione del giornale \"The revolution\" in cui ha lavorato con Susan B. Anthony, \u00e8 stata inclusa nella mappa dei siti storici di Manhattan dedicati a importanti figure femminili.\nNel 2012 il progetto \"Elizabeth Cady Stanton and Susan B. Anthony Papers\", curato da Rutgers, State University of New Jersey, si \u00e8 posto l'obiettivo di localizzare, raccogliere e pubblicare i materiali disponibili scritti dalle due attiviste statunitensi.\nIl Dipartimento del Tesoro degli Stati Uniti il 20 aprile 2016 ha annunciato che un'immagine di Cady Stanton apparir\u00e0 sul retro di una nuova banconota da 10$ insieme a Lucretia Mott, Sojourner Truth, Susan B. Anthony, Alice Paul e il \"Woman Suffrage Procession,\" la parata per il suffragio femminile del 1913. Le nuove banconote da 5$, 10$ e 20$ verranno svelate al pubblico nel 2020 in concomitanza con il 100\u00ba anniversario per la conquista del diritto al voto per le donne americane attraverso il 19\u00b0 Emendamento.\nOpere.\nOpere scritte da Elizabeth Cady Stanton come autrice o coautrice:\nDocumenti, saggi e discorsi.\nI documenti di Elizabeth Stanton sono conservati presso la Rutgers University: The Elizabeth Cady Stanton e Susan B. Anthony Papers Project, Rutgers University."}
{"id": "2349954", "revid": "886229", "url": "https://it.wikipedia.org/wiki?curid=2349954", "title": "Mosca scorpione", "text": ""}
{"id": "2349955", "revid": "23656116", "url": "https://it.wikipedia.org/wiki?curid=2349955", "title": "Suffragio delle donne", "text": ""}
{"id": "2349958", "revid": "200154", "url": "https://it.wikipedia.org/wiki?curid=2349958", "title": "Oca cigno", "text": ""}
{"id": "2349960", "revid": "310175", "url": "https://it.wikipedia.org/wiki?curid=2349960", "title": "Elisabeth Cady Stanton", "text": ""}
{"id": "2349966", "revid": "23656239", "url": "https://it.wikipedia.org/wiki?curid=2349966", "title": "Riformatore", "text": ""}
{"id": "2349971", "revid": "80598", "url": "https://it.wikipedia.org/wiki?curid=2349971", "title": "J.E.T.", "text": ""}
{"id": "2349973", "revid": "1782831", "url": "https://it.wikipedia.org/wiki?curid=2349973", "title": "Linea di successione al trono di Hannover", "text": "La linea di successione al trono di Hannover segue il principio di primogenitura, la legge salica e il principio di \"Ebenb\u00fcrtigkeit\" (uguaglianza dei matrimoni).\nIl Regno di Hannover fu abolito nel 1866, per incorporazione nella Prussia, ed il Ducato di Brunswick nel 1918. La Casa di Hannover perse anche il Ducato di Cumberland nel 1919. L'attuale pretendente al trono \u00e8 Ernesto Augusto di Hannover, principe di Hannover, re titolare di Hannover, duca di Brunswick, duca di Cumberland e duca di Teviotdale, nato nel 1954, marito di Carolina di Monaco.\nLeggi di successione della Casa di Hannover.\nCome la maggior parte delle dinastie tedesche, la Casa di Hannover segue la legge salica, cio\u00e8 esclude le donne dalla successione al trono, almeno fino all'estinzione dei rami maschili, unitamente al principio di primogenitura e a quello di parit\u00e0 dei matrimoni contratti (\"Ebenb\u00fcrtigkeit\"). Per contrarre matrimonio dinastico \u00e8 inoltre necessario il consenso del capo della Casa. \nLinea di successione.\nLa linea di successione ad Ernesto Augusto V di Hannover \u00e8 attualmente:"}
{"id": "2349977", "revid": "174925", "url": "https://it.wikipedia.org/wiki?curid=2349977", "title": "Giardini", "text": ""}
{"id": "2349979", "revid": "1821847", "url": "https://it.wikipedia.org/wiki?curid=2349979", "title": "Proclama di Rimini", "text": "Il proclama di Rimini \u00e8 un appello, datato 30 marzo 1815, con il quale Gioacchino Murat, insediato sul trono di Napoli da Napoleone Bonaparte, dopo aver dichiarato guerra all'Austria si rivolse agli italiani, chiamandoli alla rivolta contro i nuovi padroni. In realt\u00e0 il proclama venne emesso da Gioacchino Murat il 12 maggio con la falsa data del 30 marzo, dopo la disfatta di Tolentino, che segn\u00f2 la fine del Regno di Murat su Napoli.\nIl contesto.\nNel 1806, Napoleone Bonaparte affid\u00f2 la parte continentale del Regno di Napoli, che aveva appena conquistato, a suo fratello Giuseppe. Essendo quest'ultimo successivamente salito al trono di Spagna, dopo il rovesciamento di Carlo IV e Ferdinando VII, Napoleone pose sul trono di Napoli, con il nome di re delle Due Sicilie, suo cognato Gioacchino Murat .\nAlla fine della campagna di Russia, Murat abbandon\u00f2 la Grande Armata, di cui aveva la responsabilit\u00e0 di riportarla indietro, nel tentativo di salvare il Regno di Napoli. Nel 1813 , tuttavia, si un\u00ec alla Grande Armata e combatt\u00e9 nei suoi ranghi fino alla sconfitta di Lipsia. Dopo di che torn\u00f2 nel suo regno, firm\u00f2 un trattato di alleanza con l'Austria e forn\u00ec un esercito per combattere l'imperatore. Nel trattato l'Austria, appoggiata in questo anche dall'Inghilterra e dalla Russia, garantiva al Murat i suoi Stati (inclusa la Sicilia), ponendo cos\u00ec un'ipoteca sulle decisioni del congresso di Vienna.\nMa il congresso di Vienna decise di restaurare l'Europa pre-rivoluzionaria, e quindi di ripristinare i Borbone a Napoli. Il 15 marzo 1815, Murat approfitt\u00f2 della fuga di Napoleone dall'isola d'Elba per dichiarare guerra all'Austria . Il 2 maggio fu sconfitto nella battaglia di Tolentino.\nIl 12 maggio, con il proclama di Rimini - falsamente datato 30 marzo - si rivolse agli italiani chiamandoli alla rivolta contro gli austriaci e presentandosi come il portabandiera dell'indipendenza italiana, nel tentativo di trovare alleati nella sua disperata battaglia per mantenere il trono. Tuttavia, in conseguenza del fallimento della sua campagna militare, Murat fu catturato e poi fucilato il 13 ottobre 1815 a Pizzo Calabro.\nTesto del proclama.\nDi seguito viene riportato il testo del proclama:\nGioacchino Napoleone\nRiflessi successivi.\nIl proclama di Rimini tocc\u00f2 particolarmente Alessandro Manzoni, che compose il canto omonimo con il quale volle esprimere sostegno all'appello di Murat per la lotta di tutti gli italiani per l'indipendenza. Il canto, tuttavia, rimase incompiuto e pot\u00e9 essere pubblicato soltanto nel 1848 contribuendo al dibattito sull'Unit\u00e0 d'Italia.\nInvece negativa fu l'opinione del Colletta, che lo defin\u00ec \u00ab...tardo e ridevole sostegno di cadente trono\u00bb."}
{"id": "2349980", "revid": "486946", "url": "https://it.wikipedia.org/wiki?curid=2349980", "title": "N\u00famenoreani Neri", "text": ""}
{"id": "2349984", "revid": "112144211", "url": "https://it.wikipedia.org/wiki?curid=2349984", "title": "La gaia scienza (programma televisivo)", "text": "La gaia scienza \u00e8 stato un programma televisivo settimanale di divulgazione scientifica, condotto dal geologo Mario Tozzi con la collaborazione dei comici del Trio Medusa, e trasmesso da LA7 la domenica sera in prima serata nella prima edizione (iniziata il 26 aprile 2009) ed il marted\u00ec sera in prima serata (spostata poi in seconda) nella seconda edizione (avviata il 9 marzo 2010), inframmezzate da un'edizione preserale nel periodo natalizio 2009-10. Il titolo della trasmissione \u00e8 una citazione dell'omonimo testo di Friedrich Nietzsche, nonch\u00e9 di un precedente programma di Mario Tozzi.\nla sigla \u00e8 stata realizzata dall'art director Alberto Traverso.\nContenuti.\nLe riprese si svolgono in un'aula della Sapienza di Roma, con un pubblico formato da alcuni ricercatori precari (i \"precari della Sapienza\") dell'universit\u00e0, cui spetta un ruolo di collaborazione attiva alla trasmissione.\nIl programma tratta argomenti scientifici con la regia dello stesso Mario Tozzi, geologo e primo ricercatore del Consiglio Nazionale delle Ricerche, il quale, esprimendosi in un linguaggio semplice, si propone di \"spiegare la scienza al popolo\", come recita il sottotitolo del programma (per l'appunto, \"La scienza spiegata al popolo\"). Il Trio Medusa, invece, con esperimenti di vario tipo ed umorismo, ha l'obiettivo di provare a rendere il programma pi\u00f9 \"leggero\" per chi non ama questo genere di trasmissioni. Come recita il suo motto, \"La Gaia Scienza\" \u00e8 infatti un programma di \u00abdivulgazione scientifica e sperimentazione acrobatica\u00bb. Accompagnata da filmati e servizi di diversi inviati (fra cui anche un duo comico di \"pseudo-scienziati\", per la precisione gli \"scienziati di Viterbo\" Cristiano e Stefano), la trasmissione segue le orme delle precedenti produzioni di Mario Tozzi, \"Gaia - Il pianeta che vive\" e \"Terzo pianeta\", discostandosene per il suo carattere pi\u00f9 brillante.\nIl programma si compone di interventi di Mario Tozzi e del Trio Medusa uniti a contributi video. Alla fine di ogni puntata, Mario Tozzi recita un monologo sull'argomento.\nRapporto con il pubblico televisivo.\n\"La Gaia Scienza\" chiedeva ai propri ascoltatori di collaborare in maniera attiva al programma. Sul sito era possibile collaborare alla stesura del \"Manifesto de La Gaia Scienza\", sorta di carta dei valori da seguire nel programma, ed era possibile inviare domande a carattere scientifico a cui il programma cercava di dare risposta."}
{"id": "2349985", "revid": "51032", "url": "https://it.wikipedia.org/wiki?curid=2349985", "title": "Gatto lince", "text": ""}
{"id": "2349986", "revid": "1543377", "url": "https://it.wikipedia.org/wiki?curid=2349986", "title": "WrestleMania XIX", "text": "WrestleMania XIX \u00e8 stata la diciannovesima edizione dell'omonimo pay-per-view di wrestling prodotto dalla World Wrestling Entertainment. L'evento si \u00e8 svolto il 30 marzo 2003 al Safeco Field di Seattle e si stabil\u00ec il record di presenze nell'arena, grazie ai 54.097 biglietti venduti, per un ricavato pari a quasi 6 milioni di dollari.\n\"WrestleMania XIX\" fu la prima edizione dell'evento a essere realizzata nello stato di Washington, la prima sotto il marchio WWE, dopo il cambio legale di nome della federazione da World Wrestling Federation, e la prima ad aver avuto luogo dopo la \"Brand Extension\". La tagline era \"Dare to Dream\" (\"Osa sognare\"), mentre la colonna sonora \u00e8 stata \"Crack Addict\" dei Limp Bizkit. Il gruppo si esib\u00ec dal vivo durante l'evento, suonando la stessa \"Crack Addict\", insieme a \"Rollin' (Air Raid Vehicle)\" durante l'entrata di The Undertaker.\nIl match principale dell'evento, per quanto riguarda il roster di \"SmackDown\u01c3\", fu quello per il WWE Championship tra il campione Kurt Angle e lo sfidante Brock Lesnar, vinto da quest'ultimo per schienamento dopo l'esecuzione di una \"F-5\". Il match, tra l'altro, fu anche il main event. Per quanto riguarda il roster di \"Raw\", il match principale fu quello per il World Heavyweight Championship tra lo sfidante Booker T e il campione Triple H, che quest'ultimo ha vinto per schienamento dopo l'esecuzione di un \"Pedigree\". Altri match importanti dell'evento furono quelli presenti nell'undercard, tra i quali Shawn Michaels contro Chris Jericho, Hulk Hogan contro Mr. McMahon in uno Street Fight e The Rock contro \"Stone Cold\" Steve Austin.\nStoryline.\nLa faida principale di WrestleMania XIX, per quanto riguarda il roster di \"SmackDown\u01c3\", fu quella per il WWE Championship tra il campione Kurt Angle e lo sfidante Brock Lesnar. Angle vinse il titolo tre mesi prima al pay-per-view Armageddon, dove sconfisse l'allora campione Big Show con l'aiuto di Lesnar. Alla Royal Rumble, nel mese di gennaio, Angle difese il WWE Championship dall'assalto di Chris Benoit e, la stessa sera, Lesnar vinse il Royal Rumble match dopo aver eliminato per ultimo The Undertaker, ottenendo cos\u00ec il diritto di sfidare il campione del mondo in un match valido per il titolo nel main event di WrestleMania. Il mese successivo, a No Way Out, Lesnar e Benoit sconfissero il Team Angle (Kurt Angle, Shelton Benjamin e Charlie Haas) in un 2-on-3 handicap match. Inizialmente nell'incontro era prevista anche la partecipazione di Edge al fianco di Lesnar e Benoit, ma questi non pot\u00e9 prendervi parte a causa di un reale infortunio al collo. Lesnar sconfisse Paul Heyman nella puntata di \"SmackDown\u01c3\" del 6 marzo in uno Steel Cage match, dopo il quale ottenne il diritto di poter anticipare la sfida con Angle per il WWE Championship gi\u00e0 la settimana successiva invece che disputarla a WrestleMania. Lesnar affront\u00f2 Angle per il WWE Championship la settimana successiva a \"SmackDown\u01c3\", ma venne sconfitto in modo scorretto: prima dell'inizio del match, Angle si stava preparando in un angolo del ring e si scambi\u00f2 con suo fratello Eric. Poco dopo entr\u00f2 Lesnar e l'incontro ebbe inizio: durante il match intervennero Benjamin e Haas a bordo ring e distrassero Lesnar, dando il tempo al campione di riscambiarsi con Eric; quando Lesnar riacquist\u00f2 l'attenzione sul ring, Angle lo sorprese con uno schienamento a culla. Stephanie McMahon, la general manager dello show blu, nella puntata di \"SmackDown\u01c3\" del 20 marzo stabil\u00ec che Lesnar avrebbe comunque avuto il suo match contro Angle per il WWE Championship a WrestleMania e aggiunse che, in caso il campione avesse cercato di farsi squalificare o avesse fatto intervenire qualche alleato, avrebbe comunque perso il titolo a favore dello sfidante.\nPer quanto riguarda il roster di \"Raw\", la faida principale dell'evento fu quella per il World Heavyweight Championship tra il campione Triple H e lo sfidante Booker T. Triple H vinse il titolo tre mesi prima, al pay-per-view Armageddon, sconfiggendo l'allora campione Shawn Michaels in un Three Stages of Hell match. Triple H difese successivamente il titolo contro Scott Steiner durante i due successivi pay-per-view (Royal Rumble e No Way Out). Alla Royal Rumble si fece squalificare volontariamente dopo aver colpito in modo violento Steiner con uno sledgehammer, mantenendo comunque per regolamento il titolo, mentre a No Way Out Triple H sconfisse Steiner per schienamento, mantenendo nuovamente il titolo. Booker T vinse una 20-man battle royal nella puntata di \"Raw\" del 24 febbraio dopo aver eliminato per ultimo The Rock, diventando il primo contendente per il World Heavyweight Championship a WrestleMania. Triple H si rese protagonista di un controverso promo nei confronti di Booker T nella puntata di \"Raw\" del 3 marzo: il campione inizi\u00f2 a minimizzare sul fatto che nella World Championship Wrestling Booker T avesse conquistato il WCW World Heavyweight Championship per cinque volte, sottolineando come tale titolo fosse stato detenuto anche da non-wrestler come Vince Russo e l'attore David Arquette; Triple H, inoltre, arriv\u00f2 a definire Booker T come un criminale condannato, che non sarebbe mai riuscito a vincere un titolo nella WWE; nello specifico, il campione pronunci\u00f2 la frase \u00ab\"people like you\"\u00bb (\"gente come te\"), che fu erroneamente intesa come offesa a sfondo razzista. La WWE giustific\u00f2 l'accaduto specificando come con quella frase, in realt\u00e0, Triple H si stesse riferendo al fatto che riteneva il suo sfidante di WrestleMania non all'altezza di poter conquistare il World Heavyweight Championship, cos\u00ec come gli altri wrestler che avevano in passato cercato di strappargli il titolo senza successo. Tuttavia, , Triple H avrebbe volontariamente creato questo malinteso, sapendo l'heat che avrebbe potuto provocare. Per vendicarsi dell'accaduto, Booker T attacc\u00f2 Triple H due settimane dopo a \"Raw\", aggredendolo prima nei bagni degli spogliatoi, per poi finirlo sopra al ring. Booker T si ripet\u00e9 nella puntata di \"Raw\" del 24 marzo, quando sconfisse lo stesso Triple H e Ric Flair in un tag team match in coppia con Goldust.\nLa faida secondaria del roster di \"SmackDown\u01c3\" fu quella tra Hulk Hogan e il chairman della WWE, Mr. McMahon. Tutto inizi\u00f2 a No Way Out, quando McMahon intervenne nel corso di un match tra Hogan e The Rock, passando una sedia a quest'ultimo, mentre l'arbitro era distratto, con la quale The Rock colp\u00ec Hogan ed effettu\u00f2 lo schienamento vincente ai suoi danni. McMahon spieg\u00f2 il suo gesto nella puntata di \"SmackDown\u01c3\" del 6 marzo, affermando come odiasse Hogan principalmente per due precisi motivi: per aver lasciato tempo fa la WWE (ai tempi nota come World Wrestling Federation) per accasarsi alla rivale WCW di Ted Turner e per aver testimoniato contro di lui nel processo per steroidi in cui la federazione fu coinvolta nei primi anni novanta. McMahon poi lo sfid\u00f2 a un match contro di lui a WrestleMania con la clausola che, se Hogan avesse perso, si sarebbe dovuto ritirare per sempre dal wrestling; Hogan decise di accettare la sfida la notte stessa. Hogan e McMahon firmarono il contratto per il loro match a WrestleMania nella puntata di \"SmackDown\u01c3\" del 20 marzo: nel momento in cui Hogan si apprest\u00f2 a firmare, McMahon lo attacc\u00f2 da dietro con una sedia e continu\u00f2 a colpirlo pi\u00f9 volte fino a farlo sanguinare, per poi firmare il contratto e costringere Hogan a firmare con il suo stesso sangue.\nPer quanto riguarda il roster di \"Raw\", la faida secondaria dell'evento fu quella tra The Rock e Stone Cold Steve Austin. The Rock torn\u00f2 alla WWE dopo un'assenza dal mondo del wrestling di circa sei mesi (da SummerSlam) nella puntata di \"SmackDown!\" del 20 febbraio. The Rock affront\u00f2 Hulk Hogan a No Way Out, in quella che fu una rivincita di WrestleMania X8, e lo sconfisse con l'aiuto di Mr. McMahon. The Rock prese parte a una 20-man battle royal, svoltasi durante la puntata di \"Raw\" del 24 febbraio e che avrebbe determinato lo sfidante per il World Heavyweight Championship di Triple H a WrestleMania. The Rock non riusc\u00ec per\u00f2 a vincere il match, venendo eliminato per ultimo da Booker T. The Rock inizi\u00f2 successivamente a criticare la scelta dei fan della WWE di aver votato Stone Cold Steve Austin come \"Superstar del decennio\" nel mese di gennaio; Austin la prese male e ricominci\u00f2 la rivalit\u00e0 tra i due. Come The Rock, anche lo stesso Austin aveva avuto una lunga pausa dal mondo del wrestling prima di tornare a combattere a No Way Out, dove riusc\u00ec a sconfiggere il general manager di \"Raw\", Eric Bischoff. Austin tenne un promo di ringraziamento ai fan della WWE per averlo votato nella puntata di \"Raw\" del 3 marzo e infier\u00ec anche contro The Rock, dicendo che la sua era solamente gelosia per non aver ricevuto questo stesso riconoscimento dal pubblico. Austin fu poi interrotto da The Rock, che lo sfid\u00f2 a un match a WrestleMania, in quanto The Rock stesso era ossessionato dal fatto di non esser mai riuscito a battere Austin a tale evento, avendo gi\u00e0 perso contro di lui a WrestleMania XV e a WrestleMania X-Seven. The Rock, che inizialmente avrebbe dovuto affrontare Booker T nella puntata di \"Raw\" del 10 marzo, scelse invece di combattere contro The Hurricane, essendo sicuro di ottenere una vittoria pi\u00f9 facile. Mentre i due combattevano, Austin si present\u00f2 nell'arena iniziando a farsi strada per la rampa d'ingresso al ring e, vedendo arrivare il rivale, The Rock si distrasse e The Hurricane ne approfitt\u00f2 per sorprendere l'avversario con un improvviso schienamento a culla. Nella puntata di \"Raw\" del 24 marzo la WWE viet\u00f2 ad Austin l'ingresso nell'arena per quella notte, temendo una nuova rissa con The Rock a pochi giorni dal loro match di WrestleMania. Nonostante ci\u00f2, Austin riusc\u00ec a eludere la sorveglianza e a entrare comunque nell'arena per attaccare sul ring The Rock, che per\u00f2 riusc\u00ec a scappare prima che Austin raggiungesse il ring, rimandando la sfida a WrestleMania.\nUn'altra faida del roster di Raw fu quella tra Chris Jericho e Shawn Michaels. Dopo aver perso il World Heavyweight Championship contro Triple H al pay-per-view Armageddon, Michaels apparve in un segmento sul ring con Jericho, venendo preso in giro da quest'ultimo per aver perso il titolo. Dopo offese e tentativi di attacchi vari, Michaels colp\u00ec Jericho con un superkick. La faida si svilupp\u00f2 dopo che Jericho vinse una battle royal per decidere il numero con cui entrare nella Royal Rumble e scelse il numero due proprio per affrontare subito Michaels, che entrava con il numero uno. Al momento dell'ingresso di Jericho, sulla rampa d'ingresso si present\u00f2 invece Christian, mentre Jericho apparve da dietro al ring attaccando Michaels con una sedia, per poi eliminarlo. Qualche minuto dopo, tuttavia, Michaels risal\u00ec irregolarmente sul ring durante il match e distrasse Jericho, che si fece eliminare da Test. Michaels e Jericho iniziarono a picchiarsi ferocemente anche fuori dal ring, fino a quando non vennero divisi dalla sicurezza e riportati separatamente negli spogliatoi forzatamente. I due continuarono ad attaccarsi regolarmente l'uno con l'altro, sia verbalmente sia fisicamente, nelle puntate di \"Raw\" successive. Jericho rivel\u00f2 in un'intervista rilasciata a Jonathan Coachman che Michaels era stato il suo idolo da ragazzino, ma che ora sognava di mettere fine alla sua carriera. Vedendo che la situazione era ormai diventata ingestibile, Eric Bischoff si vide costretto a sancire un match tra i due a WrestleMania.\nUna faida minore del roster di \"Raw\" fu quella per il Women's Championship. La campionessa Victoria vinse il titolo contro Trish Stratus alle Survivor Series nel mese di novembre. Un mese dopo, al pay-per-view Armageddon, Victoria difese il titolo in un triple threat match contro la Stratus e Jacqueline. La Stratus e la rientrante Jazz si sfidarono in un match a \"Raw\" per stabilire chi avrebbe affrontato Victoria per il titolo a WrestleMania, ma Victoria interfer\u00ec nel ring e colp\u00ec entrambe le sfidanti con il titolo, decretando la fine del match per doppia squalifica. Ci\u00f2 port\u00f2 a un match tra le tre a WrestleMania.\nEvento.\nMatch preliminari.\nNel pomeriggio, prima della messa in onda in diretta dell'evento, Chief Morley e Lance Storm sconfissero Kane e Rob Van Dam a \"Heat\", mantenendo il World Tag Team Championship. L'evento fu introdotto dall'esibizione della cantante Ashanti, che si esib\u00ec in una riedizione dell'inno patriottico \"America the Beautiful\".\nIl primo match ad andare in onda fu quello valevole per il Cruiserweight Championship tra il campione Matt Hardy e lo sfidante Rey Mysterio. L'incontro part\u00ec molto rapido e veloce, vivendo soprattutto delle interferenze di Shannon Moore (a bordo ring in favore di Hardy) contro lo sfidante, ovviamente alle spalle dell'arbitro. Proprio una scorrettezza di Moore permise a Matt di eseguire la sua mossa finale, la \"Twist of Fate\". Il campione, per\u00f2, ottenne solamente un conto di due, mentre Mysterio reag\u00ec e lo colp\u00ec con una \"619\". Successivamente lo sfidante tent\u00f2 di chiudere il match con un \"West Coast Pop\", ma Hardy rovesci\u00f2 la manovra in un roll-up, con il quale vinse il match e mantenne il titolo facendo scorrettamente leva sulle corde del ring.\nIl match successivo doveva essere inizialmente un Tag Team match tra la coppia formata da The Undertaker e Nathan Jones contro quella composta da Big Show e A-Train. Dopo che Jones venne attaccato nel backstage da Big Show e A-Train durante \"Heat\", il match si trasform\u00f2 in un 2-on-1 Handicap match. I due si ritrovarono quindi in vantaggio numerico contro Undertaker per buona parte del match, fino a quando non intervenne Jones per vendicarsi dell'attacco subito poche ore prima e attaccare Big Show, permettendo a Undertaker di eseguire una \"Tombstone Piledriver\" su A-Train e ottenere lo schienamento decisivo. Undertaker mantenne la sua striscia d'imbattibilit\u00e0 a WrestleMania portandosi sul momentaneo .\nIl terzo match della serata fu il Triple Threat match per il Women's Championship tra Jazz, Trish Stratus e la campionessa in carica Victoria. Durante il match Jazz e Victoria decisero di allearsi contro la Stratus e perci\u00f2 Steven Richards (a bordo ring in favore di Victoria) intervenne pi\u00f9 volte durante la contesa. Mentre l'arbitro era distratto, Richards sal\u00ec sul ring nel tentativo di colpire scorrettamente la Stratus con una sedia, ma manc\u00f2 il bersaglio e colp\u00ec le corde del ring, permettendo a Trish di eseguire una \"Stratusfaction\" su di lui. Subito dopo Victoria tent\u00f2 di applicare la \"Widow's Peak\" sulla Stratus, ma quest'ultima riusc\u00ec a liberarsi dalla presa e a colpire l'avversaria con lo \"Chick Kick\", che le permise di ottenere lo schienamento vincente. La Stratus vinse dunque match e titolo femminile, eguagliando il numero di regni ufficiali conquistati da The Fabulous Moolah.\nIl match seguente fu il Triple Threat Tag Team match per il WWE Tag Team Championship che vedeva contrapposti la coppia formata da Chris Benoit e Rhyno contro il team dei Los Guerreros (Chavo Guerrero e Eddie Guerrero) e i campioni in carica del Team Angle (Charlie Haas e Shelton Benjamin). Si tratt\u00f2 di un match senza sosta, in cui tutti i contendenti salirono sul ring. Rhyno esegu\u00ec una \"Gore\" su Chavo Guerrero, mentre nel frattempo, a sua insaputa, Shelton Benjamin entr\u00f2 nel ring e schien\u00f2 Chavo, ottenendo la vittoria per il Team Angle e mantenendo il titolo.\nIl quinto match fu la sfida tra Chris Jericho e Shawn Michaels. Jericho si port\u00f2 in vantaggio su Michaels all'inizio del match e applic\u00f2 la \"Walls of Jericho\" sul suo avversario. Successivamente Michaels prov\u00f2 a colpire Jericho con la \"Sweet Chin Music\", ma quest'ultimo contrast\u00f2 la mossa in una nuova \"Walls of Jericho\". Dopo che Michaels si liber\u00f2 dalla presa di sottomissione, Jericho tent\u00f2 di eseguire un suplex che il suo avversario rovesci\u00f2 in un rapido roll-up per ottenere la vittoria. Al termine del match Jericho si avvicin\u00f2 a Michaels per stringergli la mano e i due si abbracciarono, prima che Jericho decise di colpire il suo avversario con un colpo basso.\nPrima dello svolgimento del match seguente ebbe luogo un breve Pillow Fight match (presentato da Jonathan Coachman) tra Stacy Keibler, Torrie Wilson, Tanya Ballinger e Kitana Baker. L'incontro termin\u00f2 in no contest quando tutte le donne si allearono per denudare Coachman e schienarlo al tappeto.\nMatch principali.\nIl match che segu\u00ec fu quello valevole per il World Heavyweight Championship tra lo sfidante Booker T e il campione Triple H. Il match cominci\u00f2 con lo sfidante in controllo della contesa sul campione, con Ric Flair (a bordo ring in favore di Triple H) che intervenne per gettare il ginocchio di Booker T contro i gradini d'acciaio a bordo ring. L'attacco permise a Triple H di poter lavorare sulle gambe dell'avversario, applicandovi varie mosse di sottomissione, tra cui una per lui inedita Indian deathlock. Booker T riusc\u00ec per\u00f2 a sfuggire e riprendere il controllo del match; dopo aver colpito Triple H con un Harlem leg drop, Booker T cominci\u00f2 a toccarsi il ginocchio dolorante, permettendo a Triple H di recuperare e colpire l'avversario con un \"Pedigree\", che gli permise di vincere il match e mantenere il titolo.\nIl settimo match della serata fu lo Street Fight tra Hulk Hogan e il chairman Mr. McMahon. Sia Hogan che McMahon misero alla prova la loro forza a inizio match, fino a quando McMahon non scaravent\u00f2 Hogan fuori dal ring. Hogan cominci\u00f2 allora a colpire pi\u00f9 volte McMahon con una sedia, causando al suo avversario una vistosa perdita di sangue dalla fronte. Nel corso del match intervenne brevemente sul ring Roddy Piper, che colp\u00ec Hogan alla testa con un tubo. Hogan riusc\u00ec per\u00f2 a riprendersi e a evitare il big boot di McMahon, rovesciandolo in un running leg drop e ottenendo lo schienamento decisivo, che gli consegn\u00f2 la vittoria del match.\nIl successivo e ultimo match dell'undercard fu quello tra The Rock e Stone Cold Steve Austin. Il match ebbe inizio con una rissa sul ring tra Austin e The Rock, che fin\u00ec per concludersi al di fuori di esso. Per tutto il match The Rock lavor\u00f2 sulle gambe di Austin, applicando una Sharpshooter ai danni dell'avversario. The Rock cominci\u00f2 poi a farsi beffe di Austin, indossando il suo giubbino e imitandone le mosse. Austin riusc\u00ec a reagire, arrivando a \"rubare\" la mossa finale all'avversario quando colp\u00ec The Rock con una \"Rock Bottom\". Di tutta risposta The Rock fece poco dopo la stessa cosa su Austin, colpendolo con una \"Stunner\". I due si colpirono nuovamente, questa volta usando ognuno la propria rispettiva mossa finale e non viceversa come prima. Dopo non esser riuscito a schienare Austin dopo il \"People's Elbow\", The Rock colp\u00ec l'avversario con una serie di tre \"Rock Bottom\" consecutive, che lo portarono allo schienamento finale e alla vittoria del match. The Rock riusc\u00ec quindi a battere Stone Cold Steve Austin nell'evento pi\u00f9 importante dell'anno, dopo aver perso contro di lui nei due match precedenti disputati a \"WrestleMania XV\" e \"WrestleMania X-Seven\".\nIl main event fu il match con il palio il WWE Championship tra Brock Lesnar e il campione in carica Kurt Angle, con la stipulazione che non prevedeva alcun vantaggio per il campione (Angle avrebbe perso il titolo anche per countout e squalifica). Il match cominci\u00f2 con duri scambi da entrambe le parti, fin quando Angle rovesci\u00f2 uno shoulder block di Lesnar in un German suplex. Lesnar prov\u00f2 a reagire tentando di eseguire una \"F-5\" sull'avversario, ma Angle annull\u00f2 anche questa manovra e la trasform\u00f2 in una Ankle Lock a suo favore, da cui Lesnar riusc\u00ec per\u00f2 a sottrarsi. Quando Lesnar si liber\u00f2 dalla presa di sottomissione, Angle tent\u00f2 di colpirlo con una \"Angle Slam\", ma Lesnar riusc\u00ec a rovesciare la mossa in una \"F-5\". Invece di schienare l'avversario, Lesnar sal\u00ec sul paletto della terza corda del ring e tent\u00f2 di eseguire una shooting star press su Angle, manovra aerea che aveva gi\u00e0 provato diverse volte in allenamento. Sfortunatamente, Lesnar esegu\u00ec la mossa in maniera scorretta, scivolando sulla corda poco prima di lanciarsi in tuffo e non capovolgendosi completamente prima dell'impatto. Di conseguenza Angle venne centrato solo parzialmente, mentre Lesnar sbattette la testa sul ring. L'improvviso errore costrinse i due wrestler a chiudere il match in modo anticipato, con Lesnar che esegu\u00ec un'altra \"F-5\" su Angle, ottenendo la vittoria e la conquista del WWE Championship. Angle e Lesnar si strinsero la mano e si abbracciarono al termine del match, concludendo cos\u00ec la messa in onda del pay-per-view.\nEventi successivi.\nDurante la puntata di \"SmackDown\u01c3\" successiva a WrestleMania venne annunciato da Stephanie McMahon, general manager dello show, che Kurt Angle aveva accusato una tendinite e un infortunio al collo, mentre Brock Lesnar aveva subito una commozione cerebrale in seguito alla shooting star press mal eseguita. Con Angle costretto a stare fuori dai giochi per qualche mese, la McMahon decise di indire un torneo che avrebbe determinato il primo sfidante al WWE Championship di Lesnar. John Cena divenne lo sfidante al titolo dopo aver sconfitto Chris Benoit nel match finale del torneo nella puntata di \"SmackDown\u01c3\" del 17 aprile, . Lesnar sconfisse Cena a Backlash e mantenne il WWE Championship. Il campione intraprese poi una faida con Big Show, sconfiggendolo a Judgment Day e mantenendo il titolo al termine del primo stretcher match mai disputato. Lesnar perse successivamente il titolo contro il rientrante Kurt Angle a Vengeance, in un triple threat match che includeva anche Big Show. Lesnar si riprese il titolo nella puntata di \"SmackDown\u01c3\" del 18 settembre, quando sconfisse Angle in un 60-minute Iron Man match per 5-4.\nMr. McMahon us\u00f2 la sua posizione nella puntata di \"SmackDown\u01c3\" del 3 aprile, quando costrinse Hulk Hogan a lasciare per sempre la federazione, come parte della loro storyline, nonostante Hogan avesse vinto il match di WrestleMania. Nella puntata di \"SmackDown\u01c3\" del 1\u00ba maggio fece il suo debutto \"Mr. America\" (che era in realt\u00e0 Hogan coperto da una maschera) durante il \"Piper's Pit\" di Roddy Piper, in cui McMahon promise che avrebbe dimostrato che l'identit\u00e0 di questo nuovo personaggio misterioso altro non era che quella di Hogan. Nella faida rimase coinvolto anche Zach Gowen, un wrestler con una gamba amputata che venne messo contro Mr. America in un match. Dopo pi\u00f9 tentativi falliti di dimostrare che Mr. America fosse Hogan, McMahon riusc\u00ec nel suo intento nella puntata di \"SmackDown\u01c3\" del 3 luglio dopo aver mostrato in diretta alcuni filmati in cui Mr. America si toglieva la maschera e rivelava il volto di Hogan; McMahon annunci\u00f2 quindi che Hogan era stato definitivamente licenziato dalla WWE.\nStone Cold Steve Austin venne licenziato dalla WWE nella puntata di \"Raw\" successiva a WrestleMania, nell'ambito della storyline, dall'allora general manager dello show rosso, Eric Bischoff, a causa di motivi di salute. Austin venne successivamente licenziato ancora una volta, in questo caso in qualit\u00e0 di co-general manager di \"Raw\", dall'amministratore delegato Linda McMahon, il 2 aprile. Pi\u00f9 tardi quella stessa notte The Rock prese in giro Austin per il suo licenziamento. Nel frattempo quest'ultimo aveva lanciato una sfida il 31 marzo a qualsiasi wrestler avesse avuto il coraggio di affrontarlo in un match. Goldberg fece il suo debutto nella WWE quella sera e rispose alla sfida di The Rock, colpendolo con una Spear. The Rock decise nella puntata di \"Raw\" del 14 aprile di accettare la sfida di Goldberg, dopo averla rifiutata la settimana precedente, e venne sancito un match tra i due a Backlash, dove Goldberg sconfisse The Rock. Al termine del match The Rock tenne un discorso d'addio in cui annunciava che si sarebbe preso un anno sabbatico dal wrestling professionistico.\nRecensioni.\nL'evento ricevette critiche estremamente positive da parte dei vari siti e riviste specializzate, venendo definito come \"una delle migliori edizioni di WrestleMania mai realizzate\". Vennero lodati in particolar modo il match tra Shawn Michaels e Chris Jericho, quello tra The Rock e Stone Cold Steve Austin e il main event tra Kurt Angle e Brock Lesnar."}
{"id": "2349989", "revid": "51032", "url": "https://it.wikipedia.org/wiki?curid=2349989", "title": "Gatto civetta", "text": ""}
{"id": "2349990", "revid": "51032", "url": "https://it.wikipedia.org/wiki?curid=2349990", "title": "Gatto zibetto", "text": ""}
{"id": "2349994", "revid": "486946", "url": "https://it.wikipedia.org/wiki?curid=2349994", "title": "Trench Gun", "text": ""}
{"id": "2349998", "revid": "6923", "url": "https://it.wikipedia.org/wiki?curid=2349998", "title": "Danelectro", "text": "Danelectro \u00e8 un produttore di strumenti musicali e accessori, specializzata nella produzione di strumenti rock come chitarre, bassi, amplificatori ed unit\u00e0 effettistiche.\nLa Danelectro \u00e8 stata fondata da Nathan Daniel nel 1947."}
{"id": "2349999", "revid": "298229", "url": "https://it.wikipedia.org/wiki?curid=2349999", "title": "Judgment Day 2005", "text": "Judgment Day 2005 \u00e8 stata la settima edizione dell'evento in pay-per-view Judgment Day, prodotto dalla World Wrestling Entertainment. L'evento, esclusivo del roster di \"SmackDown!\", si \u00e8 svolto il 22 maggio 2005 al Target Center di Minneapolis.\nIl \"main event\" dell'evento fu l'\"I Quit\" match per il WWE Championship tra il campione John Cena e lo sfidante John \"Bradshaw\" Layfield, vinto da Cena. I due incontri predominanti dell\"'undercard\" furono Rey Mysterio contro Eddie Guerrero, e Booker T contro Kurt Angle.\nL'evento incass\u00f2 500.000 dollari, grazie ai 9.500 biglietti venduti.\nStoryline.\nLa rivalit\u00e0 principale dell'evento fu quella per il WWE Championship tra il campione John Cena e lo sfidante John \"Bradshaw\" Layfield. A WrestleMania 21, Cena sconfisse JBL conquistando il WWE Championship. Nella puntata di \"SmackDown!\" del 7 aprile, il general manager di \"SmackDown!\" Theodore Long organizz\u00f2 una serie di match tra i primi sfidanti dopo che JBL, Eddie Guerrero, Rey Mysterio, Big Show, Booker T e Kurt Angle chiesero un incontro per il WWE Championship. Il primo match annunciato da Long fu JBL contro Rey Mysterio. Mysterio venne squalificato in seguito all'interferenza di Eddie Guerrero che attacc\u00f2 JBL, causando la vittoria di quest'ultimo. La settimana successiva a \"SmackDown!\", Kurt Angle sconfisse Eddie Guerrero avanzando nelle finali. Pi\u00f9 tardi nella stessa sera, John Cena rivel\u00f2 una versione rotante del WWE Championship. Prima che il titolo potesse essere rivelato, JBL apparve con l'originale WWE Championship. Nella puntata di \"SmackDown!\" del 21 aprile, il match tra Booker T e Big Show si concluse in una doppia squalifica. A causa di ci\u00f2, Long annunci\u00f2 un fatal four-way match tra JBL, Angle, Booker T e Show per la settimana successiva. JBL vinse il match dopo aver schienato Angle e ottenne il diritto di affrontare John Cena a Judgment Day per il WWE Championship. Nella puntata di \"SmackDown!\" del 5 maggio, Cena disse che avrebbe difeso il WWE Championship contro JBL in un \"I Quit\" match. Nella puntata di \"SmackDown!\" del 19 maggio, JBL affront\u00f2 Scotty 2 Hotty perdendo per squalifica. Dopo il match, JBL attacc\u00f2 Scotty ordinandogli di dire \"I quit\". JBL prosegu\u00ec l'attacco soffocando Scotty con una cintura di pelle costringendolo a dire \"I quit\". Quella stessa sera, Cena sconfisse i Basham Brothers (Doug Basham e Danny Basham) in un handicap match. Durante il match JBL, che era a bordo ring, grid\u00f2 contro Cena intimandogli di dire \"I quit\".\nUna delle rivalit\u00e0 predominanti dell'evento fu quella tra Rey Mysterio e Eddie Guerrero. A WrestleMania 21, Rey Mysterio sconfisse Eddie Guerrero. Nelle settimane che seguirono, Guerrero e Mysterio vennero sfidati dagli MNM (Joey Mercury, Johnny Nitro e Melina) per il WWE Tag Team Championship. Gli MNM sconfissero Guerrero e Mysterio vincendo il titolo di coppia in seguito all'abbandono di Guerrero durante il match. Nella puntata di \"SmackDown\" del 28 aprile, Guerrero e Mysterio ricevettero la rivincita per il titolo di coppia. Tuttavia durante il match, Mysterio colp\u00ec accidentalmente Guerrero con un flying body press portando Guerrero ad abbandonare ancora una volta il match, per poi tornare. Gli MNM mantennero il titolo dopo aver schienato Mysterio. La settimana successiva. Teddy Long annunci\u00f2 uno Street Fight match tra Mysterio e il nipote di Guerrero, Chavo Guerrero, vinto da Mysterio. Dopo il match, Mercury e Nitro attaccarono Mysterio, il quale fu salvato da Guerrero. Successivamente, Guerrero attacc\u00f2 Mysterio compiendo un turn heel. Di conseguenza, la settimana successiva Teddy Long annunci\u00f2 un match tra Guerrero e Mysterio per Judgment Day.\nL'altra rivalit\u00e0 predominante dell'evento fu tra Kurt Angle e Booker T. Nella puntata di \"SmackDown!\" del 28 aprile, Kurt Angle, Booker T, Big Show e JBL si affrontarono in un fatal four-way match che avrebbe decretato il primo sfidante al WWE Championship, vinto da JBL. Durante il match Angle colp\u00ec Booker T con una sedia d'acciaio, che a sua volta si vendic\u00f2 colpendolo con un'altra sedia d'acciaio. La settimana successiva, Angle sfid\u00f2 Booker T in un match per Judgment Day. Prima di ci\u00f2, Angle aveva insultato la moglie di Booker T, Sharmell, portando Booker ad attaccare Angle e accettare la sfida. Nella puntata di \"SmackDown!\" del 12 maggio, Angle ammise di voler fare \"sesso perverso\" con Sharmell. Quella stessa sera, Angle e Booker T si sarebbero dovuti affrontare in un match, nel quale Angle abbandon\u00f2 per recarsi nel backstage da Sharmell. In seguito, Booker T entr\u00f2 nel backstage e trov\u00f2 Sharmell a terra piangendo. Ci\u00f2 port\u00f2 Angle ad attaccare Booker da dietro per poi spingerlo in un armadietto d'acciaio. La settimana successiva, Teddy Long stava per sospendere Angle costringendolo a scusarsi per le sue azioni. Angle si scus\u00f2, ma disse di aver baciato Sharmell e di averle permesse di accarezzare le sue \"parti intime\".\nEvento.\nPrima della messa in onda dell'evento, Nunzio sconfisse Akio a \"Sunday Night Heat\".\nMatch preliminari.\nIl primo match dell'evento fu quello per il WWE Tag Team Championship tra la coppia campione degli MNM (Joey Mercury e Johnny Nitro) (accompagnati da Melina) contro quella sfidante formata da Charlie Haas e Hardcore Holly. Il match inizi\u00f2 con Nitro e Haas. In seguito, Haas si port\u00f2 in vantaggio per poi dare il cambio a Holly. Dopo un batti e ribatti, gli MNM eseguirono la \"Snapshot\" ai danni di Haas. Mercury schien\u00f2 poi Haas mantenedo il titolo di coppia.\nIl match successivo fu tra Big Show e Carlito (accompagnato da Matt Morgan). Per quasi tutta la durata del match, Big Show sfrutt\u00f2 la propria stazza per dominare Carlito. Successivamente, Carlito si port\u00f2 in vantaggio nei confronti di Show. Verso le fasi finali della contesa dopo che Carlito aveva colpito Big Show con un colpo basso, Matt Morgan esegu\u00ec una \"F-5\" su Show permettendo a Carlito di schienarlo e vincere il match.\nIl terzo match fu quello per il Cruiserweight Championship tra il campione Paul London e lo sfidante Chavo Guerrero. Dopo un batti e ribatti, London esegu\u00ec il \"450\u00b0 splash\" su Guerrero per poi schienarlo e mantenere il titolo.\nIl match seguente fu tra Kurt Angle e Booker T. Dopo che Booker lanci\u00f2 Angle verso le corde del ring per poi eseguire su di lui uno shoulder charge, Angle inizi\u00f2 a sanguinare dalla bocca. L'incontro vide delle offensive sia da Booker che da Angle. Angle tent\u00f2 di eseguire la \"Angle Slam\", ma Booker T rovesci\u00f2 la manovra in un roll-up per vincere il match.\nMatch principali.\nIl quinto match fu quello per lo United States Championship tra il campione Orlando Jordan e lo sfidante Heidenreich. Il match inizi\u00f2 con Jordan che colp\u00ec Heidenreich con un dropkick mandando Heidenreich fuori dal ring. In seguito, Heidenreich si port\u00f2 in vantaggio dopo aver colpito Jordan con un suplex. Successivamente, Jordan esegu\u00ec una DDT su Heidenreich per poi schienarlo e mantenere il titolo.\nIl match che segu\u00ec fu tra Eddie Guerrero e Rey Mysterio. Durante il match, Mysterio tent\u00f2 di contrattaccare l'offensiva di Guerrero, ma quest'ultimo blocc\u00f2 tutti i tentativi di Mysterio. In seguito, Mysterio riusc\u00ec a portarsi in vantaggio dopo aver eseguito un flying headbutt su Guerrero. Successivamente, mentre Eddie stava prendendo una sedia d'acciaio, Chavo Guerrero accorse a bordo ring per distrarre l'arbitro. Eddie prov\u00f2 a colpire Mysterio con la sedia, ma quest'ultimo contrattacc\u00f2 l'attacco colpendo Guerrero con un low dropkick per poi eseguirne un altro gettando Guerrero verso le corde per la \"619\". Mysterio vinse per squalifica dopo essere stato colpito da Guerrero con una sedia d'acciaio.\nIl \"main event\" fu l'\"I Quit\" match per il WWE Championship tra il campione John Cena e lo sfidante John \"Bradshaw\" Layfield. Durante il match, sia Cena sia JBL si portarono in vantaggio l'uno sull'altro. Cena esegu\u00ec un back body drop ai danni di JBL sul tavolo dei commentatori. Poco dopo, JBL colp\u00ec Cena con una sedia d'acciaio causandogli una ferita alla fronte. JBL colp\u00ec Cena con la \"Clothesline From Hell\", che a sua volta esegu\u00ec in seguito su Layfield l\"'F-U\". Pi\u00f9 avanti nel match nell'area dello stage, Cena lanci\u00f2 JBL verso un monitor, causandogli una ferita. JBL si arrese prima che Cena potesse colpirlo con un tubo di scarico del camion, sancendo la vittoria di Cena. Dopo il match, Cena colp\u00ec JBL con il tubo di scarico facendlo cadere su un pannello di vetro come parte dello stage d'entrata. A causa delle quantit\u00e0 di sangue perse da Cena e JBL, sul WWE Network l'evento \u00e8 stato classificato TV-MA.\nConseguenze.\nNella puntata di \"Raw\" del 6 giugno, l'avventura di John Cena a \"SmackDown!\" si concluse in quanto divenne il primo wrestler ad essere stato selezionato dal general manager di \"Raw\" Eric Bischoff nella draft lottery. Cena inizi\u00f2 subito una rivalit\u00e0 con Eric Bischoff dopo essersi rifiutato di partecipare alla \"guerra\" di Bischoff contro l'Extreme Championship Wrestling (ECW). Cena riprese la sua rivalit\u00e0 con Christian, in quanto i due avevano avuto un altergo a gennaio alla Royal Rumble. Durante la rivalit\u00e0, venne coinvolto anche Chris Jericho, il quale aveva protestato le azioni di Bischoff nell'annunciare il match per il WWE Championship tra Cena e Christian a Vengeance. Dopo aver sconfitto Christian e Tyson Tomko in un tag team match, Jericho trad\u00ec Cena. Convinto dall'esito degli eventi, Bischoff cambi\u00f2 il match con l'aggiunta di Jericho, rendendolo un triple threat match per il WWE Championship a Vengeance. All'evento, Cena mantenne il titolo.\nNella puntata di \"SmackDown!\" del 30 giugno, si svolse un match tra sei wrestler per il nuovo titolo di \"SmackDown!\", JBL, uno dei partecipanti, vinse l'incontro, ma Theodore Long annunci\u00f2 che non era ancora campione. Invece vinse un'opportunit\u00e0 per il World Heavyweight Championship di Batista, che fu l'ultima scelta nella draft lottery, rendendo il World Heavyweight Championship un'esclusiva di \"SmackDown!\". La settimana successiva, fu annunciato che Batista avrebbe affrontato JBL a The Great American Bash per il World Heavyweight Championship. A The Great American Bash, Batista venne squalificato per aver attaccato JBL con una sedia e quest'ultimo fu dichiarato vincitore. Da risultato, Batista mantenne il titolo.\nNella puntata di \"Raw\" del 13 giugno, Kurt Angle fu trasferito nell'omonimo roster per merito della draft lottery, nel quale continu\u00f2 la sua rivalit\u00e0 con Shawn Michaels. All'inizio dell'anno, Angle e Michaels presero parte al royal rumble match dell'omonimo evento. Durante il match, Michaels elimin\u00f2 Angle. Angle si vendic\u00f2 tornando sul ring per eliminare e attaccare Michaels. I due iniziarono una rivalit\u00e0, che port\u00f2 a un match interpromozionale tra i due a WrestleMania 21, nel quale Angle apparteneva al roster di \"SmackDown!\" e Michaels al roster di \"Raw\", vinto da Angle dopo aver costretto Michaels a cedere all\"'Ankle lock\". Nella stessa sera in cui Angle era stato spostato a \"Raw\", Michaels lo sfid\u00f2 in una rivincita a Vengeance, accettata da Angle. A Vengeance, Michaels sconfisse Angle.\nLa rivalit\u00e0 tra Eddie Guerrero e Rey Mysterio continu\u00f2. Nella puntata di \"SmackDown!\" del 30 giugno, Guerrero minacci\u00f2 di rivelare un segreto riguardante il figlio di Mysterio, Dominick. Ci\u00f2 port\u00e0 alle famiglia di Guerrero e Mysterio ad implorare Guerrero a non rivelare il segreto. A The Great American Bash, Mysterio sconfisse Guerrero in un match nel quale se Guerrero avesse perso, non avrebbe dovuto rivelare il segreto. Nella puntata di \"SmackDown!\" del 28 luglio, Guerrero rivel\u00f2 il segreto affermando di essere il padre biologico di Dominick, in quanto Guerrero sapeva che Mysterio aveva dei problemi nel formare una famiglia e lasci\u00f2 crescere Dominick con la famiglia di Mysterio. Nelle settimane successive, Guerrero minacci\u00f2 di prendere in custodia Dominick facendo preparare dei documenti da presentare a Mysterio dal suo avvocato. Ci\u00f2 port\u00f2 a un Ladder match per la costudia di Dominick a SummerSlam, dove a vincere fu Mysterio."}
{"id": "2350000", "revid": "599013", "url": "https://it.wikipedia.org/wiki?curid=2350000", "title": "Castello di Ronco Scrivia", "text": "Il castello di Ronco Scrivia era un'antica fortezza e dimora nobiliare nell'odierno comune ligure di Ronco Scrivia, nell'alta valle Scrivia.\nStoria e descrizione.\nSecondo le fonti storiche l'edificazione del castello avvenne tra l'XI e il XII secolo e divenne quindi possedimento della nobile famiglia Spinola. Gi\u00e0 rifugio dei nobili genovesi in esilio fu nel 1173 preso d'assalto ed espugnato dalle truppe genovesi. Sar\u00e0 nel 1223, dopo il concilio tra Genova e Tortona-Alessandria, che verr\u00e0 dato l'ordine ai genovesi dalla Lega Lombarda di restituire la propriet\u00e0 del castello alla famiglia Spinola; nel 1313 gli stessi Spinola otterranno dall'imperatore Enrico VII di Lussemburgo l'investitura ufficiale.\nTrasformata quindi in residenza nobiliare dei marchesi fu abitata dalla stessa famiglia fino al 1797 quando, con l'avvento di Napoleone Bonaparte, caddero definitivamente i Feudi Imperiali. Dell'antica fortezza medievale ne rimangono visibili pochi elementi quali un frammento della muratura realizzata con pietra da taglio squadrata."}
{"id": "2350001", "revid": "834", "url": "https://it.wikipedia.org/wiki?curid=2350001", "title": "Sevastopol'", "text": ""}
{"id": "2350007", "revid": "339392", "url": "https://it.wikipedia.org/wiki?curid=2350007", "title": "F.I.F.A.", "text": ""}
{"id": "2350008", "revid": "1522738", "url": "https://it.wikipedia.org/wiki?curid=2350008", "title": "Linea di successione al trono delle Due Sicilie", "text": "La linea di successione al trono delle Due Sicilie della casa Borbone delle Due Sicilie segue il criterio della legge semi-salica.\nLeggi di successione che regolano la Casa Borbone Due Sicilie e la loro dinastia.\nLa Costituzione del Regno delle Due Sicilie promulgata da re Ferdinando II con l'atto sovrano del 10 gennaio 1848, ripristinata da re Francesco II con Real Proclama del 28 giugno 1860, all'articolo 70 espressamente recitava: \u201c\"L'atto solenne per l'ordine di successione alla corone dell'Augusto Re Carlo III del 6 di ottobre 1759, confermato dall'Augusto Re Ferdinando I nell'articolo 5 della legge degli 8 di dicembre 1816, gli atti sovrani del 7 di aprile 1829, del 12 di marzo 1836, e tutti gli atti relativi alla Real Famiglia rimangono in pieno vigore\"\u201d.\nPertanto tale articolo 70 sintetizz\u00f2 e riconferm\u00f2 quale fosse il \u201ccorpus\u201d delle Leggi dinastiche borboniche (comprendenti sia quelle della Real Casa vera e propria, sia quelle della dinastia, con la successione al Trono), ovvero: la detta Prammatica del 1759, l'articolo 5 della Legge dell'8 dicembre 1816 (Legge fondamentale del Regno delle Due Sicilie), l'atto sovrano del 7 aprile 1829, e l'atto sovrano n. 3331 del 12 marzo 1836.\nNella detta Prammatica del 1759 la successione dinastica venne stabilita quindi secondo i seguenti quattro punti fondamentali: \nL'articolo 5 della Legge dell'8 dicembre 1816 (Legge fondamentale del Regno delle Due Sicilie), voluta da re Ferdinando I, aveva confermato semplicemente la citata Prammatica, recitando infatti: \u201c\"La successione nel regno delle Due Sicilie sar\u00e0 perpetuamente regolata colla legge del nostro augusto genitore Carlo III, promulgata in Napoli nel d\u00ec 6 di ottobre 1759\".\u201d\nL'atto sovrano del 7 aprile 1829, al primo comma, invece, fu quello in cui Francesco I prescrisse formalmente come: \u201c\"Nel Regno delle Due Sicilie i figliuoli e le figliuole del Re, i suoi nipoti e pronipoti dell'uno e dell'altro sesso discendenti da maschio, e finalmente le sorelle, gli zii, e le zie del Re, avranno bisogno del precedente sovrano beneplacito per contrarre matrimonio, qualunque fosse la loro et\u00e0. Il difetto del sovrano beneplacito render\u00e0 il matrimonio non produttivo di effetti politici e civili\u201d, mentre con l'atto sovrano n. 3331 del 12 marzo 1836, al secondo comma, il re Ferdinando II precis\u00f2 che: \u201cNon saranno considerati legittimi e capaci di produrre effetti politici e civili i matrimoni de'componenti della Real Famiglia che non sieno preceduti da un nostro beneplacito da accordarsi loro in forma di decreto\"\u201d.\nQuindi i matrimoni dei Principi privi di tali assensi matrimoniali erano e sono privi di diritti dinastici.\nInoltre bisogna aggiungere che titoli della R. Casa delle Due Sicilie vennero regolati dall'Atto Sovrano n. 594 del 4 gennaio 1817 con il quale Re Ferdinando I delle Due Sicilie stabil\u00ec i titoli dinastici per i Principi Reali delle Due Sicilie, stabilendo espressamente che i predetti titoli: \u201c\"... saranno trasmissibili ai loro figliuoli primogeniti (degli originari concessionari, n.d.r.), ciascuno nella propria linea, ed a tutti i loro discendenti, di maschio in maschio, colla inalterabile prerogativa del sesso e del grado; di modo che se del caso non avessero figli maschi o che la loro discendenza di maschi discendenti de' maschi venga a cessare, neanche le figliuole primogenite possano portare alcuni dei titoli anzidetti, ma rester\u00e0 estinto nella persona dell'ultimo maschio discendente, e torner\u00e0 a disposizione del Sovrano che si trover\u00e0 allora sul Trono\"\u201d.\nInfine Re Francesco II, in data 18 novembre 1887, riconferm\u00f2 che il titolo di \u201cDuca di Calabria\u201d , quello di \u201cDuca di Noto\u201d e quello di \u201cDuca di Castro\u201d non sarebbero mai stati da intendersi come titoli trasmissibili per primogenitura di sangue, ma come distintivi rispettivamente del Capo della Nostra Reale Famiglia delle Due Sicilie, del suo successore immediato quale Capo della Famiglia, e del figliuolo primogenito di quest'ultimo, o di chi ne terr\u00e0 il luogo quale presunto futuro Capo della famiglia.\nIn sintesi, possiamo quindi indicare come la successione al Trono della Dinastia del Regno delle due Sicilie \u00e8 articolata in: \nI) ordine di successione al trono (che abbiamo visto); II) divieto di successione in favore di un Re di Spagna o di un Principe delle Asturie (erede al trono spagnolo) che sia gi\u00e0 tale o che tale debba essere dichiarato (ovvero che sia gi\u00e0 sul trono spagnolo, che debba essere incoronato) obbligo di ottenere il sovrano beneplacito per contrarre matrimonio, per tutti i figli del Re, i suoi nipoti e pronipoti dell'uno e dell'altro sesso discendenti da maschio, e finalmente le sorelle, gli zii, e le zie del Re; IV) obbligo di rispettare i titoli dinastici.\nI pretendenti al trono (1861-1960).\nIn seguito al Risorgimento, il Regno delle Due Sicilie fu annesso ai domini sabaudi e, quindi, al Regno d'Italia. Nonostante ci\u00f2, la Casa di Borbone non rinunci\u00f2 al diritto di pretensione.\nPretendenti al trono, disputa controversa (1960-attuale).\nDal 7 gennaio 1960, data della morte di Ferdinando Pio di Borbone-Due Sicilie, ultimo capo della casa universalmente riconosciuto, il titolo di pretendente al trono \u00e8 conteso.\nCon l'atto di Cannes, Carlo Tancredi (fratello maggiore di Ranieri) aveva firmato un documento, in obbedienza alla Prammatica Sanzione di Carlo III del 1759, secondo il quale avrebbe rinunciato al suo diritto di successione sul trono delle Due Sicilie, nell'eventualit\u00e0 che fosse divenuto re di Spagna, cosa che non avvenne mai. Il titolo di Capo della Real Casa delle Due Sicilie, quindi, fu assunto alla morte di Ferdinando Pio dal figlio di Carlo Tancredi, il nipote Alfonso Maria, il prossimo maschio dinasticamente ammissibile e appartenente al ramo secondogenito della famiglia.\nLa rinuncia di Carlo Tancredi non aveva alcuna efficacia, Alfonso Maria, esponente del ramo primogenito del Casato nonch\u00e9 primogenito farnesiano, rivendic\u00f2 per s\u00e9 e per i suoi discendenti il titolo.\nL'Atto di Cannes fu ritenuto nullo per le seguenti ragioni: \nLa posizione del \"ramoprimogenito\" \u00e8 sostenuta da Juan Carlos di Spagna, cugino dei principi Borbone Due Sicilie, da Costantino II di Grecia e da Simeone II di Bulgaria, dopo la pronuncia unanime di una commissione di Stato che, avendolo riconosciuto nel 1983 come Capo della Casa, lo ha nominato Infante di Spagna e Cavaliere del Toson d'Oro.\nAltri autorevoli pareri internazionali in linea con il Consiglio di Stato del Regno di Spagna sono stati espressi in quattro rapporti pubblicati, sempre in Spagna, dal Ministero della Giustizia, dalla Real Academia de Jurisprudencia y Legislaci\u00f3n, dall'Istituto Salazar y Castro del Consiglio Superiore delle Ricerche Scientifiche e dal Ministero degli Affari Esteri.\nDisputa su regole successione.\nSi \u00e8 giunti cos\u00ec alla disputa tra il ramo cosiddetto spagnolo (Carlo Maria di Borbone-Due Sicilie) e quello francese (Carlo di Borbone-Due Sicilie).\nIl 25 gennaio 2014 \u00e8 stato firmato a Napoli un atto di riconciliazione tra i due rami della famiglia in cui si riconoscono mutualmente i loro titoli.\nIl 14 maggio 2016 per\u00f2 Carlo di Borbone-Due Sicilie, duca di Castro, disponendo solo di eredi femmine, contravviene al patto decidendo di non riconoscere le secolari regole di successione, che privilegiano la linea maschile e quindi il cugino Pietro duca di Calabria (succeduto nel 2015 al padre Carlo Maria), richiamando il diritto europeo (Trattato di Lisbona, 2009) che proibisce la discriminazione tra uomini e donne. Questa decisione, il 29 giugno seguente viene contestata da Pietro di Borbone-Due Sicilie, duca di Calabria, in quanto ritenuta illegittima rispetto al codice legislativo dell'ex Regno delle Due Sicilie e rispetto alle leggi e alle tradizioni di famiglia."}
{"id": "2350014", "revid": "367445", "url": "https://it.wikipedia.org/wiki?curid=2350014", "title": "Maria Assunta Pallotta", "text": "Biografia.\nNacque a Force nelle Marche. A sei anni inizi\u00f2 la scuola elementare, ma la frequent\u00f2 poco perch\u00e9 in famiglia c'era bisogno del suo aiuto, cos\u00ec conobbe presto la vita di lavoro e di sacrificio.\nIn seguito lavor\u00f2 presso il sarto del paese; all'et\u00e0 di dodici anni fece la Prima Comunione e pass\u00f2 primi anni nella preghiera e nella devozione alla Madonna, divenendo \"piccola maestra di catechismo\" e maturando la vocazione per diventare suora. Per la vita religiosa si preparava con dure penitenze, digiuni, preghiera costante e con la lettura delle \"Vite dei Santi\". Dopo un'iniziale opposizione, i genitori dettero il loro consenso. Nel 1897 Maria Assunta manifest\u00f2 la propria vocazione a monsignor Luigi Canestrari, che si trovava in quel tempo a Force. Il prelato ottenne per lei a Roma l'accettazione nell'Istituto delle Francescane Missionarie di Maria.\nNoviziato.\nIl 5 maggio 1898 lasci\u00f2 la casa paterna per recarsi nella \"Casa Madre delle Francescane Missionarie di Maria\" a Roma. Nella sua relazione, la Madre Direttrice ebbe per lei parole di approvazione: \"A lei si poteva domandare qualunque cosa: il servizio pi\u00f9 umile, il lavoro pi\u00f9 pesante, erano sempre accettati e compiuti con allegrezza\". Dopo alcuni mesi di postulato vest\u00ec l'abito delle Suore Francescane Missionarie di Maria, fu chiamata con il nome di suor Maria Assunta e and\u00f2 a fare il noviziato a Grottaferrata. La \"Maestra delle Novizie\" attest\u00f2 che suor Maria Assunta ebbe un comportamento esemplare e non merit\u00f2 la \"minima osservazione sulla condotta\". Una suora, compagna di Maria Assunta, afferm\u00f2 che \"il ricordo di \"[Maria Assunta] [...] \"semplice e\" [...] \"umile mi \u00e8 rimasto\" [...] \"come una\" [...] \"immagine di pace e di unione con Dio\".\nVoti.\nPronunci\u00f2 i voti l'8 dicembre 1900 nella Chiesa di Sant'Elena a Roma. Nel novembre 1902 venne destinata a Firenze e vi rest\u00f2 fino al giorno della sua partenza per la Cina. La Madre Superiora disse di lei: \"...l'amor di Dio si mostrava cos\u00ec vivo in lei, che tutto il suo aspetto completava ci\u00f2 che le parole non potevano esprimere\". Il 13 febbraio 1904 a Firenze, nella \"Casa del Santo Nome di Ges\u00f9\", suor Maria Assunta fece la professione perpetua e, in seguito, fece domanda alle Superiori per essere mandata come missionaria: la sua domanda fu accolta ed ella fu inviata in Cina, nel luogo in cui avevano subito il martirio, con la Ribellione dei Boxer, sette Francescane Missionarie di Maria il 9 luglio 1900, nello Shanxi, quasi nel nord della Cina. Suor Maria Assunta si imbarc\u00f2 a Napoli il 19 marzo 1904.\nMissionaria in Cina.\n\"La nostra buona sorella Assunta\" [...] \"visse poco tempo e non fece molto rumore attorno a s\u00e9 nella missione\".[...]\"Era attenta nel servizio, caritatevole con tutti\" [...]\"avrebbe dato volentieri la vita per salvare tante anime\"[...]. Ebbe uno stato di turbamento e di prostrazione spirituale, perch\u00e9 spesso soleva chiedere perdono per le sue mancanze contro la regola e contro i superiori, che in realt\u00e0 non aveva commesso. Negli ultimi mesi della sua vita prov\u00f2 un rinnovato fervore spirituale: \"Si sentiva che essa non viveva pi\u00f9 che con Dio...\"\"...aveva imparate delle orazioni in cinese che andava ripetendo continuamente con un'orfanella indigena, sua compagna di lavoro...\". Nel 1905 scoppi\u00f2 un'epidemia di tifo e alcune suore della missione si ammalarono. Negli \"Annali delle Francescane Missionarie di Maria\" del 1905, si trova una relazione di questo fatto nelle lettere inviate dalla Superiora della Casa di Tung-eul-keu, Madre Maria Sinforiana del Sacro Cuore, alla Madre Superiora Generale dell'Istituto.\nMorte e beatificazione.\nIl 19 marzo, anniversario della sua partenza per le Missioni, anche suor Maria Assunta si ammal\u00f2 e il 7 aprile mor\u00ec, lasciando per tre giorni nella casa un soave profumo;i cinesi la chiamarono \"La Santa dai profumi\". Nel 1913 fu ordinata la ricognizione del corpo, che fu trovato \"ben conservato e incorrotto\", e le spoglie furono quindi tumulate nel cimitero della Missione. La Postulazione Generale dell'Ordine dei Minori, per desiderio di Pio X, cominci\u00f2 fin dal 1913 a occuparsi del \"Processo di Beatificazione e Canonizzazione\", che fu condotto a compimento il 7 aprile 1921. Fu proclamata beata dal papa Pio XII il 7 novembre 1954."}
{"id": "2350015", "revid": "209467", "url": "https://it.wikipedia.org/wiki?curid=2350015", "title": "Etere (fisica)", "text": ""}
{"id": "2350020", "revid": "93556", "url": "https://it.wikipedia.org/wiki?curid=2350020", "title": "Linea di successione al trono del Messico", "text": "Dalla deposizione di Massimiliano I, la linea di successione al trono del Messico \u00e8 stata seguita attraverso i figli adottivi di Massimiliano.\nAttualmente il pretendente al trono imperiale del Messico \u00e8 Maximilian von G\u00f6tzen-It\u00farbide, nato nel 1944, il quale reclama il trono dalla morte di sua nonna Maria Josepha Sophia de Iturbide, figlia di Salvador de Iturbide y de Marz\u00e1n, il figlio adottivo di Massimiliano I.\nLinea di successione.\nLa linea di successione a Maximilian von G\u00f6tzen-It\u00farbide \u00e8 attualmente:"}
{"id": "2350027", "revid": "599013", "url": "https://it.wikipedia.org/wiki?curid=2350027", "title": "Karol Ku\u010dera", "text": "Ha vinto sei tornei ATP e ha raggiunto la sesta posizione nella classifica mondiale; ha inoltre partecipato alla finale di Coppa Davis del 2005, persa dalla Slovacchia contro la Croazia.\nCarriera.\nKu\u010dera ha cominciato la sua carriera professionistica nel 1992, raggiungendo il suo primo torneo del Grande Slam l'anno seguente, qualificandosi per il Roland Garros. Negli anni successivi continu\u00f2 a migliorare la sua carriera, vincendo i suoi primi titoli a Rosmalen nel 1995 e a Ostrava nel 1996, anno in cui partecip\u00f2 anche alle Olimpiadi di Atlanta.\nIl suo anno migliore fu il 1998, in cui entr\u00f2 nella \"top ten\" mondiale, raggiungendo l'8\u00aa posizione in classifica e qualificandosi per l'ATP Tour World Championships di Hannover; nello stesso anno vinse i tornei di Sydney e di New Haven, raggiungendo le finali a Stoccarda e Vienna, e la semifinale degli Australian Open. In totale nel 1998 Ku\u010dera vinse 53 match, guadagnando pi\u00f9 di un milione e quattrocentomila dollari.\nA partire dal 1999, Ku\u010dera incominci\u00f2 ad avere problemi di forma, anche a causa di un infortunio al braccio e al polso destro; solamente nel 2003 riusc\u00ec a ritornare tra i primi cinquanta giocatori del mondo, vincendo anche il torneo di Copenaghen.\nNel 2005 Ku\u010dera \u00e8 stato uno dei giocatori che ha permesso alla squadra slovacca di raggiungere la finale della Coppa Davis, persa poi per 3 a 2 contro la Croazia. Dopo la finale, Ku\u010dera ha annunciato il suo ritiro."}
{"id": "2350031", "revid": "23657378", "url": "https://it.wikipedia.org/wiki?curid=2350031", "title": "Propecia", "text": ""}
{"id": "2350034", "revid": "63727", "url": "https://it.wikipedia.org/wiki?curid=2350034", "title": "Mercedes Simplex 40/45 PS", "text": ""}
{"id": "2350035", "revid": "63727", "url": "https://it.wikipedia.org/wiki?curid=2350035", "title": "Mercedes 28/50 PS", "text": ""}
{"id": "2350041", "revid": "767487", "url": "https://it.wikipedia.org/wiki?curid=2350041", "title": "La figlia del mio capo", "text": "La figlia del mio capo (\"My Boss's Daughter\") \u00e8 un film del 2003 di David Zucker.\nTrama.\nQuando Tom viene invitato a casa del suo capo, pensa che sia un'ottima occasione per conoscere meglio sua figlia per la quale ha perso la testa. Ma le cose non vanno come sperato, infatti altri ospiti della casa intralceranno il suo piano di approccio."}
{"id": "2350042", "revid": "287204", "url": "https://it.wikipedia.org/wiki?curid=2350042", "title": "Michigan J. Frog", "text": "Michigan J. Frog \u00e8 un personaggio dei cartoni animati della serie Looney Tunes, ha debuttato nel 1955 nel cartone diretto da Chuck Jones dal titolo \"Solo per te io canto\".\nNel cartone, Michigan Frog \u00e8 una rana che indossa un cilindro, porta un bastone e adora cantare classici della musica rag e pop dal tardo XIX secolo e inizio XX, mentre balla e si esibisce in acrobazie in stile vaudeville.\nStoria del personaggio.\nIl suo nome \"Michigan J. Frog\", deriva da una canzone scritta appositamente per il cartone dal titolo \"The Michigan Rag\"; la \"J\" \u00e8 stata aggiunta da Chuck Jones, creatore del personaggio, che la improvvis\u00f2 durante un'intervista con un giornalista chiamato Jay Cox.\nLa gag ricorrente nei suoi cartoni sta nel fatto che il talento di Michigan viene scoperto da persone sfortunate ma avide che hanno intenzione di sfruttare le sue doti a scopo economico, ma falliscono sempre, perch\u00e9 la rana non mostra le sue abilit\u00e0 alla gente.\nSarebbe a dire che canta e balla soltanto quando c'\u00e8 una sola persona, e quando ci sono molte persone non lo fa mai perch\u00e9 si vergogna.\nMichigan Frog ha fatto altre apparizioni in cartoni della Warner Bros., \u00e8 apparso come cameo nelle serie: \"Tiny toons\", \"I misteri di Silvestro e Titti\", gli \"Animaniacs\" e pi\u00f9 recentemente in \"Duck Dodgers\". Fa anche da comparsa nei film \"Space Jam\", \"Chi ha incastrato Roger Rabbit\" e \"\". \u00c8 poi citato nel film \"Balle Spaziali\" in un cameo vocale, quando un mostriciattolo in stile \"Alien\" esce dalla pancia di John Hurt e se ne va cantando e ballando (con tanto di bastone e paglietta) il suo pezzo principale \"Hello my baby\".\nIl cartoon di esordio di Michigan ha avuto un seguito dal titolo \"Another Froggy evening\" (1995)\nDal 1995 al 2006 \u00e8 stato la mascotte ufficiale del canale statunitense \"The WB\", dopo la fusione con il canale \"Upn\" (della CBS)."}
{"id": "2350043", "revid": "729019", "url": "https://it.wikipedia.org/wiki?curid=2350043", "title": "Corpo corazzato israeliano", "text": "Il Corpo corazzato israeliano, anche noto come Israeli Armored Corps, \u00e8 un'unit\u00e0 delle IDF che inquadra tutte le unit\u00e0 corazzate dell'esercito israeliano. Dal 1998 l'unit\u00e0 \u00e8 sotto il comando del GOC Army Headquarter. Questa \u00e8 una delle unit\u00e0 principali delle forze armate israeliane. Dotata di un ampio numero di carri armati del tipo Merkava, essa rappresenta una delle unit\u00e0 di prima linea pi\u00f9 importanti. Le principali caratteristiche di questa unit\u00e0 sono la sua mobilit\u00e0 e la sua potenza di fuoco. I compiti principali di questa unit\u00e0 sono quelli di attaccare le difese nemiche e affrontare in campo aperto le forze nemiche. Inoltre in tempi di pace questa unita ha anche compiti di sicurezza pubblica, utilizzando i propri mezzi corazzati come postazioni di osservazione mobile.\nStoria.\nIl corpo corazzato israeliano fu fondato nel 1948, con al comando il generale Yitzhak Sadeh. Come molte delle unit\u00e0 fondate durante i primi anni dello stato di Israele molti dei membri di questo corpo provenivano dal corpo dei \"Palmach\". La prima brigata ad essere istituita fu la 7\u00aa Brigata Corazzata israeliana, che fu creata nel maggio dello stesso anno e fu successivamente affiancata dalla 8\u00aa Brigata. Una delle prime operazioni militari alle quali prese parte questo corpo fu la liberazione della Galilea e la protezione del confine tra lo stato di Israele e l'Egitto con il compito di arginare le frequenti incursioni di colonne di mezzi militari in territorio israeliano. Tra i numerosi compiti assegnati in questi primi anni alle unit\u00e0 corazzate vi fu anche quello di scortare convogli civili diretti verso gli insediamenti e sorvegliare le strade pi\u00f9 isolate nel deserto del Negev, luogo di frequenti imboscate a mezzi civili a causa della loro posizione isolata.\nApparve quindi ben presto necessario disporre di un ampio numero di mezzi corazzati da impiegare per questi compiti e la progettazione di veicoli appositamente modificati per l'occorrenza fu avviata. Molti veicoli corazzati di questo periodo erano mezzi pesanti, quali camion e corriere che furono corazzati con rudimentali piastre d'acciaio. Tuttavia tali mezzi non erano sufficienti per creare una unit\u00e0 di mezzi corazzati. A causa della scarsa protezione che questi mezzi potevano offrire ai loro equipaggi ben presto i nemici impararono ad attaccare in maniera sempre pi\u00f9 efficace questi mezzi sfruttando i punti deboli che individuavano volta per volta. Durante la guerra arabo-israeliana si pose rimedio a tali carenze dotando alcuni di questi veicoli di una torretta armata con una mitragliatrice da venti millimetri. Questa prima modifica non sanc\u00ec solamente la creazione del primo veicolo israeliano blindato armato, che da l\u00ec a poco sarebbe stato sostituito dai primi carri armati acquisiti dallo stato di Israele, ma fu anche il primo tentativo di progettare un mezzo con potenzialit\u00e0 offensive.\nA partire dal 1949 furono quindi introdotti i primi veri mezzi corazzati, perlopi\u00f9 mezzi di seconda mano risalenti al periodo bellico, quali i carri di fabbricazione statunitense M4 Sherman.\nAttivit\u00e0.\nLa maggiore espansione di questo corpo si registr\u00f2 negli anni compresi tra il 1951 e il 1952 con l'acquisizione di un ampio numero di mezzi corazzati, alcuni dei quali anche quasi nuovi o in ottime condizioni. Tra i mezzi pi\u00f9 comuni di quel periodo spiccano oltre agli Sherman anche numerosi AMX-13. Ma le modifiche alle quali fu sottoposto il corpo in questo periodo non si limitarono elusivamente all'acquisizione di nuovi mezzi. L'intero corpo vide anche una profonda riorganizzazione delle proprie risorse umane con la creazione della prima unit\u00e0 di riservisti. Le prime operazioni alle quali prese parte questo corpo furono le operazioni militari durante la Crisi di Suez nel 1956, che videro le unit\u00e0 corazzate israeliane impiegata in tutte le aree nelle quali lo stato di Israele stava conducendo operazioni militari. Molti degli scontri a fuoco sostenuti da questo corpo furono condotti in cooperazione con altre unit\u00e0 israeliane e con il supporto dell'aeronautica militare israeliana. Al termine di questa campagna militare, il corpo, che originariamente era stato creato come unit\u00e0 di supporto, si era invece dimostrato essere uno dei corpi principali di prima linea.\nIl periodo tra la crisi di Suez e la guerra dei sei giorni fu un secondo periodo di radicali modifiche per questo corpo. Dopo aver dimostrato la propria validit\u00e0 come unit\u00e0 di prima linea, il corpo fu nuovamente ampliato e modernizzato. Molti degli ufficiali furono inviati a corsi di addestramento per aumentare il loro grado di professionalit\u00e0 all'interno del corpo e sempre nello stesso periodo fu anche fondata la 14\u00aa Brigata. Inizialmente creata con funzioni di supporto, fu successivamente promossa a brigata operativa, per divenire infine una divisione.\nLe proprie potenzialit\u00e0 il corpo corazzato israeliano le dimostr\u00f2 nuovamente durante la guerra dei Sei Giorni, quando diverse divisioni corazzate di Egitto e Siria furono sconfitte nel giro di pochi giorni dalle forze armate israeliane anche grazie in buona parte al contributo fornito dal corpo corazzato. Nonostante le forze nemiche disponessero di una superiorit\u00e0 sia numerica che in alcuni casi anche tecnologica, le unit\u00e0 corazzate israeliane riuscirono ad affrontare le unit\u00e0 corazzate nemiche senza problemi, sfruttando in molte occasioni l'effetto sorpresa.\nCon la fine della guerra e con il successivo cessate il fuoco per\u00f2 la situazione tra lo stato di Israele ed i suoi vicini rimase sostanzialmente inalterata e le unit\u00e0 corazzate israeliane furono impiegate in molte delle aree di confine pi\u00f9 esposte. Nel 1969 una brigata meccanizzata di mezzi blindati leggeri, la Brigata \"Barak\" fu aggiunta all'unit\u00e0, e sempre nello stesso periodo furono acquisiti i primi carri del tipo M48.\nIl corpo divenne nuovamente di centrale importanza nel 1973, quando nel corso della guerra dello Yom Kippur, le unit\u00e0 corazzate di questo corpo dovettero respingere contemporaneamente un attacco sferrato lungo i confini con Siria ed Egitto. Dopo un'iniziale fase di difficolt\u00e0, durante la quale le forze armate israeliane furono respinte per alcune decine di chilometri nel deserto del Sinai e per una decina di chilometri sulle alture del Golan, le unit\u00e0 corazzate furono in grado di riconquistare il terreno perduto costringendo gli aggressori ad un cessate il fuoco.\nLe pesanti perdite subite durante questo conflitto, ed il pericolo di cadere vittima di un eventuale embargo, spinsero i vertici militari israeliani ad avviare la progettazione di un mezzo corazzato di fabbricazione israeliana. Gli sforzi fatti nel periodo immediatamente seguente la guerra dello Yom Kippur sfociarono negli anni seguenti nella costruzione dei primi carri Merkava, che sono attualmente i mezzi corazzati principali schierati da questa unit\u00e0."}
{"id": "2350044", "revid": "938", "url": "https://it.wikipedia.org/wiki?curid=2350044", "title": "Censimento generale", "text": ""}
{"id": "2350047", "revid": "339392", "url": "https://it.wikipedia.org/wiki?curid=2350047", "title": "Principato di Moscovia", "text": ""}
{"id": "2350049", "revid": "7969", "url": "https://it.wikipedia.org/wiki?curid=2350049", "title": "VWT", "text": ""}
{"id": "2350052", "revid": "298229", "url": "https://it.wikipedia.org/wiki?curid=2350052", "title": "SummerSlam 2006", "text": "SummerSlam 2006 \u00e8 stata la diciannovesima edizione dell'omonimo evento in pay-per-view prodotto annualmente dalla World Wrestling Entertainment. L'evento si \u00e8svolto il 20 agosto 2006 al TD Banknorth Garden di Boston.\nStoryline.\nNella puntata di \"Raw\" del 3 luglio, Edge sconfisse il WWE Champion Rob Van Dam e John Cena in un Triple Threat match conquistando cos\u00ec il WWE Championship per la seconda volta. La settimana dopo, a \"Raw\", Cena sconfisse Shelton Benjamin e attacc\u00f2 Edge, il quale si difese colpendolo con una Spear. Nella puntata di \"Saturday Night's Main Event\" del 15 luglio Cena affront\u00f2 Edge per il WWE Championship ma vinse l'incontro per squalifica a causa dell'intervento della ragazza di Edge, Lita; nel post match, per\u00f2, Cena colp\u00ec Edge con una \"F-U\" sul tavolo dei commentatori. Venne dunque sancito un rematch titolato tra i due per SummerSlam, con la stipulazione che se Edge avesse perso per squalifica avrebbe perso anche il WWE Championship.\nIl 23 luglio, a The Great American Bash, King Booker sconfisse Rey Mysterio conquistando il World Heavyweight Championship, mentre Batista venne sconfitto per squalifica da Mr. Kennedy. Mesi prima, inoltre, Batista aveva dichiarato di voler riconquistare il World Heavyweight Championship, titolo che non aveva mai perso avendolo reso vacante per un infortunio. Nella puntata di \"SmackDown!\" dell'11 agosto Batista ringrazi\u00f2 King Booker per avergli tenuto il titolo, dato che se lo sarebbe riconquistato. Venne dunque sancito una match tra i due per SummerSlam con in palio appunto il World Heavyweight Championship.\nA The Great American Bash, Rey Mysterio perse il World Heavyweight Championship contro King Booker a causa del tradimento di Chavo Guerrero. Nella puntata di \"SmackDown!\" successiva, Chavo giustific\u00f2 il gesto dicendo di essere stufo del fatto che Mysterio continuasse ad imitare suo zio, il defunto Eddie Guerrero. Mysterio e Chavo si sarebbero dunque affrontati a SummerSlam, con Vickie Guerrero (vedova di Eddie) che non sapeva da quale parte stare.\nNella puntata della \"ECW\" del 25 luglio Sabu chiese un match contro Big Show per l'ECW World Championship ma il General Manager Paul Heyman declin\u00f2 la sua richiesta. Quella sera Big Show difese con successo il titolo contro Kane e Sabu attacc\u00f2 il campione con una sedia. La settimana dopo, tuttavia, Heyman neg\u00f2 nuovamente il match a Sabu e questi, in risposta, attacc\u00f2 nuovamente Big Show con la sua \"Arabian Facebuster\". Durante un live event dell'11 agosto, Big Show difese con successo il titolo contro Rob Van Dam. Nella puntata della \"ECW\" del 15 agosto Sabu e Van Dam si affrontarono in un Ladder match con in palio la possibilit\u00e0 di sfidare Big Show a SummerSlam per l'ECW World Championship; Sabu vinse il match, ma sia lui che Van Dam vennero attaccati da Big Show con una Chokeslam.\nNella puntata di \"Raw\" del 19 giugno, Triple H e Shawn Michaels riformarono ufficialmente la D-Generation X portando avanti la faida contro la Spirit Squad, Vince McMahon e suo figlio Shane. A Vengeance, Triple H e Michaels sconfissero l'intera Spirit Squad (Johnny, Kenny, Mikey, Mitch, Nicky) in un 5-on-2 Handicap match. Dopo essersi sbarazzati della Spirit Squad, HHH e HBK sfidarono Vince e Shane ad un Tag Team match per SummerSlam.\nEvento.\nPrima della messa in onda dell'evento, Carlito sconfisse Rob\u00e9rt Conway dopo l'esecuzione del \"Backcracker.\"\nMatch preliminari.\nL'evento si apr\u00ec con il match tra Chavo Guerrero e Rey Mysterio. Dopo un batti e ribatti, Mysterio esegu\u00ec una \"hurricanrana\" su Guerrero per poi colpirlo con la \"619\". Mysterio tent\u00f2 poi la \"West Coast Pop\" ma Guerrero la evit\u00f2; tuttavia questi venne colpito da un'altra \"hurricanrana\" di Mysterio. In seguito Vickie Guerrero si present\u00f2 a bordo ring per cercare di fermare sia Chavo che Mysterio, schiaffeggiando il primo. Nonostante l'intervento di Vickie, i due continuarono a combattere con Mysterio che colp\u00ec Chavo con una \"headscissor\" e con i \"Three Amigos\". Mysterio sal\u00ec poi sulla terza corda del ring per eseguire una manovra aerea ai danni di Chavo, per\u00f2 Vickie lo fece cadere. Chavo colp\u00ec quindi Mysterio con un \"brain buster\" per poi eseguire la \"Frog Splash\", che gli valse la vittoria.\nIl secondo match della serata fu l'Extreme Rules match per l'ECW World Championship tra il campione Big Show e lo sfidante Sabu. Durante le fasi iniziali dell'incontro, Sabu si port\u00f2 in vantaggio dopo che colp\u00ec violentemente Big Show al volto con delle sedie d'acciaio. Sabu esegu\u00ec poi l\"'Arabian Facebuster\" su Big Show e lo schien\u00f2; tuttavia ottenne solamente un conto di due. In seguito Sabu esegu\u00ec un \"leg drop\" dalla terza corda, colpendo il volto di Big Show con una sedia, per poi collocare un tavolo in un angolo del ring. Big Show tent\u00f2 di eseguire la \"Chokeslam\", ma Sabu lo colp\u00ec con un colpo basso per poi schiantarlo attraverso il tavolo dopo l'esecuzione di un \"running face slam\". Successivamente Big Show reag\u00ec eseguendo un \"electric chair drop\" su Sabu per poi colpirlo con una \"vader bomb\" dalla terza corda. Big Show port\u00f2 poi sul ring due gradoni d'acciaio su cui vi poggi\u00f2 un tavolo, avendo quindi l'intenzione di schiantarci Sabu attraverso; tuttavia questi contrattacc\u00f2 schiantando lo stesso Big Show attraverso il medesimo tavolo dopo l'esecuzione di una \"DDT\". Nel finale Big Show blocc\u00f2 al volo una manovra aerea di Sabu per poi schiantarlo attraverso un altro tavolo con una \"Chokeslam\", che gli valse la vittoria e il mantenimento del titolo.\nIl match seguente fu tra Hulk Hogan e Randy Orton. Orton controll\u00f2 gran parte dell'incontro colpendo ripetutamente il ginocchio infortunato di Hogan. In seguito Hogan reag\u00ec per poi tentare il \"Big Boot\", ma Orton evit\u00f2 la manovra per poi colpire Hogan con la \"RKO\". Orton schien\u00f2 Hogan, il quale appoggi\u00f2 un piede sulle corde del ring per interrompere lo schienamento. L'arbitro non se ne accorse e inizialmente diede la vittoria a Orton ma, dopo aver visto il replay, fece ripartire la contesa. Hogan esegu\u00ec il \"Big Boot\" su Orton per poi colpirlo con il \"Leg Drop\" e vincere il match.\nIl quarto match dell'evento vide Ric Flair e Mick Foley affrontarsi in un \"I Quit\" match. Durante le fasi iniziali del match, Foley applic\u00f2 immediatamente la \"Mandible Claw\" su Flair ma questi non si arrese. Foley avvolse quindi del filo spinato attorno alla sua mano per tentare un'altra \"Mandible Claw\", per\u00f2 Flair contrattacc\u00f2 con un colpo basso per poi colpire Foley con il filo spinato. I due si spostarono successivamente all'esterno del ring, dove Foley colp\u00ec Flair al volto con un tavolo ricoperto di filo spinato aprendogli cos\u00ec una vistosa ferita alla fronte. Dopo che Flair si rifiut\u00f2 di arrendersi, Foley rovesci\u00f2 delle puntine da disegno sul ring per poi sbatterci sopra lo stesso Flair con una \"body slam\". In seguito Flair reag\u00ec e colp\u00ec violentemente Foley al volto con una mazza di filo spinato per obbligarlo alla resa, che lo stesso Foley rifiut\u00f2. Dei medici arrivarono a bordo ring per sincerarsi delle condizioni di Foley; tuttavia Flair continu\u00f2 a colpirlo con una violenza inaudita sfruttando la mazza di filo spinato. Nel finale Melina corse sul ring in aiuto di Foley e, prima che Flair potesse colpirla con la mazza di filo spinato, lo stesso Foley si arrese per proteggerla, dando cos\u00ec la vittoria al \"Nature Boy\".\nMatch principali.\nIl match che segu\u00ec fu quello valevole per il World Heavyweight Championship tra il campione King Booker e lo sfidante Batista. Durante le fasi iniziali dell'incontro, Batista esegu\u00ec una \"spinebuster\" su Booker per poi tentare la \"Batista Bomb\"; tuttavia il campione in carica rotol\u00f2 fuori dal ring per evitare la manovra. In seguito Queen Sharmell distrasse l'arbitro, permettendo cos\u00ec a Booker di colpire Batista in pieno volto con uno scettro, che si frantum\u00f2, per poi rilanciarlo all'interno del quadrato e schienarlo; tuttavia Batista si liber\u00f2 dallo schienamento dopo un conto di due. Booker esegu\u00ec poi un \"Missile Dropkick\" su Batista per poi colpirlo con la \"Book-End\", che gli valse solamente un conteggio di due. Booker tent\u00f2 quindi lo \"Scissors Kick\" ma Batista contrattacc\u00f2 eseguendo una \"suplex powerslam\", andando vicino alla vittoria. Batista tent\u00f2 poi la \"Batista Bomb\" per\u00f2 Sharmell lo colp\u00ec illegalmente, facendogli vincere il match per squalifica. Dato ci\u00f2, nonostante Batista abbia vinto, Booker rimase campione.\nNel sesto match della serata la D-Generation X (Triple H e Shawn Michaels) affront\u00f2 Mr. McMahon e Shane McMahon. Prima dell'inizio dell'incontro, la Spirit Squad (Kenny, Mikey, Mitch, Johnny e Nicky) interfer\u00ec a favore dei McMahon; tuttavia la DX attacc\u00f2 ogni membro della stable per poi rispedirli nel backstage. In seguito Mr. Kennedy, Finlay, William Regal e l'ECW Champion Big Show attaccarono Triple H e Michaels, i quali subirono rispettivamente una \"Chokeslam\" attraverso un tavolo dei commentatori (HHH) e una \"chokeslam backbreaker\" (HBK) da parte dello stesso Big Show. A questo punto, il match inizi\u00f2 con Vince e Shane in completo controllo della contesa. I McMahon eseguirono prima un \"Hart Attack\" su Michaels e poi una \"Doomsday Device\" sempre ai danni di quest'ultimo; Shane schien\u00f2 poi Michaels ma questi si liber\u00f2 al conteggio di due. Dopo aver colpito sia Vince che Shane con una \"double clothesline\", Michaels diede il cambio a Triple H che colp\u00ec Vince con una \"clothesline\" per poi eseguire una \"spinebuster\" su Shane. Mentre la DX stava controllando la contesa, Umaga interfer\u00ec in favore dei McMahon e, sfruttando la distrazione che il suo manager Armando Alejandro Estrada caus\u00f2 all'arbitro, colp\u00ec prima Michaels con un \"superkick\" e poi Triple H con il \"Samoan Spike\". Successivamente Kane arriv\u00f2 sul ring per attaccare Umaga; i due rientrarono poi nel backstage scambiandosi duri colpi. Vince tent\u00f2 dunque lo schienamento nei confronti di Triple H, ma questi si liber\u00f2 al conteggio di due. Data la frustrazione, Vince si accan\u00ec sull'arbitro e lo mise \"KO\". In seguito Vince port\u00f2 Triple H in angolo del ring per poi porgli sul viso un bidone dell'immondizia, invitando Shane ad eseguire il \"Coast to Coast\". Shane tent\u00f2 la manovra, ma venne colpito in mezz'aria dalla \"Sweet Chin Music\" di Michaels. Triple H colp\u00ec quindi Vince al volto con il bidone, permettendo a Michaels di eseguire su di lui la \"Sweet Chin Music\". Triple H colp\u00ec poi lo stesso Vince con il \"Pedigree\" e lo schien\u00f2 per vincere il match.\nIl \"main event\" fu il match per il WWE Championship tra il campione Edge e lo sfidante John Cena. Durante le fasi iniziali dell'incontro, Cena controll\u00f2 la contesa dopo l'esecuzione di un \"belly to belly suplex\" ai danni di Edge. In seguito, Edge si port\u00f2 in vantaggio dopo aver applicato delle \"chokehold\" su Cena per poi colpirlo con una \"flying clothesline\". Dopo che Cena esegu\u00ec un \"bulldog\" su Edge, Lita tent\u00f2 di colpire lo stesso Cena con una sedia; tuttavia Edge la ferm\u00f2 poich\u00e9 se avesse perso per squalifica, avrebbe perso anche il titolo. Cena colp\u00ec quindi Edge con il \"Five Knuckle Shuffle\" per poi tentare la \"F-U\" che venne per\u00f2 rovesciata dallo stesso Edge in una \"Edgecution\", la quale valse solamente un conteggio di due. Successivamente Edge tent\u00f2 la \"Spear\" ma Cena contrattacc\u00f2 la manovra applicando la \"STFU\" sul campione in carica, il quale riusc\u00ec poi a liberarsi toccando le corde del ring. Mentre l'arbitro stava ordinando a Cena di interrompere la presa, Lita pass\u00f2 un tirapugni nelle mani di Edge. Edge prov\u00f2 a colpire Cena ma questi si caric\u00f2 sulle spalle sia lui che Lita, la quale stava cercando di interferire, per tentare la \"F-U\" su entrambi. Cena esegu\u00ec prima la F-U ai danni di Lita e poi tent\u00f2 di eseguirla anche su Edge; tuttavia, mentre l'arbitro stava soccorrendo Lita, lo stesso Edge contrattacc\u00f2 colpendo Cena al volto con il tirapugni. Edge schien\u00f2 dunque Cena per vincere il match e conservare il titolo."}
{"id": "2350053", "revid": "1745361", "url": "https://it.wikipedia.org/wiki?curid=2350053", "title": "Regione naturale (Francia)", "text": "Una regione naturale della Francia (\"region naturelle\") o \"paese tradizionale\" (\"pays traditionnel\") \u00e8 una zona, di estensione spesso limitata, caratterizzata da caratteri fisici omogenei (per geomorfologia, clima, geologia), associata ad un'occupazione umana ugualmente omogenea (per gestione del territorio e identit\u00e0 culturale).\nNumerose regioni naturali della Francia corrispondono alle suddivisioni politiche in domini feudali di epoca medievale, a volte ereditati dai \"pagi\" o dai territori delle citt\u00e0 gallo-romani, spesso a loro volta derivati dai territori dei popoli gallici.\nI confini amministrativi attuali non coincidono quasi mai con le regioni naturali e spesso la definizione dei loro confini, basandosi su percezioni dell'identit\u00e0 culturale che possono variare nel tempo, \u00e8 incerta, quando sia assente una precisa connotazione fisico-geografica."}
{"id": "2350056", "revid": "1493716", "url": "https://it.wikipedia.org/wiki?curid=2350056", "title": "Armoriale dei comuni della provincia di Massa-Carrara", "text": "Questa pagina contiene le armi (stemmi e blasonature) dei comuni della provincia di Massa-Carrara."}
{"id": "2350061", "revid": "123416776", "url": "https://it.wikipedia.org/wiki?curid=2350061", "title": "Linea di successione al trono del Lussemburgo", "text": "La linea di successione al trono del Lussemburgo (Trounfolleg zu L\u00ebtzebuerg) segue la regola della assoluta primogenitura dal 20 giugno 2011, permettendo a ogni legittima discendente femminile della Casa di Nassau di essere inclusa nella successione per ordine di nascita, partendo dai discendenti del granduca Enrico. Prima di questa riforma era in vigore il criterio della legge semi-salica, ossia si permetteva alle femmine di ascendere al trono solamente se non c'erano eredi maschi.\nLinea di successione.\nLa linea di successione del Lussemburgo \u00e8 la seguente:\nLegenda:"}
{"id": "2350065", "revid": "536103", "url": "https://it.wikipedia.org/wiki?curid=2350065", "title": "Rischio sismico", "text": "In sismologia il rischio sismico \u00e8 stato definito, dalla maggior parte dei propositi governativi, come le conseguenze di un potenziale danno economico, sociale ed ambientale derivante da eventi sismici pericolosi che possono occorrere su un certo territorio in un dato periodo di tempo. Esso utilizza i risultati dell'analisi del pericolo sismico, includendovi le probabilit\u00e0 di occorrenza dell'evento sismico. Assieme al rischio idrogeologico e al rischio vulcanico costituisce uno dei maggiori rischi ambientali connessi alle attivit\u00e0 umane.\nDescrizione.\nUn edificio localizzato in una regione di alto pericolo sismico \u00e8 a pi\u00f9 basso rischio se esso \u00e8 costruito secondo i principi dell'ingegneria sismica. D'altra parte, un edificio in mattoni localizzato in una regione con una storia di minore sismicit\u00e0, su un terreno soggetto a frane, pu\u00f2 essere a pi\u00f9 alto rischio. Si pu\u00f2 quindi definire il rischio sismico come il prodotto della probabilit\u00e0 di occorrenza dell'evento sismico e il livello atteso di scuotimento del suolo (magnitudo o accelerazione di picco, pericolosit\u00e0 sismica). A ci\u00f2 andrebbe aggiunto anche un fattore che tiene conto degli eventuali effetti di sito per ottenere l'intensit\u00e0 effettiva attesa del sisma e un altro fattore che tiene conto dei criteri di costruzione di edifici e infrastrutture secondo le modalit\u00e0 di progettazione e realizzazione degli stessi.\nUna speciale sottocategoria \u00e8 il \"rischio sismico urbano\", il quale esamina i problemi specifici delle citt\u00e0. La determinazione del rischio e la risposta dell'emergenza possono essere anche determinati attraverso l'uso di un terremoto simulato.\nDi rilevante importanza \u00e8 il rischio sismico negli edifici scolastici, A tal riguardo con la legge n. 244 del 24 dicembre 2007 il Fondo per interventi straordinari della Presidenza del Consiglio dei Ministri \u00e8 stato incrementato di 20 milioni di euro all\u2019anno a partire dal 2008 per l\u2019adeguamento strutturale e antisismico delle scuole e per la costruzione di nuovi edifici scolastici, qualora sia indispensabile sostituire quelli ad elevato rischio sismico. Gli interventi finanziati dal programma sono definiti dall\u2019ordinanza n. 3728 del 2008 all\u2019art.1, commi 4, 5, 6 e 7. Come da ordinanza si precisa che gli interventi devono riguardare: \n\u2013 l\u2019adeguamento strutturale ed antisismico degli edifici scolastici pubblici, se risultano necessari da verifiche tecniche eseguite coerentemente alle norme; \n\u2013 l\u2019adeguamento strutturale ed antisismico degli edifici scolastici pubblici che, anche se non sono state eseguite le verifiche tecniche, si trovano in una reale situazione di grave e attuale rischio sismico; \n\u2013 devono per\u00f2 essere disponibili studi o documenti che lo certificano; \n\u2013 la costruzione di nuovi edifici scolastici pubblici, nei casi in cui sia indispensabile sostituire quelli esistenti ad elevato rischio sismico per i costi eccessivi dell\u2019adeguamento sismico in relazione al costo per la costruzione di un nuovo edificio . \nDeterminazione.\nLa determinazione del rischio sismico \u00e8 fondamentale per le decisioni prese riguardo alla mitigazione del rischio ed \u00e8 un passo \"chiave\" nella gestione dello stesso. Grandi corporazioni e varie imprese (per esempio, governi locali) analizzano le loro propriet\u00e0 per determinare come superare i fondi limitati, assegnati alle strutture per il consolidamento degli edifici, o studiano altre misure per la riduzione del rischio come la pianificazione dell'emergenza. Nel calcolare il rischio, in base alla capacit\u00e0 dei titoli di propriet\u00e0, si considera la sicurezza della vita potenziale e le perdite economiche, dovute non solo al danno strutturale ma anche ai danni contenuti subiti dagli impianti e l'interruzione degli affari. \nLe agenzie pubbliche (locali, dello stato e federali) allo stesso modo analizzano il loro patrimonio immobiliare. Vengono messi in conto anche i collegamenti delle infrastrutture come l'acqua, le strade, le autostrade e i sistemi di fornitura dell'energia elettrica. Le compagnie assicurative utilizzano le stime del rischio sismico per determinare le percentuali appropriate nelle loro statistiche e per monitorare il sovraccarico di polizze in una piccola area. Un metodo semplificato per calcolare il rischio sismico di una data citt\u00e0 implica l'uso di una valutazione su strada. Se si conosce il livello del pericolo sismico, il danno generalmente segue modelli prestabiliti.\nIl rischio sismico \u00e8 spesso determinato usando dei programmi per computer che gestiscono modelli sismici e che usano i dati immessi del pericolo sismico, combinandoli con le predisposizioni note di strutture e risorse, come edifici, ponti, centrali elettriche, ecc.; il risultato fornisce la probabilit\u00e0 per i danni economici o gli incidenti. Un programma informatico molto diffuso del settore \u00e8 HAZUS. Mentre i risultati possono essere usati come misura generale di rischio sismico per i tipi di edifici, il rischio sismico attuale per ogni singolo edificio pu\u00f2 variare considerevolmente dipendendo dall'esatta configurazione e condizione. Acquisire e analizzare i dati specifici per un singolo edificio o risorsa \u00e8 uno degli aspetti pi\u00f9 costosi e scoraggianti riguardo alla stima del rischio sismico. Sarebbe da considerare come un notevole progresso il fatto di poter calcolare la \"fragilit\u00e0\" o la capacit\u00e0 sismica dei componenti costituenti una struttura.\nRiduzione.\nIl rischio sismico pu\u00f2 essere ridotto da programmi attivi che migliorano la risposta dell'emergenza e delle infrastrutture di base. Il concetto di \"predisposizione al terremoto\" pu\u00f2 aiutare nel piano delle emergenze scaturito dal terremoto stesso. I codici dei palazzi sono intesi ad aiutare a gestire il rischio sismico e sono aggiornati secondo quanto si \u00e8 imparato riguardo agli effetti di movimenti simici del suolo dove poggiano gli edifici. Comunque, i cambiamenti generalmente non diminuiscono immediatamente il rischio sismico in un territorio, poich\u00e9 gli edifici esistenti vengono raramente fatti oggetti di richiesta per essere aggiornati o revisionati.\nSe nel rischio sismico si include il potenziale effetto sulle infrastrutture pubbliche ed edifici in generale, il rimedio pi\u00f9 ragionevole e saggio per abbassare il rischio di danni materiali ed umani \u00e8 rappresentato dalla \"protezione attiva\" ovvero dall'uso di efficaci tecniche \"antisismiche\" di costruzione di edifici proprie dell'ingegneria sismica come ad esempio l'isolamento sismico: queste tecniche allo stadio attuale sono in grado di minimizzare i danni anche di terremoti estremamente potenti e sono diffusamente utilizzate in alcune delle aree pi\u00f9 sismiche al mondo come il Giappone."}
{"id": "2350066", "revid": "770813", "url": "https://it.wikipedia.org/wiki?curid=2350066", "title": "Aero L-159 ALCA", "text": "L'Aero L-159 ALCA \u00e8 un aereo da combattimento multiruolo monomotore a getto ad ala bassa sviluppato dall'azienda ceca Aero Vodochody nei tardi anni novanta.\nProdotto tra il 1997 ed il 2003, viene utilizzato dalla Vzdu\u0161n\u00e9 s\u00edly arm\u00e1dy \u010cesk\u00e9 republiky, l'aeronautica militare ceca, in qualit\u00e0 di addestratore avanzato."}
{"id": "2350069", "revid": "1439131", "url": "https://it.wikipedia.org/wiki?curid=2350069", "title": "Mercedes 10/40/65 PS", "text": "La Mercedes 10/40/65 PS era un'autovetture di lusso prodotta dal 1921 al 1924 dalla Casa tedesca Daimler Motoren Gesellschaft per il suo marchio automobilistico Mercedes.\nProfilo e caratteristiche.\nCome il modello 6/25/40 PS, nato anch'esso nel 1921, la \"10/40/65 PS\" \u00e8 stata anch'essa un modello sovralimentato, ed anch'essa con compressore volumetrico. I due modelli sono stati quindi i primi al mondo ad adottare la sovralimentazione nella produzione di serie.&lt;br&gt;\nQuanto alla \"10/40/65 PS\", essa montava una quadricilindrico da 2.6 litri. La sovralimentazione si inseriva automaticamente non appena veniva premuto a fondo il pedale dell'acceleratore. In caso di utilizzo \"tranquillo\", quando cio\u00e8 non entrava in funzione il compressore, il propulsore erogava 40 CV a 2400 giri/min. A compressore inserito, i cavalli salivano a 65, erogati a 2800 giri/min.&lt;br&gt;\nIn realt\u00e0, per la maggior parte del periodo della sua produzione, la vettura venne commercializzata semplicemente come \"10/40 PS\". Fu solo a partire dall'inizio del 1924, ultimo anno di produzione, che la denominazione cambi\u00f2 in \"10/40/65 PS\". Per l'occasione, furono apportate alcune modifiche tecniche, come ad esempio nell'impianto frenante, inizialmente agente solo sull'albero di trasmissione ed in seguito anche sull'avantreno.&lt;br&gt; \nDi seguito vengono mostrate le caratteristiche tecniche della \"10/40/65 PS\".\nProdotta come limousine, ma anche come spider, la \"10/40/65 PS\" venne tolta di produzione alla fine del 1924. Non ebbe un'erede diretta, neanche dopo qualche anno, come talvolta avveniva. In ogni caso, il successivo modello che pi\u00f9 le si avvicin\u00f2 per classe e potenza fu la Mercedes-Benz Typ 350 W05, non pi\u00f9 sovralimentata, ma aspirata."}
{"id": "2350079", "revid": "709565", "url": "https://it.wikipedia.org/wiki?curid=2350079", "title": "Crossfire (Marvel Comics)", "text": "Crossfire, il cui vero nome \u00e8 William Cross, \u00e8 un personaggio dei fumetti creato da Steven Grant (testi) e Jim Craig (disegni), pubblicato dalla Marvel Comics. La sua prima apparizione \u00e8 in \"Marvel Two-in-One\" n. 52 (giugno 1979).\n\u00c8 un supercriminale, privo di superpoteri ma dotato di grande ingegno e abilit\u00e0 nello spionaggio. \u00c8 apparso in una sola serie animata, \"Avengers - I pi\u00f9 potenti eroi della Terra\"."}
{"id": "2350083", "revid": "1872303", "url": "https://it.wikipedia.org/wiki?curid=2350083", "title": "Hurepoix", "text": "L'Hurepoix \u00e8 un'antica provincia e una regione naturale della Francia, situata a sud-ovest della regione dell'\u00cele-de-France, compresa principalmente nel dipartimento dell'Essonne e con parti dei territori dei dipartimenti delle Yvelines, degli Hauts-de-Seine e della Val-de-Marne. La sua capitale storica \u00e8 stata la citt\u00e0 di Dourdan, mentre attualmente la citt\u00e0 pi\u00f9 importante \u00e8 \u00c9vry.\nLa regione \u00e8 limitata a nord dalla citt\u00e0 di Parigi, ad ovest dalla foresta di Rambouillet, che si trova nella regione del Mantois, ad est dal fiume Senna e dalle foreste di Fontainebleau (G\u00e2tinais) e di S\u00e9nart (Brie), a sud dalla pianura della Beauce.\nDal punto di vista geologico il suolo, come in tutto il bacino parigino, \u00e8 costituito da strati di marna, sabbia e argilla. In alcuni punti si trovano resti di sedimenti marini (l\u00f6ss).\nI principali corsi d'acqua sono i fiumi Essonne, Juine, Orge, Yvette, Bi\u00e8vre, R\u00e9marde e Renarde. Vi si trovano le foreste di Verri\u00e8res-le-Buisson e di Dourdan.\nIl toponimo Hurepoix deriva dall'unione dei termini \"herr\" (\"signore\" in tedesco) e \"pic\", in riferimento alle sommit\u00e0 degli altopiani che separano le pianure della Beauce e della Brie.\nSi tratta di una regione prevalentemente agricola nella sua parte meridionale, fortemente urbanizzata nella sua parte settentrionale in seguito alla vicinanza con Parigi. A partire dal 1946 ha dato il nome ufficiale ad una piccola regione agricola interdipartimentale (compresa nei dipartimenti delle Yvelines e dell'Essonne).\nLe principali citt\u00e0 dell'Hurepoix sono: Antony, Arpajon, Athis-Mons, Corbeil-Essonnes, Dourdan, \u00c9vry, Massy, Montlh\u00e9ry, Orsay, Palaiseau, Villebon-sur-Yvette, Savigny-sur-Orge."}
{"id": "2350084", "revid": "729019", "url": "https://it.wikipedia.org/wiki?curid=2350084", "title": "Funicolare Vellone-Campo dei Fiori", "text": "La funicolare Vellone-Campo dei Fiori era una linea funicolare che collegava la Valle del Vellone con il massiccio del Campo dei Fiori, dove era ubicato il prestigioso Grand Hotel Campo dei Fiori.\nStoria.\nIl progetto di un tracciato che collegasse Varese con il massiccio del Campo dei Fiori fu ideato nei primi anni del Novecento. Nello stesso periodo, a cura della Societ\u00e0 Grandi Alberghi Varesini, fu avviata la costruzione, presso la localit\u00e0 Monte Tre Croci localizzata sul massiccio del Campo dei Fiori ad un'altezza di circa 1030\u00a0, del Grand Hotel Campo dei Fiori e del Ristorante Belvedere.\nLa funicolare Vellone-Campo dei Fiori fu realizzata successivamente alla funicolare Vellone-Sacro Monte attivata nel 1909, la quale aveva partenza dalla medesima stazione dalla caratteristica forma ottagonale, situata nella valle del torrente Vellone posta fra il Sacro Monte ed il Campo dei Fiori; la stessa era collegata alla sottostante citt\u00e0 di Varese mediante la linea Varese-Prima Cappella-Vellone, che faceva parte della rete tranviaria di Varese.\nIl progetto originale sarebbe stato di far arrivare la linea direttamente al Grand Hotel, ma si prefer\u00ec optare per una stazione esterna, in quanto il fracasso dei motori avrebbe disturbato i clienti dell'albergo. Nel 1910 fu approvato il progetto e iniziarono immediatamente i lavori, che vennero svolti con celerit\u00e0; il servizio fu avviato il 20 aprile 1911.\nIl traffico, di origine prevalentemente turistica, crebbe significativamente dopo la prima guerra mondiale, con punte che raggiunsero i 133.000 visitatori nel ferragosto del 1933. Tale periodo d'oro dei trasporti pubblici e dell'economia varesina si arrest\u00f2 con la Seconda guerra mondiale, allorch\u00e9 l'impianto fu utilizzato per il trasporto dei feriti da e per il monte, dove il grande albergo era stato adattato a ospedale.\nDopo la guerra la funicolare cadde in declino, in seguito al mancato ammodernamento dell'impianto stesso, alla riduzione del flusso turistico ed alla diffusione del trasporto su gomma propugnato dallo stesso Comune di Varese, fino al settembre 1953, anno in cui il servizio viene dapprima limitato \"a richiesta\" e dopo pochi mesi, il 31 agosto, soppresso e sostituito da un servizio di autobus.\nSul fianco del monte Campo dei Fiori \u00e8 ancora visibile il tracciato della funicolare, con i relativi gradini di servizio, la pensilina della stazione di partenza (Vellone) e della stazione di arrivo (Campo dei Fiori), seppur in precarie condizioni. L'edificio che ospitava il ristorante posto nei pressi della stazione a monte \u00e8 fatiscente. Nel luglio del 2000 venne riaperta la funicolare del Sacro Monte e l'anno successivo venne presentato alla stampa un progetto di ripristino di quella di Campo dei Fiori.\nCaratteristiche.\nIl sedime ferroviario presenta due curve, una galleria, alcuni viadotti e sovrappassi; la pendenza media \u00e8 del 49% e la massima del 56%. Le due stazioni di partenza e arrivo sorgevano rispettivamente alle quote di 630 e 1032 metri sul livello del mare, per un dislivello di 401,95 e una lunghezza complessiva di 907 metri. Poco prima del raddoppio d'incrocio, in corrispondenza dell'incrocio con la strada carrabile del Campo dei Fiori, era inoltre collocata una fermata intermedia.\nLe due vetture, che avevano massa a vuoto di e capienza di 50 persone pi\u00f9 due agenti (macchinista/controllore), percorrevano il tragitto in 11 minuti con una velocit\u00e0 massima di ."}
{"id": "2350085", "revid": "93556", "url": "https://it.wikipedia.org/wiki?curid=2350085", "title": "Linea di successione al trono del Lesotho", "text": "La linea di successione al trono del Lesotho \u00e8 trattata nel capitolo V della Costituzione del Lesotho. L'articolo 45, in particolare, recita: \n(1) Il Collegio dei Capi pu\u00f2, in qualsiasi momento, designare, in conformit\u00e0 con il diritto del Lesotho, la persona (o le persone, in ordine di precedenze) che hanno diritto di ascendere al trono a seguito della morte del Re o di eventi che possono aver reso il trono vacante. Se una persona \u00e8 stata precedentemente designata a diventare Re, questa persona sar\u00e0 la prima in linea di successione al trono. \n(2) Se, alla morte del Re, o per il verificarsi di eventi che possano aver reso il trono vacante, non esiste alcun candidato che risponda ai requisiti di cui alla sezione (1), il Collegio dei Capi, in conformit\u00e0 con le leggi del Lesotho, proceder\u00e0 a designare un nuovo Re.\nL'attuale sovrano \u00e8 il re Letsie III del Lesotho."}
{"id": "2350098", "revid": "6923", "url": "https://it.wikipedia.org/wiki?curid=2350098", "title": "Vetture Keycar", "text": ""}
{"id": "2350099", "revid": "752092", "url": "https://it.wikipedia.org/wiki?curid=2350099", "title": "Cochem-Zell", "text": ""}
{"id": "2350100", "revid": "74801", "url": "https://it.wikipedia.org/wiki?curid=2350100", "title": "Circondario di Cochem-Zell", "text": "Il circondario di Cochem-Zell (targa COC) \u00e8 un circondario (\"Landkreis\") della Renania-Palatinato, in Germania.\nComprende 3 citt\u00e0 e 89 comuni.\nCapoluogo e centro maggiore \u00e8 Cochem."}
{"id": "2350101", "revid": "647919", "url": "https://it.wikipedia.org/wiki?curid=2350101", "title": "Landkreis Cochem-Zell", "text": ""}
{"id": "2350106", "revid": "1543377", "url": "https://it.wikipedia.org/wiki?curid=2350106", "title": "Stati che aderiscono allo Statuto di Roma", "text": "I paesi che aderiscono allo Statuto di Roma della Corte penale internazionale sono gli Stati Parte della Corte penale internazionale (CPI) che hanno aderito allo Statuto di Roma, accettando quindi la legislazione sovranazionale di un organismo giurisdizionale nel caso di gravi violazioni delle convenzioni di Ginevra, crimini di guerra, genocidio, crimini contro l'umanit\u00e0 e crimine di aggressione.\nAssemblea degli Stati Parte - ASP.\nI paesi che aderiscono allo Statuto di Roma si riuniscono nella Assemblea degli Stati Parte - ASP, un organismo assembleare su base democratica (uno stato un voto) con potere legislativo e di controllo sulle attivit\u00e0 amministrative della Corte penale internazionale. L'ASP elegge il cancelliere; il procuratore capo, il primo e il secondo vice procuratore; i 18 giudici che svolgono l'attivit\u00e0 giurisdizionale ed eleggono, riuniti in camera di consiglio, il presidente e il vice presidente della CPI. L'ASP, inoltre, elegge i componenti il direttivo del Trust Fund per le vittime e i testimoni e quelli del direttivo del Comitato per il budget e le finanze. Tutti gli organi della CPI portano in discussione nell'ASP i reports con le attivit\u00e0 svolte. Il Comitato budget and finance vaglia le effettive richieste dei vari organi della CPI e successivamente presenta all'ASP il report finanziario, che viene discusso dagli Stati Parte riuniti in Assemblea. L'ASP discute di questioni collegate alle attivit\u00e0 della Corte, quali ad esempio la definizione del crimine di aggressione.\nL'Assemblea degli Stati Parte \u00e8 rappresentata da un \"bureau\" composto da un presidente, due vice presidenti e 18 rappresentanti eletti per un termine di tre anni. Attualmente le cariche sono ricoperte da:\n\"Il primo presidente dell'ASP \u00e8 stato l'ambasciatore principe Zeid Ra'ad Zeid Al Hussein di Giordania, seguito da Bruno Stagno Ugarte della Costa Rica\", poi da Christian Wenaweser del Liechtenstein.\nGli Stati Parte.\nGli Stati Parte sono suddivisi in macroregioni:\nGli Stati parte sono 123 (ottobre 2017), in ordine alfabetico:"}
{"id": "2350110", "revid": "23658380", "url": "https://it.wikipedia.org/wiki?curid=2350110", "title": "Quattrocentina", "text": ""}
{"id": "2350111", "revid": "767487", "url": "https://it.wikipedia.org/wiki?curid=2350111", "title": "Solo per te io canto", "text": "Solo per te io canto (\"One Froggy Evening\") \u00e8 un film del 1955 diretto da Chuck Jones e scritto da Michael Maltese. \u00c8 un cortometraggio animato della serie \"Merrie Melodies\", prodotto dalla Warner Bros. e uscito negli Stati Uniti il 31 dicembre 1955.\nTrama.\nLa storia si svolge nella met\u00e0 degli anni cinquanta. Un operaio incaricato di demolire un edificio del 1892 trova una scatola all'interno di esso: la scatola contiene una rana che si esibisce in un canto e ballo con tanto di cilindro e bastone. L'uomo pensa di sfruttare il talento della rana per ricavarne soldi, ma l'animale si rifiuta di ripetere la sua performance davanti ad altra gente che non sia l'operaio. Per il resto del cartone l'uomo tenta in tutti i modi di dimostrare al mondo il talento della rana, fallendo ogni volta. Dopo aver speso tutti i suoi risparmi per noleggiare un teatro, credendo cos\u00ec di poter provare al pubblico l'abilit\u00e0 della rana, l'uomo si ritrova senza soldi e senza casa e si ritrova a dormire in una panchina del parco.\nDurante la notte un poliziotto di guardia, dopo aver sentito la rana cantare rumorosamente, pensa si tratti dell'operaio, ma quando quest'ultimo incolpa la rana, il poliziotto lo prende per matto e lo fa rinchiudere in un ospedale psichiatrico. Dopo il suo rilascio dalla casa di cura, l'uomo decide di liberarsi della rana, murandola in un blocco di cemento in un nuovo edificio in costruzione. La scena passa poi all'anno 2056, dove l'edificio viene demolito con raggi laser e un futuristico operaio ritrova la scatola con dentro la rana che ricomincia subito a cantare, lasciando cos\u00ec che il ciclo della storia si ripeta.\nProduzione e distribuzione.\nIl cortometraggio \u00e8 famoso in quanto segna il debutto del personaggio Michigan J. Frog. Degna di nota anche la colonna sonora, che spazia dalla musica popolare anni '20 (\"Hello Ma Baby\" e \"I'm Just Wild About Harry\") all'opera lirica (\"Largo al factotum\" da \"Il barbiere di Siviglia\"), passando per una canzone composta per l'occasione da Milt Franklyn e Michael Maltese, \"The Michigan Rag\".\n\u00c8 visto dai critici come uno dei migliori corti animati mai realizzato, Steven Spielberg lo ha definito \"il \"Quarto potere\" dei film animati\". Nel 1994 il cortometraggio si classific\u00f2 al 5\u00ba posto nella classifica \"The 50 Greatest Cartoons\" redatta da membri del campo dell'animazione, e nel 2003 venne ritenuto \"culturalmente significativo\" da parte della Biblioteca del Congresso degli Stati Uniti, e scelto per la preservazione nel National Film Registry. Nel 1995, fu prodotto un sequel, dove il ciclo della storia si ripete in diverse epoche della storia fino all'incontro con Marvin il Marziano, intitolato Another Froggy Evening. Il film \u00e8 stato scritto e prodotto da Chuck Jones."}
{"id": "2350113", "revid": "23658416", "url": "https://it.wikipedia.org/wiki?curid=2350113", "title": "Quattrocentine", "text": ""}
{"id": "2350115", "revid": "23658420", "url": "https://it.wikipedia.org/wiki?curid=2350115", "title": "Matthaus Greuter", "text": ""}
{"id": "2350117", "revid": "110157", "url": "https://it.wikipedia.org/wiki?curid=2350117", "title": "Il fiocco verde", "text": "Il fiocco verde \u00e8 un romanzo dello scrittore italiano Marino Moretti scritto e pubblicato nel 1948 che nell'edizione del 1956 riporter\u00e0 il sottotitolo \"Scene e figure dell'estremo Ottocento\".\nTrama.\nSi narra la vicenda di Don Nazareno Campogrande che da parroco di campagna diventa vescovo di una, non precisata, cittadina romagnola. Don Nazareno, che \u00e8 descritto come un personaggio libero e progressista, si scontra presto con i clericali pi\u00f9 intransigenti, tra i quali il nipote don Osanna.\nAd aiutare il prelato a continuare nelle sue opere di bene e ad allontanare dalla sua persona alcuni intrighi che potrebbero fargli del male, si curano le donne di casa e soprattutto la nipote Daniella che gli \u00e8 molto affezionata. Ma proprio da Daniella egli ricever\u00e0 un grande dolore quando ella, innamoratasi di un pittore, lascer\u00e0 la famiglia per convivere con lui. Alla morte del figlioletto per\u00f2, Daniella tronca la relazione e fa ritorno a casa dove conosce un uomo con il quale contrarr\u00e0 un matrimonio regolare e si trasferir\u00e0 con lui in Argentina dopo aver ottenuto dallo zio il perdono e l'assoluzione per il suo peccato."}
{"id": "2350120", "revid": "121831142", "url": "https://it.wikipedia.org/wiki?curid=2350120", "title": "Monte Platasse", "text": "Il Monte Platasse \u00e8 una montagna delle Alpi Cozie alta 3.149\u00a0m (3.154 per la CTR). Si trova tra la Val Chisone e l'alta Val Susa ed interessa i comuni di Pragelato e di Sauze di Cesana, entrambi in Provincia di Torino.\nDescrizione.\nLa montagna appartiene allo spartiacque che separa la Val Troncea dalla Valle Argentera. Un colletto quotato 2.991 la separa verso nord-ovest dalle vicine Rocce del Rouit, mentre un intaglio pi\u00f9 profondo (2.897\u00a0m) la divide dal Monte Giornalet.\nVerso la Valle Argentera dalla punta si dirama un costolone che divide i due piccoli valloni del Rio Crou e del Rio Giornalet, entrambi tributari del Rio Colombiera (a sua volta affluente del Torrente Ripa).\nI versanti del Monte Platasse rivolti verso la Valle Argentera sono detritici e facilmente percorribili, mentre quelli verso la Val Troncea si presentano impervi e strapiombanti, composti di roccia che da un punto di vista alpinistico \u00e8 pessima in quanto molto friabile.\nSul punto culminante, preceduto verso sud da un'anticima, si trova una croce metallica.\nAccesso alla cima.\nLa via di salita normale parte dalla Valle Argentera e si stacca dallo sterrato proveniente da Bess\u00e8 Haut risalendo prima il costolone tra il Rio Crou e il Rio Giornalet e poi allargandosi verso sinistra.\nIl Monte Platasse \u00e8 anche una meta sci-alpinistica."}
{"id": "2350121", "revid": "254059", "url": "https://it.wikipedia.org/wiki?curid=2350121", "title": "Cochem", "text": "Cochem \u00e8 una citt\u00e0 di 4.940 abitanti della Renania-Palatinato, in Germania, situata a 55\u00a0km. a sudovest della citt\u00e0 di Coblenza.\n\u00c8 il capoluogo del circondario (\"Landkreis\") di Cochem-Zell (targa COC) e della comunit\u00e0 amministrativa (\"Verbandsgemeinde\") omonima."}
{"id": "2350127", "revid": "287204", "url": "https://it.wikipedia.org/wiki?curid=2350127", "title": "\u0116rnesto Inarkiev", "text": "Nato nell'allora repubblica sovietica del Kirghizistan, poi divenuta indipendente nel 1992, si trasfer\u00ec nel 2000 in Russia a \u0116lista.\nDeve il suo nome a quello di Ernesto Guevara.\nA 13 anni partecip\u00f2 per il Kirghizistan alle Olimpiadi di \u0116lista 1998; partecip\u00f2 anche alle olimpiadi di Istanbul 2000, realizzando nelle due olimpiadi l'ottimo risultato di +11 =9 \u20133 (67,4%).\nNel 2001 vinse il campionato europeo under 16 di Calcidica in Grecia e nel 2002 il campionato russo under 20. Nel 2004 vinse il campionato della Calmucchia.\nNel 2006 \u00e8 arrivato 3\u00ba al campionato russo assoluto, vinto da Evgenij Alekseev.\nNel febbraio del 2015 ha vinto l'open di Mosca con il punteggio di 8/9.\nNel maggio 2016 a Gjakova ha vinto il Campionato europeo individuale di scacchi con 9 punti su 11, superando di mezzo punto il lettone Igor Kovalenko. \nNel marzo 2019 a Sharja ha vinto il con 7 punti su 9 il 3\u00ba Master Internazionale di Sharjah, superando per spareggio tecnico altri sei giocatori. In luglio a Danzhou giunge 7\u00ba con 3 su 7 nella 10\u00aa edizione dell'omonimo \"Danzhou Super Chess Grandmaster Tournament\".\nNelle lista FIDE di settembre 2016 raggiunge il suo record Elo, con 2732 punti (26\u00ba al mondo, 6\u00ba tra i giocatori russi)."}
{"id": "2350129", "revid": "1305772", "url": "https://it.wikipedia.org/wiki?curid=2350129", "title": "Alzey", "text": "Alzey \u00e8 una citt\u00e0 di 17.732 abitanti della Renania-Palatinato, in Germania.\n\u00c8 il capoluogo, e il centro maggiore, del circondario (\"Landkreis\") di Alzey-Worms (targa AZ).\nGeografia fisica.\nAlzey \u00e8 situata in un territorio collinare adibito alla coltivazione di viti, quindi alla conseguente produzione di vini di Rheinhessen.La citt\u00e0 \u00e8 situata sul fiume Selz."}
{"id": "2350130", "revid": "149727", "url": "https://it.wikipedia.org/wiki?curid=2350130", "title": "Birkenfeld (Nahe)", "text": ""}
{"id": "2350136", "revid": "110157", "url": "https://it.wikipedia.org/wiki?curid=2350136", "title": "Dottor Mellifluus", "text": "Dottor Mellifluus \u00e8 un romanzo dello scrittore italiano Marino Moretti pubblicato nel 1954.\nTrama.\nI protagonisti della vicenda sono il dottor Maceo Dodi e sua moglie Angela i cui rapporti erano considerati da tutti, soprattutto per quanto riguardava il comportamento di Maceo, fin troppo miti, quasi melliflui.\nMaceo, pur avendo la laurea in medicina non esercitava la professione e preferiva dedicarsi alla composizione di brevi commedie in lingua e in dialetto.\nIntanto la moglie Angela parte per andare a trovare alcuni parenti in Venezuela, e il dottor Maceo, dopo aver rinunciato ad accompagnarla, rimane a casa tranquillo.\nMa nel frattempo scoppia la seconda guerra mondiale e Angela lascia cos\u00ec Maceo in una specie di vedovanza che si protrae anche dopo la fine della guerra essendosi di Angela perdute le tracce.\nA dire il vero il dottore sembra essersi adattato molto bene alla situazione e quando gli viene dato l'incarico dal comando militare di diventare amministratore dell'ospedale della citt\u00e0 accetta di buon grado e svolge con impegno la sua nuova mansione che \u00e8 servita a dare un senso alla sua vita.\nQuando verso la fine del conflitto muore Soccorsa, la sua vecchia serva, egli prende al suo servizio Luisin, un vecchio che provava una vera avversione verso le donne e che, per il bene del suo padrone, manda a monte i progetti di una vicina di casa che gli aveva messo gli occhi addosso.\nLuisin legge con molta avidit\u00e0 le notizie dei giornali che commenta con il suo padrone ed \u00e8 soprattutto attratto dalle vicende del cosiddetto \"mostro di Londra\" accusato di aver ucciso la moglie e altre donne, strangolando l'ultima con un paio di calze di nailon.\nMa proprio il giorno che si tiene la messa di suffragio per la morte presunta della moglie ella riappare e senza nemmeno spiegare il perch\u00e9 della sua lunghissima assenza, riprende le redini della casa e del marito che si vede costretto a licenziare Luisin e a lasciare il suo incarico all'ospedale.\nIl dottor Maceo sembra accettare anche questa volta di buon grado la volont\u00e0 della moglie e addirittura, per farle piacere, a ringraziarla, finch\u00e9 un giorno trova nel bagno le calze di nylon della moglie!\nE il breve romanzo termina con questa frase:"}
{"id": "2350141", "revid": "2050449", "url": "https://it.wikipedia.org/wiki?curid=2350141", "title": "How to Clean Everything", "text": "How to Clean Everything \u00e8 l'album di debutto del gruppo skate punk canadese Propagandhi, pubblicato nel 1994 dalla Fat Wreck Chords.\nTracce.\nTutte le tracce dei Propagandhi eccetto dove indicato."}
{"id": "2350158", "revid": "287204", "url": "https://it.wikipedia.org/wiki?curid=2350158", "title": "Quddus", "text": ""}
{"id": "2350166", "revid": "599013", "url": "https://it.wikipedia.org/wiki?curid=2350166", "title": "Nehren", "text": ""}
{"id": "2350169", "revid": "729019", "url": "https://it.wikipedia.org/wiki?curid=2350169", "title": "Battaglia di Forte \u1e6cabars\u00ed", "text": "La battaglia di Forte \u1e6cabars\u00ed si svolse in Persia nella provincia di Mazandaran, nel periodo 10 ottobre 1848-10 maggio 1849, tra le truppe governative e i seguaci del B\u00e1b che si erano rifugiati nel mausoleo di Shaykh \u1e6cabars\u00ed, trasformato in fortezza.\nJih\u0101d.\nMull\u00e1 Husayn-i-Bushru'i, uno dei pi\u00f9 eminenti seguaci del B\u00e1b, su istruzione del B\u00e1b aveva alzato lo \"Stendardo nero\" della guerra santa e con alcune centinaia di fedeli si era diretto da Mashhad al mausoleo di Shaykh \u1e6cabars\u00edin in un'operazione diretta a diffondere la nuova fede babista e a liberare, al contempo, un altro leader babista, Qudd\u00fas, dagli arresti domiciliari cui era sottoposto nella citt\u00e0 di S\u00e1r\u00ed.\nArrivati al mausoleo, per difendersi da un imminente attacco governativo, lo fortificarono e vi si asserragliarono.\nLe truppe governative li posero sotto assedio, dando inizio alla battaglia.\nL'inganno.\nAll'inizio le operazioni difensive e militari furono dirette da Mull\u00e1 \u1e24usayn e dal 20 ottobre 1848 da Quddus dopo che era stato liberato.\nLa resistenza degli assediati fu efficace e notevole tanto da mettere in imbarazzo le autorit\u00e0 imperiali.\nPer superare le difficolt\u00e0 che l'assedio non riusciva a superare il principe Mihd\u00ed-Qul\u00ed M\u00edrz\u00e1 invi\u00f2 ai resistenti una copia del Corano con scritto il suo giuramento a lasciarli liberi in caso di resa.\nI resistenti si arresero, ma furono immediatamente disarmati e trattati come prigionieri. Il forte fu raso al suolo dall'esercito imperiale e i babisti furono uccisi.\nQudd\u00fas, fatto prigioniero, fu consegnato al clero che lo abbandon\u00f2 nelle mani della folla inferocita, che lo uccise, il 16 maggio 1849 facendone a pezzi il corpo; alcuni resti del suo corpo furono recuperati da un amico e seppelliti nelle vicinanze.\nLettere del Vivente.\nAlla battaglia parteciparono otto lettere del Vivente, discepoli particolarmente vicini al B\u00e1b:"}
{"id": "2350170", "revid": "50585", "url": "https://it.wikipedia.org/wiki?curid=2350170", "title": "Prima guerra arabo-israeliana", "text": ""}
{"id": "2350171", "revid": "287204", "url": "https://it.wikipedia.org/wiki?curid=2350171", "title": "Patognomonico", "text": "Patognomonico \u00e8 un termine medico (derivato dal sostantivo greco \u03c0\u03ac\u03d1\u03bf\u03c2, \"p\u00e0thos\", \u00abmalattia\u00bb e dal verbo greco \u03b3\u03b9\u03b3\u03bd\u03ce\u03c3\u03ba\u03c9, \"ghign\u00f2sko\", \u00abconoscere, riconoscere\u00bb) che si riferisce a segni o sintomi che consentono di riconoscere una malattia, nel senso che sono associati univocamente a essa, cio\u00e8 tipici di essa e non di altre.\nSi pu\u00f2 distinguere tra:"}
{"id": "2350172", "revid": "50585", "url": "https://it.wikipedia.org/wiki?curid=2350172", "title": "Seconda guerra arabo-israeliana", "text": ""}
{"id": "2350173", "revid": "50585", "url": "https://it.wikipedia.org/wiki?curid=2350173", "title": "Terza guerra arabo-israeliana", "text": ""}
{"id": "2350175", "revid": "50585", "url": "https://it.wikipedia.org/wiki?curid=2350175", "title": "Quarta guerra arabo-israeliana", "text": ""}
{"id": "2350177", "revid": "1452073", "url": "https://it.wikipedia.org/wiki?curid=2350177", "title": "Schauren", "text": ""}
{"id": "2350179", "revid": "25152", "url": "https://it.wikipedia.org/wiki?curid=2350179", "title": "Battaglia di forte \u1e6cabars\u00ed", "text": ""}
{"id": "2350180", "revid": "287204", "url": "https://it.wikipedia.org/wiki?curid=2350180", "title": "Battaglia di Forte Tabarsi", "text": ""}
{"id": "2350188", "revid": "124585226", "url": "https://it.wikipedia.org/wiki?curid=2350188", "title": "Fiat 514", "text": "La Fiat 514 \u00e8 un'autovettura di media gamma prodotta dalla FIAT dal 1929 al 1932.\nStoria del modello.\nRimpiazz\u00f2 la Fiat 509, e fu la prima automobile compatta mai costruita. Conobbe un grande successo commerciale e fu largamente esportata nei paesi esteri. Fu anche preparata la versione Taxi, la \"514 L\". Furono costruite tre versioni sportive con finiture eleganti, la \"514 S\", la \"514 S MM\" (Mille Miglia) e la \"514CA\" (Coppa delle Alpi). Le vetture erano a trazione posteriore.\nEra equipaggiata da un motore in linea a quattro cilindri da 1438 cm\u00b3 di cilindrata sviluppante 28 cv di potenza, e fu la vettura media per eccellenza. L'accensione era a batteria. Sulla \u201c514 CA\u201d era installato un servofreno a depressione.\nLa \u201c514\u201d prima serie raggiungeva gli 80 km/h mentre la \u201c514 CA\u201d arrivava a 105 km/h.\nFu costruita in 36970 esemplari ed \u00e8 stata commercializzata nelle versioni berlina a due e quattro porte, spider a due porte, coup\u00e9 a due porte e cabriolet a due e quattro porte.\n\u00c8 stata anche fabbricata in Spagna dalla \"Fiat Hispania\" in uno stabilimento \nacquistato da Hispano-Suiza, situato nel Guadalajara. La fabbrica fu distrutta nel 1936 durante la guerra civile spagnola e non fu mai pi\u00f9 ricostruita. Nel 1950 la Fiat investir\u00e0 ingenti capitali per un nuovo impianto produttivo a Barcellona, nella \"zona Franca\", creando la SEAT.\nSar\u00e0 sostituita dalla Fiat 508 Balilla."}
{"id": "2350189", "revid": "287204", "url": "https://it.wikipedia.org/wiki?curid=2350189", "title": "Spokane Valley", "text": "Spokane Valley \u00e8 una citt\u00e0 degli Stati Uniti d'America, nella Contea di Spokane, nello Stato di Washington. La citt\u00e0 si \u00e8 costituita come tale solo il 1\u00ba marzo del 2003, riunendo diversi centri contigui dell'area metropolitana orientale di Spokane. I centri minori che hanno contribuito alla formazione della nuova citt\u00e0 sono: Dishman, Greenacres, Opportunity, Trentwood, Veradale, Yardley. A questi si sono aggiunti anche parti dei CDP di Chester ed Otis Orchards."}
{"id": "2350194", "revid": "56620", "url": "https://it.wikipedia.org/wiki?curid=2350194", "title": "Fonte storica", "text": ""}
{"id": "2350196", "revid": "33689", "url": "https://it.wikipedia.org/wiki?curid=2350196", "title": "Jetpack (disambigua)", "text": ""}
{"id": "2350204", "revid": "767487", "url": "https://it.wikipedia.org/wiki?curid=2350204", "title": "Vieja Trova Santiaguera", "text": "La Vieja Trova Santiaguera (Casa della \"Trova\" di Santiago) \u00e8 un gruppo musicale cubano costituitosi nel 1994 grazie all'impegno del musicista e compositore Enrique Bonne che riusc\u00ec a mettere insieme una formazione di vecchi \"trovadores\", teoricamente in pensione ma effettivamente ancora in attivit\u00e0, i quali avrebbero dovuto partecipare alla realizzazione di un documentario sulla musica locale.\nStoria del gruppo.\nInizialmente il gruppo era formato da: \nTutti i componenti del quintetto, di et\u00e0 media di 80 anni, erano esperti musicisti provenienti da bande popolari molto accreditate, quali il Cuarteto Patria, El Duo de Los Compadres e la Estudiantina Invasora, e riuscirono a rappresentare perfettamente l'essenza della tradizione cubana miscelando generi musicali come son, bolero, guaracha e congas. Erano in grado di eseguire l'intero repertorio della \"trova\", tracciando in pratica oltre un secolo di storia della musica cubana.\nGrazie alla loro bravura furono ben presto conosciuti e apprezzati dalla comunit\u00e0 internazionale infatti, gi\u00e0 nel 1995, fecero una tourn\u00e9e in Europa - suonando in Francia, Germania e Spagna - replicata poi anche l'anno successivo.\nDopo la pubblicazione del terzo disco, tra il 1996 e il 1997, Amado Machado e Pancho Cobas, ormai entrambi assai vecchi, furono costretti ad abbandonare il gruppo; vennero sostituiti da due loro vecchi amici: \nNel 1998 venne realizzato \"L\u00e1grimas Negras\", un film-documentario sulla loro attivit\u00e0."}
{"id": "2350224", "revid": "1318658", "url": "https://it.wikipedia.org/wiki?curid=2350224", "title": "Giovanni Plateario", "text": ""}
{"id": "2350232", "revid": "1305772", "url": "https://it.wikipedia.org/wiki?curid=2350232", "title": "Cassandra Luci", "text": "Biografia.\nCassandra Luci nacque a Roma nel 1785 dal cavaliere Angiolo Luci (o Angelo Luci) di Tivoli ma originario di Todi, e da Maria Monadelli . \nCassandra, sposata in prime nozze a Vincenzo Venturini Bellonch , originario di Castelnuovo di Farfa, creduto morto nella campagna napoleonica di Spagna , si leg\u00f2 affettivamente, appena ventenne, al principe Stanislao Poniatowski. Dalla relazione con il principe, Cassandra Luci ebbe cinque figli, nati tra il 1806 e il 1816, fuori dal matrimonio: Isabella Luci (Roma, 1806 - Firenze, 1896), Carlo Luci (Roma, 1808 - Firenze, 1887), Costanza Luci (Roma, 1811- Firenze, 1851), Giuseppe Luci (Roma, 1814 - Londra, 1873), Michele Luci (Roma, 1816 - Firenze, 1864). Il principe Poniatowski tent\u00f2 invano di ottenere l'annullamento dalla Sacra Rota del matrimonio tra la Luci e il Bellonch. \nDa Roma a Firenze.\nNel 1822 in seguito al trasferimento a Firenze, il principe Stanislao ottenne dal granduca di Toscana Ferdinando III d'Asburgo-Lorena la possibilit\u00e0 di riconoscere i figli, \u00ababilitati a godere delle prerogative ed onori della Nobilt\u00e0, ad essi competente per diritto di sangue\u00bb. Fu cos\u00ec che il granduca di Toscana concesse agli eredi di Stanislao i titoli di conti e principi di Monterotondo, dal nome di una propriet\u00e0 del principe presso Livorno. In seguito alla morte del primo marito, nel 1830 Cassandra e Stanislao convolarono finalmente a nozze. Ma solo tre anni pi\u00f9 tardi, nel 1833, il principe mor\u00ec. "}
{"id": "2350235", "revid": "135224", "url": "https://it.wikipedia.org/wiki?curid=2350235", "title": "Sistema endocrino", "text": ""}
{"id": "2350251", "revid": "135224", "url": "https://it.wikipedia.org/wiki?curid=2350251", "title": "Midollo surrenale", "text": ""}
{"id": "2350254", "revid": "17151", "url": "https://it.wikipedia.org/wiki?curid=2350254", "title": "PV=nRT", "text": ""}
{"id": "2350256", "revid": "46291", "url": "https://it.wikipedia.org/wiki?curid=2350256", "title": "Theobroma (botanica)", "text": "Theobroma \u00e8 un genere di piante della famiglia delle Malvacee, diffuso nella fascia tropicale delle Americhe.\nLa specie pi\u00f9 nota \u00e8 \"Theobroma cacao\", semplicemente noto come cacao.\nEtimologia.\n\"Theobroma\" vuol dire cibo degli dei, nome che deriva dall'uso sacro di questa pianta nelle civilt\u00e0 mesoamericane.\nTassonomia.\nIl genere \"Theobroma\" era tradizionalmente assegnato alla famiglia Sterculiaceae, ma la moderna classificazione APG lo colloca nella sottofamiglia Byttnerioideae delle Malvacee.\nComprende le seguenti specie:\nUsi.\nVarie specie di \"Theobroma\" sono commestibili. Fra questi soprattutto il \"Theobroma cacao\", da cui vengono il cacao e la cioccolata, ma anche il cupua\u00e7u (\"Theobroma grandiflorum\") e il mocambo (\"Theobroma bicolor\")."}
{"id": "2350264", "revid": "135224", "url": "https://it.wikipedia.org/wiki?curid=2350264", "title": "Polmonare", "text": ""}
{"id": "2350266", "revid": "1522738", "url": "https://it.wikipedia.org/wiki?curid=2350266", "title": "Linea di successione al trono di Danimarca", "text": "La linea di successione al trono di Danimarca (Den danske tronf\u00f8lge) si basa sulla legge di successione del 27 marzo 1953, che limita il trono ai discendenti legittimi del re Cristiano X di Danimarca e di sua moglie, la regina Alessandrina. Essa si basava sul criterio di preferenza degli eredi maschi e permetteva alle donne di salire al trono solo se non avevano fratelli e solo se non c'erano altri discendenti. Dall'8 giugno 2009, invece, la legge \u00e8 stata modificata e la successione spetta al primogenito, indipendentemente dal sesso.\nI principi perdono i loro diritti di successione se si sposano senza il permesso del sovrano. Inoltre, se il sovrano d\u00e0 l'approvazione ad un matrimonio, pu\u00f2 eventualmente imporre condizioni che debbono essere rispettate dagli eredi per avere diritti di successione. Le persone nate al di fuori del matrimonio sono escluse dalla successione.\nLa costituzione danese del 5 giugno 1953 stabilisce che il parlamento pu\u00f2 eleggere un re e pu\u00f2 determinare una nuova linea di successione nel caso in cui non ci fossero pi\u00f9 discendenti del re Cristiano X di Danimarca e di sua moglie, la regina Alessandrina.\nLinea di successione.\nLa linea di successione la trono di Danimarca \u00e8 la seguente:\nLegenda:"}
{"id": "2350270", "revid": "1305772", "url": "https://it.wikipedia.org/wiki?curid=2350270", "title": "Linea di successione al trono di Monaco", "text": "La linea di successione al trono di Monaco segue il criterio di preferenza degli eredi maschi.\nNormativa.\nLe norme che la regolano sono gli articoli 10 e 11 della Costituzione monegasca, secondo le modifiche apportate dalla legge n. 1249 del 2 aprile 2002. Tali articoli contemplano anche il ricorso, in caso di bisogno, agli Statuti della Famiglia sovrana stabiliti per ordinanza sovrana.\nNel Principato di Monaco il figlio maggiore del principe regnante eredita il trono, o la figlia maggiore se non ci sono eredi maschi. Nel caso in cui il principe regnante muoia senza prole, la successione passa attraverso i suoi fratelli e i loro discendenti legittimi utilizzando la stessa preferenza maschile. Se un potenziale successore muore o rinuncia, la linea di successione continua, passando comunque ai suoi discendenti.\nSe queste regole non riescono lo stesso a identificare un erede, un consiglio di reggenza assume il potere fino a che il consiglio della Corona non sceglie un nuovo principe regnante fra i pi\u00f9 lontani parenti di Casa Grimaldi. Solo le persone di nazionalit\u00e0 monegasca sono ammissibili alla successione.\nI figli dei reali non sposati non sono ammissibili alla successione, a meno che i loro diritti alla linea di successione al trono non vengano legittimati con un matrimonio postumo, come nei casi di Louis (1992) e Pauline Ducruet (1994), figli di St\u00e9phanie di Monaco e Daniel Ducruet, sposati con rito civile a Monaco il 1\u00ba luglio 1995, o di Balthazar Rassam (2018), figlio di Charlotte Casiraghi e Dimitri Rassam, sposati il 1\u00ba giugno 2019 con rito civile a Monaco.\nLinea di successione.\nLa linea di successione del Principato di Monaco \u00e8 la seguente:\nLegenda:"}
{"id": "2350272", "revid": "1903739", "url": "https://it.wikipedia.org/wiki?curid=2350272", "title": "Linea di successione al trono del Giappone", "text": "La segue il criterio della legge salica.\nNella famiglia imperiale del Giappone \u00e8 esistito recentemente un potenziale rischio di estinzione, dal momento che non sono nati figli maschi per circa quarant'anni dopo il 1965. Nel 2001 dopo la nascita della principessa Aiko, figlia dell'Imperatore Naruhito, si apr\u00ec un dibattito riguardo l'abolizione della legge salica in modo da permettere anche alle donne di ascendere al trono.\nIl 25 ottobre 2005 un gruppo di giuristi formato dal governo scrisse un documento dove veniva raccomandato l'emendamento della legge di successione per l'abolizione della legge salica. I piani di modifica della legge vennero tuttavia bloccati nel 2006, dopo l'annuncio che il principe Akishino, fratello minore dell'imperatore Naruhito, e sua moglie, la principessa Akishino, erano in attesa di un figlio maschio.\nIl 6 settembre 2006 la principessa Akishino diede alla luce un maschio, il principe Hisahito di Akishino, che \u00e8 diventato dal 1\u00ba maggio 2019 il secondo in linea di successione al trono dopo suo padre, il principe Akishino.\nLinea di successione.\nLa linea di successione al trono del Giappone \u00e8 la seguente:\nLegenda:"}
{"id": "2350277", "revid": "122871343", "url": "https://it.wikipedia.org/wiki?curid=2350277", "title": "Sequence", "text": "Sequence \u00e8 una rivista cinematografica britannica pubblicata dal 1947 al 1952, fondata da John Boud e Peter Ericsson, che ebbe fra i suoi redattori il critico e sceneggiatore Gavin Lambert e i registi Lindsay Anderson e Karel Reisz.\nMalgrado la breve durata, ha avuto una notevole importanza per la storia del cinema britannico, in quanto sulle sue pagine sono stati espressi per la prima volta i principi teorici del futuro movimento cinematografico conosciuto come Free cinema.\nStoria editoriale.\nLa rivista \u00e8 stata fondata nel 1946 come organo della Oxford Film Society, con il titolo \"Film Society Magazine\", presto cambiato in \"Sequence\".\nNe sono stati pubblicati complessivamente solo quattordici numeri, sotto la direzione di Penelope Houston e, per gli ultimi numeri, di Reisz e Anderson.\nI principali redattori di \"Sequence\" hanno contribuito anche all'autorevole pubblicazione del British Film Institute \"Sight &amp; Sound\", che Lambert ha diretto dal 1949 al 1955 e la Houston dal 1956 al 1990."}
{"id": "2350287", "revid": "66387", "url": "https://it.wikipedia.org/wiki?curid=2350287", "title": "Legge di Dulong Petit", "text": ""}
{"id": "2350294", "revid": "486946", "url": "https://it.wikipedia.org/wiki?curid=2350294", "title": "Musei Civici agli Eremitani", "text": ""}
{"id": "2350296", "revid": "36426", "url": "https://it.wikipedia.org/wiki?curid=2350296", "title": "Ritratto di Ariosto (Tiziano)", "text": ""}
{"id": "2350297", "revid": "36426", "url": "https://it.wikipedia.org/wiki?curid=2350297", "title": "Cristo portacroce (Tiziano Venezia)", "text": ""}
{"id": "2350298", "revid": "36426", "url": "https://it.wikipedia.org/wiki?curid=2350298", "title": "Danae (Tiziano - San Pietroburgo)", "text": ""}
{"id": "2350299", "revid": "36426", "url": "https://it.wikipedia.org/wiki?curid=2350299", "title": "Danae (Tiziano - Napoli)", "text": ""}
{"id": "2350300", "revid": "36426", "url": "https://it.wikipedia.org/wiki?curid=2350300", "title": "Danae (Tiziano - Madrid)", "text": ""}
{"id": "2350301", "revid": "36426", "url": "https://it.wikipedia.org/wiki?curid=2350301", "title": "Danae (Tiziano - Vienna)", "text": ""}
{"id": "2350304", "revid": "36426", "url": "https://it.wikipedia.org/wiki?curid=2350304", "title": "Bacco e Arianna (Tiziano)", "text": ""}
{"id": "2350306", "revid": "36426", "url": "https://it.wikipedia.org/wiki?curid=2350306", "title": "Diana e Atteone (Tiziano)", "text": ""}
{"id": "2350309", "revid": "765341", "url": "https://it.wikipedia.org/wiki?curid=2350309", "title": "Terremoto simulato", "text": "In sismologia con terremoto simulato o simulazione di terremoto o simulazione sismica s'intende uno strumento di pianificazione atto a determinare le risposte di un'emergenza appropriata o di sistemi di sicurezza per edifici presenti in un'area a rischio sismico. Vengono usati i fondamenti degli studi sul pericolo sismico, di solito basati su un terremoto stabilito su una specifica faglia, molto pi\u00f9 probabile vicino un'area ad alta densit\u00e0 di popolazione. La maggior parte delle simulazioni si relazionano direttamente al rischio sismico urbano e al rischio sismico in generale.\nDescrizione.\nAlcune simulazioni di terremoto seguono alcune delle pi\u00f9 recenti metodologie dell'industria nucleare, vale a dire una \"Valutazione del Margine Sismico\" (\"Seismic Margin Assessment\", SMA) . Nel processo, un \"Terremoto di Livello di Revisione\" (\"Review Level Earthquake\", RLE), scelto per mettere in dubbio il sistema, ha una ragionevole probabilit\u00e0 e non \u00e8 totalmente schiacciante.\nNegli Stati Uniti le simulazioni sono state sviluppate per Seattle , New York , e molte delle faglie in California. In generale, le aree ad ovest delle Montagne Rocciose usano terremoti urbani simulati di grado M7 del (momento di magnitudo), e citt\u00e0 dell'est si riferiscono a un grado di magnitudo M6. Entrambi i tipi di terremoti hanno grosso modo una eguale possibilit\u00e0 che possano verificarsi nelle loro rispettive aree , ed entrambi causerebbero uguale distruzione . \nAlcune citt\u00e0 dell'ovest non hanno una simulazione di terremoto. Per esempio la pi\u00f9 grande area di Toronto in Ontario, Canada ha una sismicit\u00e0 locale presumibilmente per una magnitudo di circa M6 come la maggior parte delle zone sismiche moderate dell'\"America del Nord-Ovest\" (ENA), incluso New York. Come si vede sulla mappa, la RLE sarebbero di grado M6 localizzate nell'estremo ovest del Lago Ontario. Si sarebbe sospettato che il danno seguirebbe la \"simulazione di terremoto\" di New York, con danni estesi alle linee di comunicazione ed edifici in mattoni costruiti su terreno soffice ."}
{"id": "2350310", "revid": "486946", "url": "https://it.wikipedia.org/wiki?curid=2350310", "title": "Paolo III e i nipoti Alessandro e Ottavio Farnese (Tiziano)", "text": ""}
{"id": "2350311", "revid": "36426", "url": "https://it.wikipedia.org/wiki?curid=2350311", "title": "Undici Cesari (Tiziano)", "text": ""}
{"id": "2350312", "revid": "36426", "url": "https://it.wikipedia.org/wiki?curid=2350312", "title": "Venere e Adone (Tiziano - Londra)", "text": ""}
{"id": "2350313", "revid": "36426", "url": "https://it.wikipedia.org/wiki?curid=2350313", "title": "Venere e Adone (Tiziano - Madrid)", "text": ""}
{"id": "2350315", "revid": "36426", "url": "https://it.wikipedia.org/wiki?curid=2350315", "title": "Venere e Adone (Tiziano - Malibu)", "text": ""}
{"id": "2350316", "revid": "352448", "url": "https://it.wikipedia.org/wiki?curid=2350316", "title": "Simulazione di terremoto", "text": ""}
{"id": "2350317", "revid": "36426", "url": "https://it.wikipedia.org/wiki?curid=2350317", "title": "Venere e Adone (Tiziano - New York)", "text": ""}
{"id": "2350318", "revid": "36426", "url": "https://it.wikipedia.org/wiki?curid=2350318", "title": "Venere e Adone (Tiziano - Oxford)", "text": ""}
{"id": "2350319", "revid": "36426", "url": "https://it.wikipedia.org/wiki?curid=2350319", "title": "Venere e Adone (Tiziano - Roma)", "text": ""}
{"id": "2350320", "revid": "36426", "url": "https://it.wikipedia.org/wiki?curid=2350320", "title": "Venere e Adone (Tiziano - Washington)", "text": ""}
{"id": "2350321", "revid": "352448", "url": "https://it.wikipedia.org/wiki?curid=2350321", "title": "Simulazione sismica", "text": ""}
{"id": "2350326", "revid": "1573940", "url": "https://it.wikipedia.org/wiki?curid=2350326", "title": "Oltu", "text": "Oltu (in armeno: \u0552\u0572\u0569\u056b\u056f \"Ughtik\" oppure \u0552\u056c\u0569\u056b\u056f \"Ultik\", in georgiano: \u10dd\u10da\u10d7\u10d8\u10e1\u10d8 \"Oltisi\", \"Olti\") \u00e8 una citt\u00e0 della Turchia appartenente alla provincia di Erzurum, nei pressi del confine con la Georgia.\nDal punto di vista storico pu\u00f2 essere considerata parte della antica regione georgiana di Tao-Klarjeti. La citt\u00e0 si \u00e8 sviluppata sul sito dell'antica fortezza georgiana e bizantina di Oukhiti."}
{"id": "2350328", "revid": "124123", "url": "https://it.wikipedia.org/wiki?curid=2350328", "title": "Virginio Ferrari (clarinettista)", "text": "Biografia.\nEntr\u00f2 nel 1842 alla Regia Scuola di musica di Parma e studi\u00f2 clarinetto nella classe del Maestro Giacomo Mori. Si diplom\u00f2 nel 1851. Suon\u00f2 per diversi anni al Teatro di Trieste, e ritorn\u00f2 a Parma nel 1856, dove aveva vinto per concorso il posto nella Reale Orchestra, presso l'attuale Teatro. Nel 1860 fu nominato insegnante nella Scuola di musica della banda della Guardia Nazionale cittadina e 2 anni dopo nella Regia Scuola di musica, ossia l'attuale Conservatorio di Parma. Nel 1876 dovette smettere di suonare a causa di un incidente che gli lese il braccio destro. Fu ricordato per l'assolo del Poliuto.\nTra i suoi allievi, vi fu Edgardo Cassani, divenuto anch'esso ottimo clarinettista.\nRiconoscimenti.\nPresso il Conservatorio di Parma \u00e8 ricordato, come migliore clarinettista e docente."}
{"id": "2350331", "revid": "1305772", "url": "https://it.wikipedia.org/wiki?curid=2350331", "title": "Zaule", "text": ""}
{"id": "2350332", "revid": "92723", "url": "https://it.wikipedia.org/wiki?curid=2350332", "title": "Gaideris di Benevento", "text": "Biografia.\nGaideris, figlio di Radelgardo, erede del principato di Benevento, succede come principe di Benevento nel giugno 877 allo zio Adelchi che prende il potere alla morte di Radelgardo nell'853 in qualit\u00e0 di reggente. Nell'879, durante la disputa per il trono di Capua e la sua diocesi, accorse in aiuto di Landolfo II di Capua contro Pandenolfo. Spodestato da una congiura si rifugi\u00f2 a Bari sotto la protezione dello \"Strategos\" Gregorio; inviato da quest'ultimo a Costantinopoli ricevette la dignit\u00e0 di Protospatario e il governo della citt\u00e0 di Oria."}
{"id": "2350338", "revid": "1728", "url": "https://it.wikipedia.org/wiki?curid=2350338", "title": "Gaideri di Benevento", "text": ""}
{"id": "2350343", "revid": "767487", "url": "https://it.wikipedia.org/wiki?curid=2350343", "title": "Kaan principe guerriero", "text": "Kaan principe guerriero (\"The Beastmaster\") \u00e8 un film del 1982 diretto da Don Coscarelli.\nTrama.\nNel regno di Aruk, le streghe del sommo sacerdote Maaz prevedono che egli verr\u00e0 ucciso dal figlio del re Zed. Maaz tenta di convincere Zed di uccidere il figlio nascituro come offerta sacrificale alla divinit\u00e0 Ar, ma Zed esilia Maaz e i suoi seguaci dalla citt\u00e0. Tuttavia, Maaz invia una delle sue streghe per trasferire il bambino dal grembo della regina di Zed in quello di una mucca. La regina muore e alla nascita del bambino, la strega lo marchia con il simbolo di Ar, ma viene uccisa da un villaggere che prende il principe neonato con s\u00e9 e lo e cresce come suo figlio.\nIl bambino, nominato Kaan, durante la sua crescita nel villaggio di Emur, impara a combattere e scopre di possedere la capacit\u00e0 di comunicare con gli animali, dono che il patrigno gli consiglia di tenere segreto. Da adulto, il popolo adottivo di Kaan viene massacrato dai Jun, un'orda di barbari fanatici al servizio di Maaz. Kaan, l'unico sopravvissuto all'attacco, giura vendetta e si reca ad Aruk per vendicare la famiglia adottiva. Lungo la strada, Kaan si allea con l'aquila Sharak, i furetti Kodo e Podo e Ruh, una tigre nera.\nKaan incontra brevemente una giovane schiava, Kiri, prima di andare incontro a una razza di uomini-uccello che consumano le loro vittime fino alle ossa dopo averle avvolte nelle loro ali. Quando Kaan richiama Sharak, gli uomini-uccello indietreggiano poich\u00e9 venerano le aquile, e consegnano a Kaan un amuleto per richiamarli nel caso abbia bisogno del loro aiuto. Kaan giunge ad Aruk e scopre che Maaz ha preso il controllo grazie all'aiuto dei suoi barbari e i ribelli vengono separati dai figli, che egli sacrifica ad Ar.\nSharak impedisce l'esecuzione di una bambina e Kaan va incontro a Tal, figlio pi\u00f9 giovane di Zed, e della sua guardia del corpo, Seth, e si unisce a loro nella missione per salvare Kiri, che si rivela essere la nipote del re. Mentre Seth raccoglie i rinforzi, Kaan aiuta Kiri e a Tal ad infiltrarsi nel tempio di Maaz e recuperano Zed, che \u00e8 stato accecato, e sfuggono alle guardie mostruose. Assetato di vendetta, Zed si rifiuta di ascoltare i consigli di Kaan e pianifica di organizzare un'immediata rivolta contro Maaz. Rifiutato dal padre, Kaan si allontana per contro proprio finch\u00e9 non scopre che i suoi amici sono stati catturati da Maaz e ritorna di corsa ad Aruk per impedire la loro morte e sconfiggere il malvagio.\nDurante lo scontro, Maaz rivela a Kaan il suo passato con Zed prima di uccidere il re tagliandogli la gola. Kaan trafigge Maaz a morte, ma egli viene resuscitato da una delle sue streghe, che d\u00e0 la propria vita per permettergli di ottenere la vittoria. Prima che Maaz possa attaccare Kaan, il furetto Kodo si sacrifica eroicamente saltandogli in faccia e facendolo cadere nelle fiamme sacrificali. Di notte i Jun raggiungono Aruk per vendicare Maaz, ma Kaan e il popolo li affronta. Durante la battaglia, Tal rimane ferito ma Kaan riesce a uccidere la maggior parte dei barbari e invoca gli uomini-uccello per cibarsi dei nemici sopravvissuti.\nSeth, ora che riconosce Kaan come erede al trono di Zed essendo suo primogenito, gli chiede di diventare il nuovo re, ma Kaan rifiuta spiegando che Tal sar\u00e0 un regnante migliore. Nel finale, Kaan parte da Aruk verso nuove avventure insieme a Kiri, Ruh, Sharak e Podo, che ha dato alla luce due furetti.\nSequel.\nIl film venne seguito dai film \"Kaan principe guerriero 2\" (1991) e \"Beastmaster - L'occhio di Braxus\" (1996). Il film ispir\u00f2 una serie televisiva, \"BeastMaster\", trasmessa dal 1999 al 2002."}
{"id": "2350344", "revid": "27767", "url": "https://it.wikipedia.org/wiki?curid=2350344", "title": "Tranvie Elettriche Bergamasche", "text": ""}
{"id": "2350355", "revid": "305248", "url": "https://it.wikipedia.org/wiki?curid=2350355", "title": "Tatjana Pavlovna Ehrenfest", "text": "Biografia.\nTatjana Ehrenfest nasce a Vienna e vive la sua infanzia a San Pietroburgo. Nel 1912 la famiglia Ehrenfest si sposta a Leida dove il padre \u00e8 stato chiamato per occupare la cattedra dell'universit\u00e0 di questa citt\u00e0 lasciata vacante da Hendrik Lorentz. Fino al 1917 viene istruita in casa e successivamente frequenta il liceo classico di Leida dove si diploma nel 1922.\nStudia poi matematica e fisica all'Universit\u00e0 di Leida e nel 1928 si trasferisce per un periodo all'Universit\u00e0 di Gottinga dove segue i corsi di Harald Bohr e Max Born. L'8 dicembre del 1931 porta a termine il suo dottorato di ricerca a Leida .\nConosciuta col nome da sposata, Tanja van Aardenne-Ehrenfest, \u00e8 nota per i suoi contributi alla teoria di Johannes Van der Corput sul teorema della discrepanza e al teorema BEST inerente al cammino euleriano sopra un grafo."}
{"id": "2350357", "revid": "122246", "url": "https://it.wikipedia.org/wiki?curid=2350357", "title": "Qualificazioni al campionato europeo di pallavolo femminile 2001", "text": "Le qualificazioni per il campionato europeo di pallavolo femminile 2001, le cui fasi finali si sono tenute in Bulgaria, si sono svolte tra il mese di maggio 2000 e giugno 2001. Hanno partecipato 12 squadre nazionali europee.\nLe squadre sono state divise in tre gironi da quattro: le prime due classificate sono state ammesse agli europei. In totale 6 squadre hanno ottenuto la qualificazione."}
{"id": "2350365", "revid": "1305772", "url": "https://it.wikipedia.org/wiki?curid=2350365", "title": "Tat'jana Afanas'eva", "text": "Vita.\nAfanas'eva nacque a Kiev, in Ucraina, allora parte della Russia imperiale.\nDopo la morte del padre crebbe insieme a uno zio a Pietroburgo, dove frequent\u00f2 l'universit\u00e0 femminile e la scuola per insegnanti.\nNel 1902 si trasfer\u00ec all'Universit\u00e0 di Gottinga, dove incontr\u00f2 Paul Ehrenfest, matematico e fisico austriaco. Tatjana e Paul si sposarono il 21 dicembre 1904 e nel 1907 si trasferirono nuovamente a San Pietroburgo. Nel 1912 si trasferirono definitivamente a Leida, nei Paesi Bassi, dove Paul Ehrenfest aveva ottenuta la cattedra lasciata da Hendrik Lorentz presso la locale Universit\u00e0. Con Paul Ehrenfest Tatjiana ebbe quattro figli: due maschi e due femmine. Una delle figlie, Tatjana Pavlovna Ehrenfest divent\u00f2 anche lei una matematica, mentre il figlio Paul jr. fu un fisico.\nLavoro.\nAfanasjeva lavor\u00f2 a stretto contatto col marito. Il suo pi\u00f9 celebre lavoro fu la realizzazione di una panoramica classica della meccanica statistica di Ludwig Boltzmann.\nHa pubblicato inoltre un libro e innumerevoli articoli su diversi argomenti dal comportamento casuale nella termodinamica all'entropia. \nUna particolare settore che segu\u00ec con passione fu la didattica della geometria per bambini."}
{"id": "2350367", "revid": "767487", "url": "https://it.wikipedia.org/wiki?curid=2350367", "title": "Aprilia A", "text": "Le Aprilia A compongono la prima serie di ciclomotori costruiti dalla casa di Noale, dal 1960 al 1969.\nIl contesto.\nNel primissimo dopoguerra l'Aprilia aveva iniziato la produzione di biciclette per soddisfare la grande richiesta di quel periodo. Con la ripresa industriale avvenuta negli anni cinquanta, una sempre crescente parte della popolazione europea raggiunse la condizione economica necessaria ad acquistare veicoli a motore. La domanda di motocicli e ciclomotori divenne talmente grande e cos\u00ec rapidamente da non poter essere soddisfatta dalle esistenti aziende motociclistiche. In seguito a questo fenomeno, nel decennio compreso tra il 1955 e il 1965, centinaia di piccole officine meccaniche decisero di cimentarsi nell'assemblaggio dei ciclomotori, anche favorite dalla grande vitalit\u00e0 delle aziende costruttrici di parti separate come telai, freni e motori.\nLa serie.\nIl primo ciclomotore costruito dall'Aprilia fu il modello \"A1\" del quale non risulta essere rimasta alcuna traccia fotografica. Si trattava di un ciclomotore utilitario a telaio aperto, seguito dalla versione aggiornata \"A2\". La produzione era destinata ad un mercato locale, generalmente limitato alla provincia di Venezia, e completamente realizzata nella piccola officina-negozio di Alberto Beggio, da tre operai che riuscivano ad assemblare un paio di esemplari al giorno.\nCon le versioni \"A3\" e \"A4\", del 1962 e 1963, l'Aprilia confer\u00ec ai veicoli un aspetto di tipo turistico-sportivo che ottennero un discreto successo e spinsero la casa ad ampliare la struttura produttiva.\nParticolarmente interessante \u00e8 la versione a vocazione turistica \"A5 Olanda\" del 1964 che, pur dotata del propulsore a due tempi da 50 cm\u00b3 e tre marce Franco Morini gi\u00e0 impiegato sui modelli precedenti, vanta un particolare telaio in lamiera stampata che funge anche da parafango posteriore, forcella e ammortizzatori telescopici a corsa lunga, protezioni in lamiera per le gambe e sella di ampie dimensioni.\nL'ultimo della serie \u00e8 il modello \"A7 Moto Cross\" del 1967 che preannunciava una decisa svolta dell'azienda veneta verso la futura preminenza produttiva motociclistica destinata ai quattordicenni.\nL'\"A7\" sfoggia un pregevole telaio a doppia culla chiusa, ma a dispetto dell'indicazione \"Moto Cross\", non mostra alcuna caratteristica tecnica per quella specialit\u00e0 sportiva. La denominazione era stata ideata dal giovane figlio del proprietario, Ivano Beggio, allo scopo di rivolgere maggiore attenzione alla clientela giovane, in vista della prima partecipazione Aprilia al Salone del ciclo e motociclo di Milano del 1967, pensata per farsi conoscere sia sul mercato nazionale che all'estero. \u00c8 per il modello \"A7 Moto Cross\", infatti, la prima pubblicit\u00e0 Aprilia sulla rivista Motociclismo che, inusualmente per l'epoca, si rivolgeva anche a possibili acquirenti esteri, recando l'avviso in inglese \"Foreign businessmen are kindly invited to contact us at the Milan Show, stand no. 23\"."}
{"id": "2350374", "revid": "770813", "url": "https://it.wikipedia.org/wiki?curid=2350374", "title": "Al-Quwwat al-Jawiyya al-Sultaniyya al-'Umaniyya", "text": "La Al-Quwwat al-Jawiyya al-Sultaniyya al-'Umaniyya \u00e8 l'attuale aeronautica militare dell'Oman e parte integrante delle forze armate del Sultano dell'Oman.\nStoria.\nLa Sultan of Oman's Air Force (SOAF) \u00e8 stata formata con personale ed aerei britannici nel marzo del 1959. I primi aerei furono due Scottish Aviation Pioneer trasferiti dalla Royal Air Force, mentre il primo aereo armato fu il Percival Provost T52.\nNel 1968 la SOAF ricevette il primo dei 24 aerei da addestramento e attacco leggero BAC 167 Strikemaster per operazioni contro gli insorti nella regione del Dhofar. Nel 1974 la SOAF si espanse con ordini per il Britten Norman Defender, BAC One-Eleven, BAC VC-10 e 32 aerei d'attacco al suolo Hawker Hunter. Nel 1977 il Jaguar International entr\u00f2 a far parte dell'inventario della SOAF, seguito negli anni 1980 dal BAE Hawk.\nNel 1990 la SOAF \u00e8 stata ridenominata Royal Air Force of Oman (RAFO).\nNel 2005 sono iniziate le consegne dell'F-16, questi aerei sono equipaggiati con GPS/INS migliorati. L'aereo pu\u00f2 trasportare un ulteriore carico di missili avanzati; l'AGM-88 HARM, JDAM, JSOW e WCMD. Gli aerei del Blocco 50 sono dotati di motori F110-GE-129 mentre quelli del Blocco 52 usano l'F100-PW-229.\nL'Oman \u00e8 in trattative per acquistare fino a 24 aerei Eurofighter Typhoon dalla inglese BAE Systems in un accordo per un minimo di 1.4 miliardi di sterline (2 miliardi di dollari e 1.7 miliardi di euro), secondo quello che scrive il Financial Times nell'edizione del .\nIl quotidiano d'affari, citando fonti della difesa inglese vicine alla negoziazione, ha detto che lo stato del Golfo voleva rimpiazzare i suoi 24 anziani Jaguar con i Typhoon nei prossimi quattro anni.\nIl Financial Times ha detto che gli aerei da acquistare dall'Oman potrebbero essere parte degli 88 che il Regno Unito ha pianificato di acquistare, e un aiuto di miliardi di sterline per manutenzione e supporto della BAE.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2350393", "revid": "93556", "url": "https://it.wikipedia.org/wiki?curid=2350393", "title": "Cecil Day Lewis", "text": "Padre dell'attore Daniel Day-Lewis e della documentarista e conduttrice televisiva Tamasin Day-Lewis, ha raggiunto notevole popolarit\u00e0 grazie alla sua vasta produzione di romanzi polizieschi firmati con lo pseudonimo di Nicholas Blake.\nBiografia.\nCecil Day Lewis nacque a Ballintubber in Irlanda dal reverendo Frank Cecil Day-Lewis e da Kathleen Squires. Rimase orfano di madre all'et\u00e0 di due anni, e il padre decise di trasferire la famiglia a Londra. Comp\u00ec i suoi studi alla Sherbone School nel Dorset e al Wadham College di Oxford dove si laure\u00f2 nel 1927. Lavor\u00f2 quindi per diversi anni come insegnante e, durante la seconda guerra mondiale, come funzionario del Ministero dell'Informazione britannico. Quando nel 1948 venne dichiarata la Repubblica d'Irlanda egli scelse la cittadinanza inglese pur rimanendo fortemente legato alla sua terra natale. Dopo la guerra assunse il ruolo di direttore editoriale della casa editrice Chatto &amp; Windus oltre a guadagnarsi diversi incarichi universitari come conferenziere e docente a Oxford, Cambridge e alla Harvard. \nDiversi sono stati i riconoscimenti accademici, dalla vice presidenza della Royal Society of Literature, alla nomina come membro onorario dell'American Academy of Arts and Letters fino all'ambito titolo di \"Poet Laureate\" nel 1968. \nSi spos\u00f2 due volte: la prima nel 1928 con Mary King e la seconda nel 1951 con l'attrice Jill Balcon. Mor\u00ec nel 1972 per un tumore al pancreas.\nPoesia.\nDay-Lewis fu uno dei poeti che gravit\u00f2 attorno alla cerchia di Wystan Hugh Auden insieme a nomi come Stephen Spender e Louis MacNiece che prese appunto il nome di Auden Group e si svilupp\u00f2 negli ambienti universitari di Oxford. La loro unione non fu per\u00f2 da essi mai ufficializzata e, anzi, in pi\u00f9 di una occasione addirittura smentita. Si tratt\u00f2 pi\u00f9 che altro di un gruppo di poeti accomunati da medesimi intenti e idee, che verso la fine degli anni trenta sentirono l'esigenza di dare voce al senso di disagio e vuoto intellettuale da essi percepito come conseguenza della fine dell'et\u00e0 vittoriana dando cos\u00ec vita ad una poesia di reazione fortemente improntata su tematiche sociali e politicamente influenzata da orientamenti di sinistra. Oltre che poeta fu anche autore di diversi saggi letterari, curatore di traduzioni dal latino di opere di Virgilio (Ecloghe, Eneide) nonch\u00e9 scrittore di romanzi gialli con lo pseudonimo di Nicholas Blake."}
{"id": "2350399", "revid": "339392", "url": "https://it.wikipedia.org/wiki?curid=2350399", "title": "Copa del Rey de Baloncesto", "text": ""}
{"id": "2350409", "revid": "110157", "url": "https://it.wikipedia.org/wiki?curid=2350409", "title": "Chiesa di Santa Chiara (Lecce)", "text": "La chiesa di Santa Chiara si trova nel centro storico di Lecce, in piazza Vittorio Emanuele II.\nStoria.\nLa sua prima fondazione, voluta dal vescovo Tommaso Ammirato, risale al 1429; venne in seguito quasi completamente ristrutturata tra il 1687 e il 1691. La realizzazione della chiesa \u00e8 opera dell'architetto Giuseppe Cino.\nDescrizione.\nEsterno.\nLa facciata, rimasta priva del fastigio superiore, presenta un andamento convesso scandito in due ordini da una cornice marcapiano modanata percorsa da un motivo a dentelli.L'ordine inferiore accoglie un portale decorato con motivi vegetali e sormontato da un timpano mistilineo con al centro una nicchia ovale, sorretta da angeli sorridenti, e lo stemma dell'ordine delle clarisse. La superficie \u00e8 scandita da colonne e paraste scanalate alternate da nicchie vuote abbellite da cartigli e medaglioni.L'ordine superiore ripropone la disposizione delle nicchie affiancate a paraste scanalate doppie ai lati di un ampio finestrone centrale con timpano risolto in due volute laterali. Al centro del timpano un puttino alato rivela l'anno di completamento della costruzione (1691), scolpito sul nastro che ha tra le mani.\nInterno.\nL'edificio presenta una pianta ottagonale allungata con profondo presbiterio coperto con volta a stella. Le pareti sono divise in due ordini da una cornice continua dentellata. Il primo ordine \u00e8 percorso da paraste corinzie tra le quali si aprono brevi cappelle che accolgono complesse macchine d'altare. Gli altari, riccamente ornati con colonne tortili animate da angeli, volatili, volute, cartigli, ghirlande e sculture, accolgono le statue lignee di ambito napoletano della fine del XVII secolo raffiguranti san Francesco Saverio, san Francesco d'Assisi, san Pietro d'Alcantara, san Gaetano di Thiene, sant'Antonio da Padova e l'Immacolata. In corrispondenza delle cappelle si aprono, nel registro superiore, sette ampie finestre dal profilo mistilineo alternate a nicchie che accolgono le statue delle Beate Beatrice, Agnese, Amata e Ortolana. Lungo le pareti si aprono anche le grate dei cori da cui le monache partecipavano alle celebrazioni. Lo spazio esistente tra le varie cappelle \u00e8 arricchito dalla presenza di alcuni dipinti raffiguranti scene evangeliche e santi: \"Assunzione della Vergine\", \"Transito di Santa Chiara\", \"Cristo Risorto\", \"Vergine col Bambino\", \"Sant'Ignazio da Loyola\".\nIl presbiterio \u00e8 caratterizzato da un monumentale altare maggiore, ricco di elementi architettonici e ornato da due colonne tortili, che accoglie nella nicchia centrale la statua di santa Chiara d'Assisi.\nDa segnalare \u00e8 la presenza della tela di \"Sant'Agnese\", in prossimit\u00e0 dell'altare di San Francesco d'Assisi, opera di Francesco Solimena."}
{"id": "2350412", "revid": "339392", "url": "https://it.wikipedia.org/wiki?curid=2350412", "title": "Sudamericano de F\u00fatbol de Sal\u00f3n", "text": ""}
{"id": "2350418", "revid": "767487", "url": "https://it.wikipedia.org/wiki?curid=2350418", "title": "Eva Turner", "text": "Biografia.\nNata vicino a Oldham, inizi\u00f2 a studiare canto con Dan Rootham, insegnante del celebre contralto Clara Butt, frequentando in seguito la Royal Academy of Music di Londra dal 1911 al 1914.\nCominci\u00f2 la carriera come corista della compagnia operistica \"Carl Rosa\", mettendosi presto in luce grazie alla robustezza della voce. Le notevoli qualit\u00e0 vocali le dischiusero presto le porte verso ruoli di prestigio, interpretando un repertorio che spaziava da Puccini (Tosca, Kate Pinkerton, Musetta) a Verdi (Leonora, Aida), Mascagni (Santuzza), Massenet (Tha\u00efs) e Wagner (Elisabetta, Freja, Elsa, Brunilde, Eva).\nNel 1918 a Glasgow \u00e8 Musetta ne La boh\u00e8me, nel 1919 Elisabeth in Tannh\u00e4user (opera) ad Aberdeen e Dundee e Giulietta in Les contes d'Hoffmann, nel 1920 Leonora ne Il trovatore e Santuzza in Cavalleria rusticana (opera) a Edimburgo, nel 1921 Marguerite in Faust, nel 1922 Madama Butterfly e nel 1923 Antonia in \"Les contes d'Hoffmann\", Aida ed Elsa von Brabant in Lohengrin (opera).\nNel 1924 sostenne con Arturo Toscanini un'audizione per La Scala: il risultato fu positivo e il celebre direttore le fece cantare Freja e Sieglinde nell\"'Anello del Nibelungo\" per la stagione 1924-25.\nIl suo ruolo di riferimento era\u00a0\u2013 ed \u00e8 tuttora\u00a0\u2013 Turandot. Cant\u00f2 per la prima volta il temibile ruolo pucciniano nel 1926 al Teatro Grande di Brescia, sette mesi dopo la premi\u00e8re. \nNel 1927 al Teatro Regio di Torino diretta da Gino Marinuzzi (1882-1945) \u00e8 Leonora in Fidelio con Vincenzo Bettoni ed \"Aida\" con Irene Minghini Cattaneo ed Aureliano Pertile.\nNel 1928 riprese il titolo di \"Turandot\" alla Royal Opera House (durante quella stagione cant\u00f2 anche Aida e Santuzza) e l'anno successivo alla Scala.\nNel 1929 \u00e8 Isabeau con Hip\u00f3lito L\u00e1zaro e Salvatore Baccaloni in Arena di Verona.\nNel 1930 al Teatro dell'Opera di Roma \u00e8 \"Isabeau\" diretta da Pietro Mascagni con Afro Poli ed al Teatro Comunale di Firenze Leonora in \"Fidelio\" diretta da Vittorio Gui.\nNel 1932 \u00e8 Siglinda ne La Valchiria a Torino diretta da Max von Schillings ed a Firenze diretta da Gui con Cesare Formichi.\nNel 1934 a Torino diretta da Franco Ghione \u00e8 La Wally con Poli e Brunilde in Sigfrido (opera).\nNel 1935 a Torino \u00e8 Maria in \"Ave Maria\" di Salvatore Allegra diretta dal compositore.\nNel 1936 in Edinburgh e Glasgow \u00e8 Br\u00fcnnhilde in \"Siegfried\" per la Royal Opera ed Agathe in Der Freisch\u00fctz per la Covent Garden Opera.\nNel 1937 al Teatro Carignano di Torino \u00e8 Donna Anna in Don Giovanni (opera) con Iris Adami Corradetti, Magda Olivero, Carlo Galeffi e Baccaloni ed a Glasgow Isolde in Tristan und Isolde per la Covent Garden English Opera.\nLe incisioni live della sua Turandot del 1937 accanto a Giovanni Martinelli e sotto la direzione di John Barbirolli furono pubblicante solo negli anni ottanta, ispirando ai critici recensioni brillanti.\nQuando il compositore Ralph Vaughan Williams scrisse la sua \"Serenade to music\" per 16 solisti, incluse alcune linee vocali appositamente per la Turner, separandole per\u00f2 dal resto del gruppo, permettendo alla sua voce potente di trovare uno sfogo. Il soprano incise poi la parte poco dopo la prima del 1938 diretta da Henry Wood al Royal Albert Hall di Londra.\nNel 1939 \u00e8 \"Turandot\" diretta da Antonino Votto con Licia Albanese, Giuseppe Lugo ed Aristide Baracchi al Teatro Comunale di Bologna.\nNel 1948 si ritir\u00f2 dalle scene e l'anno successivo accett\u00f2 un contratto annuale per alcune \"master classes\" all'Universit\u00e0 di Oklahoma: il successo fu tale da indurre ad estendere l'accordo per altri nove anni. Nel 1959 torn\u00f2 a Londra e le venne assegnata la cattedra di canto alla Royal Academy of Music, un posto che detenne fin quasi i 90 anni. Nonostante alcuni ritennero il suo metodo troppo severo, dalla sua classe si diplomarono molti artisti come Rita Hunter, Amy Shuard, Roberta Knie e Kiri Te Kanawa.\nNel 1962 venne insignita dell'Ordine dell'Impero Britannico.\nSempre durante il ritiro, sostenne la \"International Association of Wagner Societies\" sia in UK che altrove. A differenza di altri cantanti le piaceva assistere a spettacoli, divenendo un membro fisso del pubblico del Covent Garden fino alla morte.\nVocalit\u00e0 e personalit\u00e0 interpretativa.\nDotata di una voce calda e piena, estesa, omogenea, eccezionale per sonorit\u00e0 e sorretta da un'eccellente preparazione tecnica. Si \u00e8 imposta per circa vent'anni come uno dei maggiori soprani drammatici e wagneriani grazie alla robustezza della voce, alla sensibilit\u00e0 stilistica e interpretativa, alla buona pronuncia e al senso della misura."}
{"id": "2350423", "revid": "59645", "url": "https://it.wikipedia.org/wiki?curid=2350423", "title": "Dittatura centrocaspiana", "text": ""}
{"id": "2350426", "revid": "183694", "url": "https://it.wikipedia.org/wiki?curid=2350426", "title": "Paolo Casalegno", "text": "Biografia.\nAllievo di Vittorio Sainati, si laure\u00f2 alla Scuola Normale Superiore di Pisa nel 1975 con una tesi sugli aspetti della logica di Bertrand Russell. Rimase a Pisa con la qualifica di ricercatore fino al 1988, quando si trasfer\u00ec definitivamente a Milano, chiamato in Statale da Andrea Bonomi, ordinario di Filosofia del linguaggio. \nQui inizi\u00f2 ad approfondire diversi temi all'interno della filosofia analitica, quali il concetto di verit\u00e0, la teoria degli insiemi, l'epistemologia della testimonianza, la teoria della ricorsivit\u00e0.\nDivenne professore associato nel 1998 e nel 2001 vinse la cattedra di Filosofia del linguaggio, che mantenne fino alla sua prematura morte nel 2009."}
{"id": "2350427", "revid": "320578", "url": "https://it.wikipedia.org/wiki?curid=2350427", "title": "Super Ubuntu", "text": ""}
{"id": "2350429", "revid": "281779", "url": "https://it.wikipedia.org/wiki?curid=2350429", "title": "Chiamata selettiva digitale", "text": "La chiamata selettiva digitale (DSC - gergalmente selettiva, in inglese: \"digital selective calling\") \u00e8 un'importante funzionalit\u00e0 di sicurezza che pu\u00f2 essere presente negli apparati mobili di ricetrasmissione VHF marini e negli apparati ricetrasmittenti mobili MF/HF o delle forze di polizia e di soccorso. \nPremendo un singolo pulsante (tipicamente rosso) il sistema provvede a trasmettere l'identificativo del veicolo che lo emette ed anche la posizione da cui si invia la chiamata, se lo strumento \u00e8 interfacciato con un GNSS. Il segnale viene immediatamente ricevuto da ogni altro apparato DSC situato a distanza utile e viene ripetuto ogni 4 minuti. \nIl sistema pu\u00f2 essere usato anche per chiamate non di emergenza (\"distress\", \"urgency\", \"safety\", \"routine\" sono le quattro classi di chiamata e solo la prima \u00e8 automaticamente trasmessa a tutte le stazioni riceventi), ma \u00e8 importante osservare che, essendo codificato, elimina le difficolt\u00e0 che si hanno nella comunicazione tra soggetti di lingua diversa. Il nome \u00e8 legato al fatto che la chiamata (\"call\") \u00e8 digitale (\"digital\") e pu\u00f2 essere indirizzata in modo specifico (\"selective\") ad una singola stazione ricevente. \nIl DSC fa parte di un sistema pi\u00f9 ampio di comunicazioni marittime che si chiama GMDSS (\"Global Maritime Distress and Safety System\") che serve non solo per le comunicazioni di emergenza ma anche per comunicazioni ordinarie tra imbarcazioni e verso terra. Altri equipaggiamenti GMDSS sono l'EPIRB, l'INMARSAT, il SART e il NAVTEX."}
{"id": "2350435", "revid": "991694", "url": "https://it.wikipedia.org/wiki?curid=2350435", "title": "San Giustino di Nablus", "text": ""}
{"id": "2350436", "revid": "767487", "url": "https://it.wikipedia.org/wiki?curid=2350436", "title": "Repubblica dell'Armenia Montanara", "text": ""}
{"id": "2350442", "revid": "599013", "url": "https://it.wikipedia.org/wiki?curid=2350442", "title": "Barone Farnham", "text": "Barone Farnham \u00e8 un titolo nobiliare che rende Pari d'Irlanda. Il titolo si riferisce alla localit\u00e0 irlandese di Farnham, nella contea di Cavan e fu assegnato la prima volta nel 1756 a John Maxwell, gi\u00e0 membro della Irish House of Commons.\nStoria.\nIl figlio di John Maxwell, il secondo barone, fu creato visconte Farnham nel 1760 e conte di Farnham nel 1763. Entrambi i titoli rendevano pari d'Irlanda, ma si estinsero quando il secondo barone mor\u00ec, giovane, nel 1779. Suo fratello, il terzo barone, fu nominato a sua volta visconte Farnham nel 1781 e conte di Farnham nel 1785. \nIl secondo conte, figlio del primo, fu inviato alla House of Lords come Irish Representative Peer dal 1816 al 1823. Alla sua morte, nel 1823, il titolo rimase ancora vacante. Nel titolo di barone gli succedette il cugino, che divenne quinto barone Farnham. Egli era il figlio maggiore dell'Onorevole Henry Maxwell, Lord Bishop di Meath, terzo figlio del primo barone Farnham.\nLord Farnham fu membro del Parlamento come rappresentante della contea di Cavan e dal 1825 al 1838 divenne Irish Representative Peer alla House of Lords dal 1825 al 1838. Suo nipote, il settimo barone (che succedette al padre nel 1838), fu a sua volta rappresentante in Parlamento per la contea di Cavan e Irish Representative Peer alla House of Lords dal 1839 al 1868. Lord Farnham e la moglie rimasero uccisi nella tragedia ferroviaria avvenuta ad Abergele nel 1868. Il titolo pass\u00f2 cos\u00ec al suo fratello minore, l'ottavo barone. Alla sua morte il titolo pass\u00f2 ad un altro fratello, il nono barone, che fu anch'egli un uomo politico. Nel 1885 questi succedette ad un lontano parente nel titolo di baronetto di Calderwood. Alla sua morte, i titoli passarono al nipote, il decimo barone Franham. Egli fu Lord Lieutenant di County Cavan e Irish Representative Peer, anche se solamente per due anni, dal 1898 al 1900. Suo figlio, l'undicesimo barone, ricopr\u00ec l'incarico di Irish Representative Peer dal 1908 al 1957. Sino al 2006 il titolo fu detenuto da suo nipote, il tredicesimo barone."}
{"id": "2350443", "revid": "1865216", "url": "https://it.wikipedia.org/wiki?curid=2350443", "title": "Cyrill Demian", "text": " Con i suoi figli Carl e Guido, deposit\u00f2 al mercato di Vienna, il 6 maggio 1829, il primo brevetto di un \"accordion\", ossia di una fisarmonica."}
{"id": "2350444", "revid": "767487", "url": "https://it.wikipedia.org/wiki?curid=2350444", "title": "Amministrazione dell'Armenia Occidentale", "text": ""}
{"id": "2350447", "revid": "767487", "url": "https://it.wikipedia.org/wiki?curid=2350447", "title": "Anglo-Persian Oil Company", "text": ""}
{"id": "2350450", "revid": "98077", "url": "https://it.wikipedia.org/wiki?curid=2350450", "title": "Riserve alimentari", "text": ""}
{"id": "2350460", "revid": "124937750", "url": "https://it.wikipedia.org/wiki?curid=2350460", "title": "Andrea Bruniera", "text": "Caratteristiche tecniche.\nGiocatore.\nEra un difensore o centrocampista impiegato prevalentemente come mediano, votato al gioco di rottura e contenimento.\nCarriera.\nGiocatore.\nCresciuto nel Montebelluna, dove esordisce in C2, passa poi per un biennio al settore giovanile dell'Atalanta, dove per\u00f2 non riesce a disputare incontri ufficiali.\nNel 1984 approda alla dove rimane per tre stagioni, prima di essere acquistato dall' dove rimane fino al 1994 (salvo una stagione in prestito all'Udinese, in massima serie, con 28 presenze e una rete all'attivo). Con i marchigiani \u00e8 protagonista della scalata dalla Serie C1 alla Serie A, ottenuta nella stagione 1991-1992; riconfermato nella massima serie, colleziona 26 presenze nell'annata conclusa con la retrocessione dei dorici.\nNel dicembre 1994 lascia il Conero per passare in rapida successione al , alla , al e infine alla : qui gioca fino al gennaio del 1999, quando passa ad allenare la formazione Allievi del club marchigiano.\nA fine stagione torna a giocare, scendendo di categoria col Real Vallesina dove conclude la sua carriera nel 2001.\nAllenatore.\nDopo l'esperienza con gli allievi della , guida nel 2001 la Real Vallesina, dove rimane due anni conquistando una promozione in Eccellenza. Nel dicembre 2003 subentra a Gianni Bortoletto sulla panchina della , con cui ottiene la salvezza ai playout, mentre la stagione successiva ha una breve esperienza sulla panchina del .\nNel 2005 guida la Biagio Nazzaro di Chiaravalle e a seguire la formazione Primavera del Verona. Dal 2007 \u00e8 il vice di Elio Gustinetti e poi di Armando Madonna sulla panchina dell'AlbinoLeffe.\nSegue Madonna ,con il ruolo di allenatore in seconda nel 2010 al ; il 21 dicembre 2011 al Livorno, e lo affianca anche nella stagione successiva, sulla panchina del Portogruaro.\n. L'anno successivo lo segue al Pescara, sempre in Serie B. Dal 2016 si lega alla Virtus Bergamo, sempre nello staff di Madonna, poi dal 2018 lo sostituisce alla guida della prima squadra in Serie D. Nell'estate 2019 torna alla come allenatore della formazione Under-17. Dal dicembre 2020 viene promosso allenatore in seconda della prima squadra della Fermana, a fianco a Giovanni Cornacchini.\nIl 5 gennaio 2022 viene nominato vice allenatore di Roberto Venturato alla . "}
{"id": "2350462", "revid": "718859", "url": "https://it.wikipedia.org/wiki?curid=2350462", "title": "Amos Bronson Alcott", "text": "Fu il padre di Louisa May Alcott, autrice dei romanzi della serie \"Piccole donne\". Viene ricordato per aver fondato una comunit\u00e0 utopica conosciuta come Fruitlands e per aver aderito alla filosofia trascendentalista.\nBiografia.\nFiglio di un povero contadino coltivatore di lino, Amos Bronson Alcott fu autodidatta. Da giovane, lavor\u00f2 come tuttofare e giardiniere.\nSi spos\u00f2 con Abigail il 23 maggio 1830 e dal matrimonio nacquero quattro figlie: Anna, Louisa, Lizzie e May.\nNegli anni successivi la coppia si spost\u00f2 pi\u00f9 volte a causa dei tentativi falliti, per motivi finanziari, di aprire delle scuole sperimentali basati sul proprio sistema educativo, sperimentato direttamente con la propria famiglia. Alcott riteneva infatti che l'istruzione dovesse essere un'esperienza piacevole ed incluse cos\u00ec tra le materie di studio delle figlie anche l'educazione fisica, la danza, l'arte, la musica e la stesura di un diario quotidiano.\nDopo molti trasferimenti, nel 1857 gli Alcott si stabilirono definitivamente a Concord, ad Orchard House, cos\u00ec chiamata per la presenza d'alberi di mele.\nAmpliata la casa, Amos Bronson vi costru\u00ec nel retro la sua Scuola di Filosofia, fondata nel 1879 sul modello dell'Accademia di Platone e del movimento del Lyceum in America. La scuola promuoveva gli ideali del Trascendentalismo.\nLe stanze al pianterreno ospitarono le lezioni fino alla morte di Bronson nel 1888 mentre il salotto era sede di incontri intellettuali.\nScrisse varie articoli per riviste di filosofia e di Trascendentalismo e pubblic\u00f2 in particolare un libro intitolato \"Concord Days\" (1872).\nNel 1872 fu colpito da un ictus ed inizi\u00f2 ad avere problemi di salute che perdurarono fino alla sua morte avvenuta il 4 marzo 1888. Il giorno stesso del suo funerale, il 6 marzo 1888, la figlia Louisa May mor\u00ec.\nPensiero filosofico.\nAmos Bronson fu un uomo molto moderno per il suo tempo. Era un forte sostenitore del diritto di voto per le donne. In una lettera a Elizabeth Cady Stanton, una leader del movimento femminile, scrisse:\nOltre che il diritto di voto per le donne, Amos Alcott sostenne con forza anche l'abolizione della schiavit\u00f9. Sostenne inoltre il vegetarianismo e in tale ottica scrisse:\nAmos Bronson Alcott cerc\u00f2 di mettere in pratica nella vita quotidiana i suoi ideali trascendentalisti. In qualit\u00e0 di educatore credeva che la conoscenza e la guida morale sorgessero dall'interno di ognuno e che il ruolo dell'insegnante fosse proprio quello di aiutare queste doti a esprimersi in modo positivo.\nAlcott credeva che la chiave della riforma sociale e della crescita spirituale risiedesse nella famiglia. Cercava quindi di instillare nei suoi bambini fin dalla pi\u00f9 tenera et\u00e0 alcuni valori essenziali: la fiducia in se stessi, il senso del dovere, il sacrificio e la carit\u00e0. L'espressione dell'individuo andava coltivata al punto da mantenere un diario quotidiano condiviso per stimolare l'apertura del pensiero e dei sentimenti.\nLa sua scuola di Filosofia di Concord fu una delle prime scuole estive per adulti e rimase attiva per nove estati consecutive, fino all'anno della sua morte: fu chiusa infatti nel luglio 1888 con una cerimonia in sua commemorazione."}
{"id": "2350467", "revid": "116579587", "url": "https://it.wikipedia.org/wiki?curid=2350467", "title": "La vita segreta delle api", "text": ""}
{"id": "2350468", "revid": "709565", "url": "https://it.wikipedia.org/wiki?curid=2350468", "title": "Episodi di Summerland (prima stagione)", "text": "La prima stagione della serie televisiva \"Summerland\" \u00e8 andata in onda negli USA dal 1\u00ba giugno 2004 al 17 agosto 2004 sul canale The WB. In Italia \u00e8 andata in onda su Italia 1 dal 1\u00ba agosto 2005 al 17 agosto 2005.\nTutti in California.\nTrama.\nAva Gregory vive in California con Susannah, sua migliore amica e collega, Johnny, suo amico ed ex-fidanzato, e il surfista Jay. Le due donne sono nel campo della moda e tentano di sfondare proponendo i loro abiti a persone spesso altolocate. Mentre sono in spiaggia Ava riceve una telefonata dal Kansas: sua sorella e suo marito sono rimasti vittime di un incidente mentre aiutavano dei concittadini durante la piena di un fiume. La tragedia coglie anche i tre figli dei coniugi: Bradin, un ragazzo di sedici anni, Nikki di dodici e il piccolo Derrik di otto. Fra la sorpresa di tutti, Ava scopre che nel testamento della sorella c'\u00e8 scritto chiaramente che i tre sono affidati a lei. Ava decide cos\u00ec di portare i nipoti in California e di farli vivere con lei e i suoi amici. Ognuno reagisce in modo diverso: Bradin \u00e8 molto triste e non riesce a capacitarsene, ma grazie a Jay scopre il surf e gli torna il sorriso; Derrik si ricorda che manca poco al compleanno della madre morta e vorrebbe mandarle un regalo in Paradiso; Nikki, invece, cerca di sostituirsi al genitore cucinando e prendendosi cura dei suoi fratelli. Ava \u00e8 preoccupata e non sa come comportarsi, anche perch\u00e9 ogni cosa che cerca di proporre ai ragazzi fallisce miseramente. Infine tenta di far capire a Nikki che sta sbagliando sostituendosi a sua madre e la ragazzina si chiude in camera alzando il volume dello stereo al massimo in piena notte. Tutti si svegliano e cercano di far uscire Nikki, ma non c'\u00e8 niente da fare. Quando ormai le urla con cui ciascuno si sforza di superare il frastuono provocato dalla ragazzina e le grida degli altri si sono trasformate in un putiferio generale, Ava esce in giardino e stacca la corrente in tutta la casa. Cos\u00ec finisce l'episodio pilota di Summerland.\nLa cotta.\nTrama.\nNikki \u00e8 ancora arrabbiata con Ava e non vuole uscire dalla sua stanza. Derrik vorrebbe raggiungere i suoi genitori in Paradiso e per farlo si affida al consiglio di un suo nuovo amico, il quale sostiene che per morire bisogna salire su uno scoglio e aspettare che l'alta marea ti porti via. Intanto Bradin si \u00e8 preso una cotta per Erika, la sua istruttrice di surf, che ora sta con Jay. Quest'ultimo non considera la loro relazione importante ed Erika ne \u00e8 dispiaciuta. Quando Bradin li vede insieme, si arrabbia e inizia a bere. Proprio quella sera, ormai ubriaco, visto Jay, inizia a picchiarlo. Derrik scappa dalla sorveglianza di Johnny per andare su uno scoglio e raggiungere i suoi genitori. Ava, Johnny e Susannah iniziano a cercarlo e lo trovano appena in tempo. Bradin si risveglia con una brutta sbornia, che riesce a superare con un intruglio datogli da Jay; quando torna alle lezioni di surf, scopre che Erika ha lasciato Jay. I due fratelli sembrano aver trovato di nuovo la felicit\u00e0, al contrario di Nikki che invece \u00e8 nuovamente arrabbiata con Ava perch\u00e9 la zia, dovendo andare a un'importante riunione, vuole portare Nikki e Derrik con lei. La ragazzina non \u00e8 d'accordo e si chiude nuovamente in camera sua. Proprio quando Ava sta per cedere dandogliela vinta e chiedendole scusa, Nikki scende in cucina e si scusa con Susannah, con cui aveva litigato. Ava, Johnny, Susannah e Jay, che avevano precedentemente richiesto di cambiare abitazione, capiscono che possono convivere felicemente passando il tempo insieme.\nBugie innocenti.\nTrama.\nAva, Susannah, Jay, Johnny e Bradin stanno facendo una partita di pallavolo sulla spiaggia con degli amici. Nel frattempo Nikki ha cominciato il campeggio e ha conosciuto un nuovo amico, Cameron; questi la invita ad andare ad una festa che si terr\u00e0 di l\u00ec a poco in spiaggia. Prima di cenare Ava e il padre di Cameron, Kyle, si scambiano dei baci, ma vengono interrotti dall'arrivo dei ragazzi. Il giorno seguente l'argomento di discussione \u00e8 se Ava farebbe bene a uscire con Kyle, che per\u00f2 \u00e8 il padre dell'unico amico di Nikki; Susannah ritiene giusto che finalmente anche lei si diverta un po', invece Johnny non \u00e8 affatto d'accordo... Intanto Nikki e Cameron stanno pescando e lui le dice che la festa sar\u00e0 un mortorio cos\u00ec le fa un'altra proposta, ovvero di andare a casa sua da dove si vedono dei bellissimi fuochi d'artificio. La sera, a cena, Ava propone di andare tutti quanti alla festa e Nikki ne approfitta per dirle che lei ci vorrebbe andare con un'amica e altri tizi; Ava allora le chiede chi li accompagner\u00e0 e Nikki, spiazzata, si arrabbia con lei e si va a chiudere in camera, anche se poi va lo stesso all'appuntamento con Cameron di nascosto. Ava \u00e8 molto indecisa se dare una possibilit\u00e0 a Kyle oppure no; per\u00f2 alla fine decide di andare con lui alla festa e quando Kyle la porta a casa sua per stare pi\u00f9 \"tranquilli\", i due scoprono Nikki e Cameron che si stanno per baciare abbracciati sotto una coperta in terrazza. Contemporaneamente Bradin si prende molte botte per aver cercato di difendere Erika, la quale aveva un problema con il ragazzo con cui stava, ma per fortuna interviene anche Jay a favore di Bradin, che per\u00f2 se la prende con lui per averlo aiutato. Alla fine Ava decide di chiudere con Kyle. Nikki e Cameron vengono messi in punizione per quello che hanno fatto, ma Nikki riesce lo stesso ad andare da Cameron e dargli finalmente quel bacio tanto atteso. Derrik e Bradin che avevano litigato come matti riescono alla fine a riconciliarsi rendendo felice anche Johnny.\nNuovi amori.\nTrama.\nNikki e Cameron non sono pi\u00f9 in punizione, cos\u00ec Nikki invita Cameron ad aiutarla nel dipingere la sua stanza; la cosa turba molto Ava che controlla i ragazzi ogni due minuti. Johnny si \u00e8 proposto di allenare Derrik nella battuta, anche se per lavoro non ne avr\u00e0 nemmeno il tempo. Bradin, arrabbiato per il fatto che Jay ed Erika si sono rimessi insieme, si fa male surfando e incontra una ragazza, Sarah, che gli d\u00e0 una mano e lo invita a casa sua. Derrik, depresso per il fatto che il coach non lo fa mai entrare, incontra Cameron che decide di aiutarlo a imparare a battere e rimane a casa di Nikki a sua insaputa. Nel frattempo Sarah offre a Bradin uno spinello e lui accetta per farsi vedere forte. Nikki e Cameron cenano insieme e si scambiano un altro bacio. Il giorno dopo Derrik ha una partita e Ava invita anche Cameron a venire, scombinando i piani di Nikki che voleva andare al cinema con il suo \"ragazzo\". Alla partita Johnny non si fa vedere per motivi di lavoro e Ava e Derrik ne rimangono molto dispiaciuti, tant'\u00e8 vero che Derrik fa tre stricke e viene eliminato subito. Ava trova lo spinello nella borsa di Bradin e discute con lui. Ancora una volta i piani di Nikki vengono rovinati perch\u00e9 Cameron vuole allenare Derrik, cos\u00ec la ragazza si arrabbia e dice a Cameron che vorrebbe ridipingere la camera. Johnny \u00e8 molto impegnato nel lavoro perch\u00e9 sta concorrendo con una collega per la vendita di pi\u00f9 case in un'area precisa. Il rapporto fra Bradin e Sarah continua e i due escono e si divertono molto insieme. Ava rimprovera Johnny perch\u00e9 \u00e8 sempre assente e non ha mantenuto la promessa di allenare Derrik. Johnny, sentendosi colpevole della depressione di Derrik, cede la promozione alla collega e obbliga Derrik ad andare alla partita. Dopo una lunga chiacchierata con Ava, Nikki decide di far pace con Cameron e lo invita alla partita del fratello. Tutto si conclude per il meglio e Derrik vince la partita.\nRivelazioni.\nTrama.\nSi avvicina il Founder's day e iniziano i preparativi. Due vecchi amici di Ava e Johnny(Brian e Tresy) fanno loro una sorpresa presentandosi all'improvviso dopo aver detto che non sarebbero andati alla festa.Al Founder's day Brian bacia Ava e Tresy vede tutto. Ava, Johnny, Brian e Tresy parlano e Tresy rivela che mentre Ava e Johnny stavano insieme Tresy si vedeva con Johnny tradendo quindi Brian. Ava ci rimane molto male nonostante ormai lei e Johnny non stanno pi\u00f9 insieme ma alla fine riescono a chiarire. Intanto torna in citt\u00e0 Amber, un'\"amica\" di Cameron che si presenta al Founder's Day senza essere stata invitata con due sue amiche. Nikki vedendo il modo in cui Amber fa colpo su Cameron con i suoi vestiti va a cambiarsi, indossa una maglietta scollata e la rompe e una minigonna, inoltre si trucca. Amber e Nikki finiscono per litigare arrivando addirittura alle mani, ma vengono interrotte da Ava, Johnny, Bradin, Susanna, Jay e Erica. Ava fa promettere a Nikki di non vestirsi e truccarsi in quel modo almeno per un paio di anni. La serata finisce con Nikki e Cameron(che si riappacificano), Erica e Jay, Johnny e Ava, Susanna e Derric che ballano!\nLa prima volta.\nTrama.\n\u00c8 arrivata la prima volta anche per Bradin. Sentendo la mancanza di Sara Bradin la cerca di nuovo e una sera in una grotta succeder\u00e0...\nDopo ci sono una serie di equivoci e gelosie ma alla fine tutto ci\u00f2 li riporter\u00e0 l'uno dall'altro.\nIntanto Niky litiga di nuovo con Cameron per Amber, fino a quando non decide di cambiare strategia cercando di diventare amica di Amber.\nAva sar\u00e0 alle prese con una vecchia foto, scattata da Jonny, che hanno trovato gli amici di Derrick. Vedendo quella foto la madre di quei bambini creer\u00e0 qualche problema ad Ava ma alla fine tutto si risolver\u00e0.\nLa mamma di Erika.\nTrama.\nBrady chiede aiuto a una sua amica per andare a casa di Sara perch\u00e9 lei voleva scappare con lui per andare da una zia, e quando arriva a Casa di Sara inizia parlare con i suoi genitori e gli racconta tutto e cos\u00ec capisce che Sara gli ha detto solo bugie\nSensi di colpa.\nTrama.\nsusannah e ava sono candidate per una sfilata . susannah per\u00f2 le viene proposto un posto di lavoro per una stilist francese, lei accetta e ava \u00e8 arrabbiata con lei. intanto ad erika hanno tolto la casa , e quindi va a vivere da jey."}
{"id": "2350479", "revid": "732430", "url": "https://it.wikipedia.org/wiki?curid=2350479", "title": "Episodi di The Office (seconda stagione)", "text": "La seconda stagione del telefilm The Office \u00e8 andata in onda negli Stati Uniti d'America dal 20 settembre 2005 all'11 maggio 2006 sul canale statunitense NBC.\nIn Italia \u00e8 stata trasmessa nel 2006 dal canale satellitare Fox. In chiaro \u00e8 trasmessa dal 12 dicembre 2012 su Italia 2.\nLa premiazione.\nTrama.\nAlla Dunder Mifflin di Scranton, Pennsylvania, Michael Scott sta organizzando l'annuale cerimonia di premiazione dei \"Dundie Awards\": a differenza del \"regional manager\", tuttavia, i colleghi si dimostrano tutt'altro che entusiasti di fronte a tale ricorrenza, soprattutto Pam, che ogni anno riceve il premio per il fidanzamento ufficiale pi\u00f9 duraturo. Per ravvivare gli animi, Michael offre l'inedita occasione di portare alla cena di rito ed alla premiazione anche le famiglie di ciascun impiegato.\nLa serata dei \"Dundie Awards\" stenta a decollare, cos\u00ec alcuni invitati, tra cui Roy, cominciano a disertare i festeggiamenti: ci\u00f2 causa una lite tra lui e Pam, che decide invece di rimanere, trovando la compagnia di Jim. Deriso addirittura da un gruppo di giovani, Michael decide di concludere anticipatamente la festa: nell'imbarazzo generale, Pam, inebriata dal troppo alcool, cerca di ravvivare la serata con successo. A sorpresa, e grazie all'intervento di Jim, Pam non riceve il premio per il fidanzamento pi\u00f9 duraturo, bens\u00ec quello per le scarpe pi\u00f9 bianche: esaltata dai festeggiamenti, Pam abbraccia e bacia Jim. A fine serata, Pam e Jim vivono un momento di intimit\u00e0, quindi il ragazzo lascia che Pam si faccia accompagnare a casa da Angela (Angela Kinsey).\nSesso in ufficio.\nTrama.\nMichael viene informato da Toby, addetto alle risorse umane, che ciascun dipendente verr\u00e0 sottoposto ad un breve colloquio di routine sulle molestie sessuali sul lavoro, ed accoglie la notizia malvolentieri, soprattutto a causa della visita del suo amico e collega Todd Packer (David Koechner), molto propenso all'umorismo spinto. A causa del comportamento e dei commenti controversi di Michael viene quindi convocato un avvocato per riequilibrare la situazione. Ciononostante, Michael d\u00e0 libero adito alle battute sessiste di Todd, dimostrando di vivere nella sua ombra.\nNel frattempo, fa visita in ufficio la madre di Pam: Jim, interessato dalla situazione, riesce ad origliare la madre chiedere alla figlia quale dei suoi colleghi sia Jim.\nGiochi d'ufficio.\nTrama.\nMichael \u00e8 in procinto di chiudere l'acquisto di un appartamento di propriet\u00e0, ragion per cui \u00e8 costretto ad assentarsi dal lavoro, portando con s\u00e9 Dwight. Michael si rivela molto entusiasta all'idea di acquisire un domicilio di propriet\u00e0, per poi cambiare radicalmente d'umore una volta venuto a sapere da Carol (Nancy Carell), l'agente immobiliare, della reale estensione temporale del pagamento del mutuo in rate: nonostante qualche ripensamento e tentennamento, per\u00f2, Michael conclude definitivamente l'acquisto.\nIn ufficio, invece, Jim \u00e8 straziato dalla noia, e saltando di scrivania in scrivania si accorge che ogni collega ha dei passatempi particolari con cui svagarsi: con la complicit\u00e0 di Pam, Jim indice una grande competizione d'ufficio, mettendo in palio delle medaglie realizzate in alluminio e graffette. Pam e Jim organizzano competizioni inedite, basate proprio sui peculiari passatempi degli impiegati. La giornata si conclude con la consegna della medaglia d'oro a Michael, per l'acquisto dell'immobile.\nRegole.\nTrama.\n\u00c8 la giornata della valutazione di Michael su Ryan, come richiesto dall'agenzia di collocamento, ma il lavoro viene interrotto da un principio d'incendio che costringe gli impiegati ad evacuare l'edificio della Dunder-Mifflin. Michael viene successivamente a sapere che Ryan \u00e8 recentemente stato ammesso ad una \"business school\" serale, ragion per cui comincia a vederlo come una sorta di allievo, fino a prenderlo sotto la sua ala (nonostante la riluttanza dello stesso Ryan), per istruirlo in favore di un futuro da leader, destando nel frattempo le gelosie di Dwight.\nDal momento che gli uffici risultano inagibili, Jim decide di radunare i colleghi e di organizzare una sessione di gruppo affinch\u00e9 i vari impiegati si conoscano meglio tra di loro, riscontrando un'entusiasta partecipazione. Nel mentre, Pam si accorge che Katy e Jim stanno continuando a frequentarsi, e si dimostra turbata al riguardo, pur continuando a dirsi felice per Jim. A fine giornata, si scopre che l'emergenza incendio \u00e8 scaturita a causa di un tostapane che Ryan aveva lasciato sbadatamente in cottura, finendo anch'egli per avere una \"identit\u00e0\" all'interno dell'ufficio, cosa che aveva sempre cercato di evitare.\nDecisione difficile.\nTrama.\nDopo aver rimandato fino alla fine di ottobre, proprio nel giorno di Halloween Michael \u00e8 costretto a comunicare a Jan il nome dell'impiegato che verr\u00e0 licenziato a causa del ridimensionamento della Dunder Mifflin. Dopo vari tentativi e su consiglio di Dwight, la scelta si riduce a due dipendenti, Creed (Creed Bratton) e Devon (Devon Abner): Creed riesce per\u00f2 a persuadere il capo a non licenziarlo, cos\u00ec Michael opter\u00e0 a malincuore per Devon come vittima sacrificale.\nParallelamente, Jim e Pam decidono di tendere l'ennesimo scherzo a Dwight, pubblicando su vari siti di annunci lavorativi il suo curriculum aggiornato. Il clima per\u00f2 si raggela quando Pam esorta Jim a proporsi per un'offerta di lavoro a Cumberland, Maryland.\nGuerrieri d'ufficio.\nTrama.\nJim scopre che Dwight \u00e8 appena stato insignito del titolo di senpai e della cintura viola presso il dojo Goju-Ryu Karate, ed approfitta della situazione per indurre Michael, che sta cercando una scappatoia dal dover adempiere ad un duplice incarico, a sfidare Dwight stesso per decretare chi tra i due sia il migliore lottatore. Dopo alcuni colpi bassi reciproci, Michael e Dwight si accordano per sfidarsi in un vero incontro di karate, e lo scontro si conclude in favore di Michael, che riconosce nel suo dipendente la stoffa per essere promosso da \"assistente al \"regional manager\"\" ad \"assistente \"regional manager\"\".\nNel frattempo, Ryan, incaricato di rinnovare i contatti d'emergenza degli impiegati, viene sempre pi\u00f9 tormentato dalle invadenti simpatie di Michael, mentre l'amicizia tra Jim e Pam comincia a vivere i primi alti e bassi.\nIl cliente.\nTrama.\nMichael e Jan prendono parte ad un incontro a tre con un rappresentante della contea, con la quale la Dunder Mifflin intende fare affari, e durante lo stesso incontro Michael scopre con stupore che Jan ha divorziato. La stessa Jan rimane infastidita dai modi d'agire di Michael, che sembra prendere poco seriamente la potenziale acquisizione di una compagnia rivale, e si esaspera di fronte all'accondiscendenza dello stesso cliente. Man mano che la serata procede, Jan si accorge che Michael ha in mente una tattica che va a segno, e che consente alla propria compagnia di concludere l'affare: esaltata dal successo e dal troppo alcool, Jan bacia Michael e lo invita a passare la notte presso un hotel.\nMentre Michael \u00e8 impegnato altrove, in ufficio Pam scova uno \"screenplay\" scritto da Michael, che ha per protagonista il suo alter ego Michael Scarn, agente dell'FBI: Jim e Pam invitano cos\u00ec tutti i colleghi a recitare un ruolo in una messa in scena dello stesso copione, fino a che Dwight si accorge che uno dei personaggi pi\u00f9 abietti era ispirato proprio a lui. Alcuni colleghi si trattengono in ufficio fino a sera, tra cui Jim e Pam, che cenano sul tetto dell'edificio e passano assieme la serata. Il giorno seguente, per\u00f2, Pam non si rivela tanto felice quanto Jim di aver passato la sera insieme all'amico.\nEquivoco sentimentale.\nTrama.\nNel giorno delle \"performance reviews\", Michael, ossessionato da quanto accaduto con Jan, informa alcuni suoi dipendenti del trascorso, e la notizia si sparge inevitabilmente a macchia d'olio. Lo stesso Michael deve essere sottoposto ad una \"performance interview\", coordinata proprio da Jan, che dal canto suo non intende in alcun modo affrontare l'argomento, per ovvie ragioni professionali. Preoccupato per l'essere a corto di idee in vista del colloquio, Michael decide di ricorrere alla scatola dei suggerimenti, e di fronte a Jan legge un biglietto riguardante quanto accaduto tra i due. Sconcertata, Jan prende le distanze da Michael, spiegandogli che tra i due non pu\u00f2 nascere alcun tipo di relazione sana.\nNel mentre, Jim si accorge che Dwight crede di star vivendo un venerd\u00ec anzich\u00e9 un gioved\u00ec, e fa di tutto per assecondare quest'abbaglio. Ci\u00f2 finir\u00e0 per mandare a monte l'intento di Dwight di ricevere un aumento di salario.\nControllo e-mail.\nTrama.\nI dipendenti d'ufficio vengono a sapere che Michael ha libero accesso agli indirizzi di posta elettronica di ciascuno di loro; di fronte alla preoccupazione dei vari impiegati legata alla possibilit\u00e0 che qualcosa di controverso emerga dalle loro email, Jim e Pam notano una certa paranoia in Dwight ed Angela, con il sospetto che i due abbiano una relazione clandestina. Michael, invece, viene a sapere che Jim ha organizzato una grigliata, alla quale sono stati invitati tutti i colleghi escluso Michael stesso.\nAlla grigliata a casa di Jim, Pam si dimostra interessata alla vita personale del collega, scoprendo poi che lui e Katy sono in rottura; si mostra tuttavia turbata all'idea che qualcuno creda che tra lei e Jim vi sia del sentimento. A sorpresa, fa poi comparsa Michael, di ritorno da una lezione di improvvisazione teatrale, invitato proprio da Dwight, convinto che la festa fosse una sorpresa per il loro capo: la sua presenza raggela l'atmosfera, ma Jim agisce per rallegrare gli spiriti e coinvolge Michael nella serata. In chiusura di puntata, la telecamera sorprende Dwight ed Angela impegnati in un amplesso.\nSpirito natalizio.\nTrama.\nIl \"party planning committee\" e Michael stanno organizzando l'annuale festa di Natale in ufficio, e come di consueto \u00e8 stato anticipatamente indetto il \"Secret Santa\": ad ogni partecipante viene assegnato casualmente il nome di un collega, senza che quest'ultimo lo sappia, cui dover fare un regalo. Quando Michael, che ha regalato il nuovo iPod a Ryan ignorando la soglia massima dei 20 dollari da spendere nel regalo, riceve un semplice guanto da forno da parte di Phyllis (Phyllis Smith), egli rimane deluso e decide di organizzare lo \"Yankee Swap\", ovvero un \"furto\" arbitrario dei regali, a scapito dell'atmosfera di generosit\u00e0 tipicamente natalizia.\nBen presto il gioco degenera, ed ogni partecipante cerca di accaparrarsi l'iPod di Ryan, con il risultato che ogni regalo finisce nelle mani della persona sbagliata: persino Pam, che ha ricevuto una speciale teiera da parte di Jim, rinuncia al suo dono in favore dell'iPod. La situazione finisce per atterrire Phyllis, cos\u00ec Michael porta litri di alcool in ufficio per rianimare l'atmosfera. Pam, invece, si accorge del dispiacere arrecato a Jim, cos\u00ec baratta il suo iPod per la teiera, finita nel frattempo nelle mani di Dwight. Jim, tuttavia, riprender\u00e0 una lettera personale lasciata all'interno della confezione prima che Pam possa leggerla.\nCrociera alcolica.\nTrama.\nPer l'annuale party motivazionale della Dunder Mifflin di Scranton, Michale ha deciso di organizzare una crociera alcolica al lago Wallenpaupak: come di consueto, l'atmosfera di festivit\u00e0 esalta Michael, che finisce per invadere le competenze del capitano della nave, per non perdere il proprio ruolo di motivatore del gruppo, ma creer\u00e0 solamente disastri. A bordo, l'effetto dell'alcool causa l'euforia dei presenti, eccetto Pam e Jim: la ragazza, in particolare, confessa al collega i propri dubbi sul suo compagno Roy. Il racconto di un trascorso di vita del capitano induce per\u00f2 Roy ad annunciare a sorpresa, dopo tre anni di fidanzamento ufficiale, la data definitiva delle nozze con Pam. Di fronte a tale dichiarazione, Pam reagisce con gioia, mentre Jim, attonito e deluso, decide di rompere con Katy. Sul ponte di comando, il ragazzo incontra Michael, ed ammette di provare qualcosa per Pam.\nL'infortunio.\nTrama.\nQuando in ufficio, Pam riceve una telefonata d'emergenza da Michael, che si \u00e8 ustionato il piede dopo aver calpestato una griglia accesa a casa: Dwight decide di accorrere a casa del capo, ma ha un incidente in macchina e rimedia un trauma cranico che ne altera profondamente il comportamento. Michael, pur chiedendo ai dipendenti di non trattarlo diversamente solo perch\u00e9 infortunato, cerca di farsi dare il massimo delle attenzioni da chiunque. Sconcertato dal poco peso datogli dagli impiegati, Michael organizza una conferenza di sensibilizzazione sulle disabilit\u00e0, finendo per essere disdegnato anche dal conferenziere stesso, costretto su sedia a rotelle.\nIntanto, di fronte agli ambigui ed inusuali gesti di Dwight nei confronti di Pam, Angela ed altri colleghi, Jim realizza che il ragazzo ha subito una infortunio cerebrale, cos\u00ec lui e Michael lo portano all'ospedale. Anche l\u00ec, Michael cercher\u00e0 di restare al centro dell'attenzione, nonostante le condizioni di Dwight.\nSegreto d'ufficio.\nTrama.\nMichael, l'unico dell'ufficio a conoscenza del fatto che Jim provi qualcosa per Pam, fatica a mantenere il segreto, bench\u00e9 il diretto interessato cerchi di prendere le massime precauzioni per un'eventuale fuoriuscita di informazioni. Quando, nel giorno delle pulizie pre-primaverili, la situazione \u00e8 sul punto di degenerare e l'ufficio finisce per scoprire il segreto di Jim, il ragazzo decide di rivolgersi direttamente all'amica, confidandole di aver avuto una cotta per lei all'inizio della loro amicizia, ma di aver totalmente superato la cosa.\nNel mentre, Dwight si fa affidare l'incarico di indagare sulla reale ragione dietro l'assenza di Oscar dal lavoro: non credendo alla scusa della malattia, Dwight arriver\u00e0 all'appostamento sotto la casa del collega, scoprendo infine che l'impiegato si era assentato per una giornata di shopping con il suo compagno.\nSorpresa.\nTrama.\nIn una normale mattina d'ufficio, Michael trova nel suo ufficio delle feci, e decide di occupare la scrivania di Jim in attesa che il suo ufficio venga ripulito: mentre trascorre la giornata a stretto contatto con i suoi dipendenti, Michael si impegner\u00e0 per identificare il responsabile del misfatto, chiedendo aiuto anche al suo precedente datore di lavoro, Ed Truck (Ken Howard), scoprendo poi che l'autore dello scherzo \u00e8 nient'altri che Todd Packer.\nQuello stesso giorno, Pam fa ritorno dalla sua settimana bianca, ma Jim ha la sensazione che i rapporti con lei siano tesi a causa dell'imbarazzo: per tutta la giornata \u00e8 inoltre costretto a stare in scrivania con Kelly, a causa di Michael, lontano da Pam. Jim viene cos\u00ec a sapere che Kelly cova un certo interesse per Ryan, e finisce per combinare un appuntamento tra i due. A fine giornata, ascoltando i messaggi in segreteria, constata con sorpresa che Pam gli ha lasciato vari messaggi durante la giornata.\nRiunioni pericolose.\nTrama.\nMentre Jan sta tenendo un incontro riservato alle donne dell'ufficio, Michael decide di organizzare un incontro esclusivo per gli uomini dell'ufficio, da tenersi presso il magazzino della Dunder Mifflin di Scranton, coinvolgendo quindi anche Darryl, Roy ed il restante personale della \"warehouse\". Jim ha cos\u00ec occasione di chiarirsi con Roy per i trascorsi con Pam: quest'ultimo, per\u00f2, si dimostra tutt'altro preoccupato, ed anzi ringrazia il collega di essere amico di Pam. Michael, invece, causa solamente problemi ai magazzinieri, e per rimediare cerca di creare un dialogo tra lui ed i lavoratori: Darryl comincia cos\u00ec a protestare per le loro condizioni di lavoro, e propone la fondazione di un sindacato.\nAll'incontro sulle donne di Jan, Pam rivela alle colleghe ed al proprio superiore la sua passione per il disegno, cos\u00ec Jan le consiglia di iscriversi ad un corso di graphic design a New York organizzato dalla stessa azienda. Pam, inizialmente entusiasta, vi rinuncer\u00e0 ben presto, venendo indotta da Roy a non prendervi parte: Jim le fa cos\u00ec presente dell'errore che sta commettendo, e tra i due scoppia un battibecco.\nBuon San Valentino.\nTrama.\nNel giorno di San Valentino, Michael lascia l'ufficio per recarsi a New York, presso la sede del nord-est della Dunder-Mifflin. Dopo aver incontrato gli altri \"regional manager\", Michael racconta loro di aver avuto dei trascorsi con Jan, parlando di lei come la sua compagna attuale. A causa di un battibecco, uno dei \"regional manager\" denuncia la apparente relazione tra Jan e Michael al CFO, ma i due riescono a chiarire l'accaduto. Prima che Michael se ne vada, per\u00f2, Jan lo bacia.\nNel frattempo, alla sede di Scranton si sta festeggiando, ed a sorpresa Phyllis sta venendo riempita di regali dal suo fidanzato, Bob Vance (Robert R. Schafer). Kelly e Ryan stanno mandando avanti la loro relazione con evidenti differenti vedute, Dwight e Angela si scambiano segretamente dei doni, mentre Pam si rende sempre pi\u00f9 conto della personale insoddisfazione nei confronti di Roy.\nIl discorso di Dwight.\nTrama.\nDwight \u00e8 stato insignito del premio come miglior venditore della sezione nord-orientale della Dunder Mifflin, ragion per cui deve recarsi a tenere un discorso di ringraziamento: interviene cos\u00ec Michael, che cerca di guidarlo essendo anch'egli stato insignito di tale onorificenza in passato. Anche Jim decide di dare una mano al collega, con il solo scopo di prenderlo in giro, fingendo di essersi laureato in \"public speaking\" al college: ne risulta un discorso con ampia gestualit\u00e0 e con molte frasi tratte da celebri discorsi di dittatori storici, quali Benito Mussolini e Lenin. Nel corso della conferenza di premiazione, Michael \u00e8 costretto a intrattenere con molto imbarazzo i presenti a causa delle paure di Dwight, che si fa poi coraggio e riesce a conquistare gli animi del pubblico.\nIn ufficio, invece, Jim chiede consiglio ai colleghi per la scelta della meta di un viaggio che programma di fare, optando infine per la Nuova Zelanda: spiegher\u00e0 poi a Pam che partir\u00e0 l'8 giugno successivo, il che gli impedir\u00e0 di prender parte al matrimonio di Pam e Roy, fissato per il 10 giugno.\nLa giornata delle figlie.\nTrama.\nMichael organizza una speciale giornata di lavoro, consentendo agli impiegati di portare sul posto di lavoro i propri figli: i lavoratori fanno cos\u00ec la conoscenza di Abby (Haley Daniels), la figlia della compagna di Kevin, Melissa (Jazz Raycole), figlia di Stanley, Jakey (Spencer Daniels), figlio di Meredith, e Sasha (Delaney Ruth Farrell), figlia di Toby. Nonostante l'impegno, Pam fatica ad aggraziarsi i bambini, mentre Jim riesce a relazionarsi facilmente con loro. La presenza dei ragazzini in ufficio mette a disagio Ryan, soprattutto a causa dei commenti di Kelly, che si dice ansiosa di sposarsi e restare incinta.\nAnche Michael si d\u00e0 da fare per ricevere le simpatie dei bambini, e decide di mostrare loro una registrazione di una vecchia puntata di \"Fundle Bundle\" cui aveva preso parte Michael stesso da bambino, finendo tuttavia per abbattersi una volta realizzato che non \u00e8 l'uomo che sognava di diventare quando era piccolo.\nIl compleanno di Michael.\nTrama.\n\u00c8 il compleanno di Micheal, che come di consueto vive con entusiasmo la giornata, ed il \"party planning committee\" sta organizzando i festeggiamenti. Michael non tarda nell'accorgersi che i dipendenti gli stanno dando poche attenzioni, questo perch\u00e9 impensieriti dalla situazione personale di Kevin Malone, che attende un secondo responso medico su un suo possibile tumore cutaneo. Mentre Jim e Pam si occupano di procurare qualche regalo per Kevin, gli altri dipendenti dell'ufficio, di fronte alle reiterate richieste di attenzioni di Michael, fanno presente il problema del loro collega.\nNonostante un'iniziale mancanza di empatia nei confronti del proprio dipendente, Michael decide di dedicare la tappa di gruppo sulla pista da hockey su ghiaccio a Kevin, ed a fine giornata il lavoratore riceve il responso negativo da parte dell'equipe medica.\nIl paladino della giustizia.\nTrama.\nDwight ha ritrovato uno spinello nel parcheggio aziendale, e si \u00e8 assegnato l'incarico di identificare il responsabile, forte della sua carica di sceriffo volontario di Scranton. Nonostante gli venga chiesta una minore severit\u00e0 nelle indagini, Dwight ordina un esame delle urine per tutti i membri dell'ufficio. Michael ne risulta turbato: la sera prima, ad un concerto di Alicia Keys, Michael \u00e8 convinto di aver fumato della marijuana, e teme che nelle sue urine possano essere rinvenute tracce di THC che lo possano inguaiare. Cos\u00ec, Michael chiede a Dwight di poter consegnare anch'egli la sua urina al laboratorio. Dwight fornisce la propria complicit\u00e0 a Michael, ma decide successivamente di dimettersi dall'incarico di sceriffo volontario a causa del conflitto morale.\nJim, nel frattempo, intrattiene alcuni colleghi con delle imitazioni dei dipendenti dell'ufficio: ad un'imitazione di Stanley, Pam riesce ad incastrare Jim nel \"jinx\", ovvero, dopo che entrambi hanno pronunciato la medesima frase contemporaneamente, Jim non pu\u00f2 pi\u00f9 parlare a meno che non adempia ad un certo obbligo, in questo caso l'acquisto di una lattina di coca-cola. Jim riesce inizialmente a resistere alla sfidata, ma dopo un momento di disagio legato alle passate confessioni Pam decide di scioglierlo dal \"jinx\".\nLamentele.\nTrama.\nIn ufficio scoppia un battibecco tra Angela ed Oscar, cos\u00ec Michael decide di intervenire come pacere, per risolvere l'astio. Michael viene successivamente a conoscenza di un archivio di lamentele, nelle mani di Toby, che il manager stesso si ripropone di risanare, con il risultato di far emergere ogni piccola asperit\u00e0 interpersonale. La situazione precipita quando Dwight finisce vittima dell'ennesimo scherzo di Jim, arrivando a chiedere il trasferimento del collega.\nAnche Pam, che \u00e8 sempre pi\u00f9 impegnata nell'organizzazione delle ormai prossime nozze, \u00e8 il bersaglio di una lamentela, poi ritirata, che fa riferimento proprio al suo continuo parlare del matrimonio. Jim ammette, con colpevole ritardo, di essere l'autore di tale lamentela; infine, memore delle parole di Dwight e conscio delle difficolt\u00e0 personali con Pam, Jim si reca ad un colloquio per un effettivo trasferimento.\nSerata al casin\u00f2.\nTrama.\nMichael continua a ignorare i rischi di accorpamento, e si dedica piuttosto all'organizzazione della \"Casino Night\", una serata di beneficenza con vari premi in palio. Galvanizzato dall'organizzazione della festa, Michael cerca di invitare alla festa Jan, e di fronte al suo rifiuto ripiega su Carol, l'agente immobiliare, salvo poi sentire Jan dare la propria disponibilit\u00e0 per la serata. Nel frattempo, Jim cerca di aiutare Pam con la scelta della band che suoner\u00e0 al matrimonio, scoprendo che Kevin ha un passato da musicista; allo stesso tempo, il ragazzo prova un certo senso di colpa per non aver parlato a Pam della sua volont\u00e0 di trasferirsi.\nLa festa si rivela un successo, ma alcuni partecipanti la vivono con sentimenti contrastanti: Jan, nonostante un apparente distacco emotivo, si rende conto che Michael le ha infine preferito Carol, nonostante le sue speranze di poter passare la notte con lui, mentre Jim si sente troppo legato a Pam. Dopo che Jan gli ha comunicato la possibilit\u00e0 di trasferirsi, Jim, rimasto solo con Pam, le confessa il suo amore, ricevendo tuttavia un atteso rifiuto. La ragazza cerca allora conforto e consiglio dalla madre al telefono, per poi essere raggiunta da Jim in ufficio: i due, infine, si baciano."}
{"id": "2350480", "revid": "729019", "url": "https://it.wikipedia.org/wiki?curid=2350480", "title": "Mundial de F\u00fatbol de Sal\u00f3n Sub-12", "text": "Il Mundial de F\u00fatbol de Sal\u00f3n Sub-12 (\"Campionato Mondiale di Club di calcio a 5 sub-12\") \u00e8 una competizione internazionale che mette di fronte le migliori squadre mondiali di calcio a 5 nella versione della FIFUSA/AMF, che schierano in campo ragazzi di et\u00e0 fino a 12 anni."}
{"id": "2350483", "revid": "729019", "url": "https://it.wikipedia.org/wiki?curid=2350483", "title": "Mundial de F\u00fatbol de Sal\u00f3n Sub-18", "text": "Il Mundial de F\u00fatbol de Sal\u00f3n Sub-18 (\"Campionato Mondiale di Club di calcio a 5 sub-18\") \u00e8 una competizione internazionale che mette di fronte le migliori squadre mondiali di calcio a 5 nella versione della FIFUSA/AMF, che schierano in campo ragazzi di et\u00e0 fino a 18 anni. La prima edizione \u00e8 stata disputata nel 2007 in Paraguay."}
{"id": "2350484", "revid": "125752516", "url": "https://it.wikipedia.org/wiki?curid=2350484", "title": "Saluto nell'antica Roma", "text": "Quando ci si incontrava per strada, per salutare un conoscente ci si limitava ad un semplice salve oppure \"(h)ave\", seguiti o meno dal nome della persona in questione. La risposta era ovviamente \"salve (ave) et tu\" ovvero, \"salute anche a te!\"\nSe ci si fermava per scambiare qualche semplice parola, la formula pi\u00f9 usata era quid agis?, ovvero, \"come va?\" oppure \"cosa fai?\". La stretta di mano non era molto comune, essa era infatti limitata a situazioni particolari, come l'incontro dopo una lunga assenza, o solo come espressione di una particolare vicinanza (familiari intimi e amici molto cari).\nNell'epoca imperiale divenne piuttosto comune (in modo particolare nella classe dirigente), anche il bacio, talvolta seguito da un caloroso abbraccio.\nAlcuni pensano che l'inchino fosse del tutto sconosciuto e sarebbe stato indegno di un uomo libero mentre altri storici pensano che l'inchino si usasse come forma devozionale soprattutto verso autorit\u00e0 religiose. Nell'epoca tardo antica e nel medioevo i passanti salutavano scoprendosi il capo, questo per significare il mettersi sullo stesso piano del salutato eliminando ogni differenza sociale. Il copricapo infatti identificava la funzione sociale e l'appartenenza ad una categoria o corporazione.\nLa \"salutatio matutina\".\nUna particolare forma di saluto era la \"salutatio matutina\" che i clienti erano tenuti a rendere al patrono, in casa di lui.\nNato certamente da una forma regolata di lavoro dipendente (\"cliens\" \u00e8 infatti \"colui che obbedisce\"), il rapporto clientelare era inizialmente un impegno di carattere etico-religioso e non giuridico: il padrone, che aveva maggior influenza sociale, garantiva sicurezza, consiglio in materia di diritto e assistenza durante i processi; in cambio il cliente doveva offrire i suoi migliori servigi: prestazioni di lavoro (a volte sporco e rischioso), partecipazione al seguito in tempo di guerra, contributi finanziari e infine il sostegno in caso di candidatura a qualche carica.\n\"Un'adunata\" dimostrativa di molti clienti dava grande prestigio al patrono: da qui la convocazione del saluto, la \"salutatio\", mattutina al patrono, alla quale dovevano partecipare tutti i suoi clienti.\nLa \"salutatio\" si svolgeva tra la prima e la seconda ora del giorno, quindi poco dopo il sorgere del sole, tanto che molti clienti dovevano partire quando ancora era buio. Essendo una questione di rappresentanza, dovevano esibire un abbigliamento consono, da romani liberi: la toga di lana, anche nelle giornate calde dell'estate. Nell'atrio del palazzo regnava spesso una gran ressa, e, a volte, proprio per questo i clienti venivano cacciati. Chi riusciva ad arrivare alla presenza del padrone, non diceva altro che un semplice \"ave, domine\", a volte \"ave, rex\". Alcuni sostengono che il patrono, se non si trattava di amici o alte personalit\u00e0, manteneva un atteggiamento sprezzante e spesso non rispondeva ai saluti.\nLa salutatio militaris.\nSulla base di raffigurazioni artistiche e descrizioni letterarie, diversi storici sono giunti alla conclusione che l'antico saluto militare dei romani (\"salutatio militaris\") fosse pressoch\u00e9 analogo al saluto militare moderno (mentre era loro sconosciuto il saluto fascista detto \"romano\"). Consisteva cio\u00e9 nel portare la mano all'altezza dell'elmo.\nIl saluto nelle lettere.\n\"M. Cicerone saluta D. Bruto, console designato.\" \"(Cic. Fam. XI,25)\"\nLe formule di inizio e commiato delle lettere romane erano fisse, e seguivano le seguenti regole:\n il mittente al nominativo\n il destinatario al dativo\nSi usavano formule del tipo:\n \"Cicero Attico\" Salutem Dicit\n \"C. Cassius\" Salutem Plurimam Dicit \"M. Ciceroni\"\nA volte si usava anche solo \"Salutem\".\nQuanto pi\u00f9 si era in confidenza con il destinatario, tanto pi\u00f9 brevi si facevano le formule d'inizio, rinunciando a cariche e titoli.\nPer la conclusione si usavano formule del tipo:\n Si Vales Bene Est; Ego Valeo :\"se stai bene tu, sto bene anch'io\"\n Vale :\"addio\"\n cura, ut valeas :\"cerca di star bene\"\n tu ad me velim litteras crebrius mittas :\"vorrei che mi scrivessi pi\u00f9 spesso\"\nFonti e bibliografia.\n\"Fonti\": \n\"Bibliografia\": "}
{"id": "2350486", "revid": "121836", "url": "https://it.wikipedia.org/wiki?curid=2350486", "title": "Conte di Farnham", "text": ""}
{"id": "2350490", "revid": "121836", "url": "https://it.wikipedia.org/wiki?curid=2350490", "title": "Visconte Farnham", "text": ""}
{"id": "2350491", "revid": "767487", "url": "https://it.wikipedia.org/wiki?curid=2350491", "title": "Mania di grandezza", "text": "Mania di grandezza (\"La Folie des grandeurs\") \u00e8 un film del 1971 diretto da G\u00e9rard Oury.\nLiberamente tratto dal dramma \"Ruy Blas\" di Victor Hugo, \u00e8 interpretato da Louis de Fun\u00e8s e Yves Montand.\nTrama.\nDon Salluste \u00e8 un ministro del re di Spagna; \u00e8 un essere furbo, ipocrita e cos\u00ec avaro da riscuotere direttamente le imposte, in modo poi da trattenerne una parte per s\u00e9. \u00c8 quindi detestato dalla popolazione che opprime.\nAccusato dalla regina, una bellissima nobildonna bavarese, di aver fatto avere un figlio illegittimo a una delle sue dame di compagnia, viene rimosso dal suo incarico e condannato a ritirarsi in un monastero. Deciso a vendicarsi, entra in contatto col suo attraente nipote Cesar, divenuto brigante, ma che si rifiuta di complottare con lo zio nelle sue macchinazioni di vendetta. Don Salluste lo fa quindi catturare dai suoi scagnozzi e inviare come schiavo in Barberia. Don Salluste decide quindi di usare per la sua vendetta il suo cameriere Blaze, che ha scoperto essere innamorato della regina: lo far\u00e0 passare per Cesar e l'aiuter\u00e0 a sedurre la regina.\nLo stesso giorno che viene presentato a corte, Blaze sventa un attentato ordito contro il re dai Grandi di Spagna. Si attira cos\u00ec il favore della coppia reale e diviene rapidamente ministro del Regno. Salluste scopre che i Grandi hanno deciso di vendicarsi di Blaze, dopo che questo ha approvato con il re di tassare i nobili e non i poveri. Il che potrebbe intralciare il piano di Salluste.\nDa parte sua, Blaze \u00e8 in procinto di dichiarare il suo amore alla regina, ma questa si dilegua per evitare la governante Do\u00f1a Juana, che prende il suo posto e crede che i complimenti e le affettuosit\u00e0 ricevuti da Blaze siano proprio per lei, mentre Blaze in realt\u00e0 non \u00e8 a conoscenza della sostituzione di persona. L'appetito sessuale di Do\u00f1a Juana \u00e8 quindi stuzzicato e Blaze \u00e8 costretto a defilarsi dopo l'arrivo di un barone che lo cercava, lasciandola sola ad esprimere i suoi sentimenti non a lui, ma al cane del re che rimpiazza Blaze subito dopo che se l'\u00e8 squagliata.\nBlaze si salva dal complotto preparato da Don Salluste, il quale scopre che la sua torta di compleanno \u00e8 stata avvelenata. Ma reputando il suo salvataggio per un semplice favore del suo ex-padrone, Blaze viene fatto prigioniero da Salluste, senza capire che tramite lui si sta sviluppando una cospirazione di scala ancor maggiore.\nSallustio commetter\u00e0 anche un grave errore quando, invece di impedire alla regina di ascoltare un pappagallo mandato da Blaze per dichiararle che l'ama e vuole vederla, rinvia accidentalmente l'animale alla camera di do\u00f1a Juana.\nLa situazione si complica con il ritorno del vero Cesar, fuggito dalla Barberia, che libera Blaze. Arriva do\u00f1a Juana nella locanda e, davanti a Blaze, gli offre un memorabile striptease, dato che lo crede ancora innamorato di lei. Sebbene la donna desideri fortemente di far l'amore con lui, questo riuscir\u00e0 a respingere le sue \"avances\" grazie a un potente sonnifero che Salluste le ha messo nella bevanda. E insieme a Cesar, Blaze sventer\u00e0 tutti i piani di Salluste per far ingelosire il re, il quale crede che Blaze abbia definitivamente conquistato i favori della governante. Alla fine, il vero Cesar se ne va insieme alla Regina, sotto gli occhi sconsolati di Blaze.\nIl re di Spagna spedisce don Salluste e Blaze in Barberia, il primo per i suoi complotti, il secondo per non voler sposare Do\u00f1a Juana.\nColonna sonora.\nLe musiche e la colonna sonora sono state composte dal cantautore francese Michel Polnareff."}
{"id": "2350492", "revid": "121836", "url": "https://it.wikipedia.org/wiki?curid=2350492", "title": "Lord Farnham", "text": ""}
{"id": "2350493", "revid": "287204", "url": "https://it.wikipedia.org/wiki?curid=2350493", "title": "Yasser Seirawan", "text": "Giovanili e juniores.\nNato in Siria da padre arabo e madre inglese, si trasfer\u00ec con la famiglia a Nottingham all'et\u00e0 di 5 anni e a 7 anni negli Stati Uniti a Seattle. Cominci\u00f2 a giocare a scacchi all'et\u00e0 di 12 anni e nel 1973 vinse il campionato giovanile dello stato di Washington.\nIl suo primo importante risultato \u00e8 stata la vittoria a Skien nel 1979 del campionato del mondo juniores.\nRisultati individuali.\nHa vinto quattro volte il campionato statunitense: nel 1981, 1986, 1989 e 2000.\nTra i principali successi di torneo le vittorie all'open di Lugano (1983 e 1987), all'open di New York (1985 e 1987), ad Haninge nel 1990, davanti al gi\u00e0 Campione del mondo Anatolij Karpov.\nNel ciclo mondiale.\nNel 1985 fu 2\u00ba al torneo interzonale di Biel e nel 1987 2\u00ba all'interzonale di Zagabria.\nEventi a squadre.\nHa partecipato con la squadra degli Stati Uniti a dieci olimpiadi degli scacchi dal 1980 al 2002, quattro volte in prima scacchiera, vincendo ben sette medaglie: un oro individuale alle olimpiadi di Mosca 1994, due argenti individuali a Malta 1980 e Bled 2002, due argenti e due bronzi di squadra. Alle olimpiadi di Dubai 1986 vinse una partita contro l'allora campione del mondo Garri Kasparov.\nCadenze veloci.\nSeirawan \u00e8 un forte giocatore blitz: nel 1988 fu 2\u00ba nel torneo blitz di Lugano, dietro a Karpov ma davanti a Viswanathan Anand e molti altri grandi maestri.\nCollaborazioni.\nNel 1979 fu invitato da Viktor Kor\u010dnoj ad essere il suo principale secondo per la preparazione al match mondiale del 1981 a Merano contro Karpov.\nDivulgatore.\nPer molti anni \u00e8 stato il principale editore e redattore della rivista specializzata in lingua inglese \"New In Chess\". Conosciuto come commentatore, \u00e8 considerato dallo storico degli scacchi Edward Winter come uno dei 5 migliori.\nPunteggio Elo.\nHa raggiunto il massimo rating Elo nel luglio 1999, con 2653 punti. Nella lista FIDE di luglio 2019 ha 2620 punti (194\u00ba al mondo)."}
{"id": "2350494", "revid": "121836", "url": "https://it.wikipedia.org/wiki?curid=2350494", "title": "Baronessa Farnham", "text": ""}
{"id": "2350495", "revid": "110157", "url": "https://it.wikipedia.org/wiki?curid=2350495", "title": "Greiz", "text": "Greiz \u00e8 una citt\u00e0 di abitanti della Turingia, in Germania.\n\u00c8 il capoluogo, e il centro maggiore, del circondario omonimo.\nGreiz svolge il ruolo di \"comune amministratore\" (\"Erf\u00fcllende Gemeinde\") nei confronti del comune di Neum\u00fchle/Elster."}
{"id": "2350496", "revid": "729019", "url": "https://it.wikipedia.org/wiki?curid=2350496", "title": "Copa Intercontinental de f\u00fatbol de sal\u00f3n", "text": "La Copa Intercontinental de f\u00fatbol de sal\u00f3n (\"Coppa Intercontinentale di calcio a 5\") \u00e8 una competizione internazionale che mette di fronte le squadre vincitrici del Panamericano de F\u00fatbol de Sal\u00f3n e della Coppa dei Campioni UEFS. La prima edizione si \u00e8 svolta nel 2005."}
{"id": "2350498", "revid": "339392", "url": "https://it.wikipedia.org/wiki?curid=2350498", "title": "Cavalieri alati", "text": ""}
{"id": "2350502", "revid": "123102923", "url": "https://it.wikipedia.org/wiki?curid=2350502", "title": "Los Andes (Mendoza)", "text": "Los Andes \u00e8 un quotidiano argentino in lingua spagnola, pubblicato nella citt\u00e0 di Mendoza. Il giornale \u00e8 stato fondato nel 1883 da Adolfo Calle. Nel settembre 1995 \u00e8 il primo giornale argentino a pubblicare una versione online."}
{"id": "2350508", "revid": "125228009", "url": "https://it.wikipedia.org/wiki?curid=2350508", "title": "Piperina", "text": "La piperina \u00e8 un alcaloide presente nel pepe nero (\"Piper nigrum\"). Si trova nello strato superficiale dei frutti del pepe nero. Sostanza cristallina incolore, riscontrata anche di colore giallo crema. La piperina \u00e8 solubile in benzina, cloroformio, etanolo, etere etilico e piridina. Di sapore nettamente amaro, \u00e8 responsabile del sapore piccante del pepe.\nStoria.\nLa piperina fu isolata per la prima volta nel 1820 da Hans Christian \u00d8rsted, fisico e chimico danese all'Universit\u00e0 di Copenaghen. La sua struttura molecolare fu stabilita con laboriose sintesi di laboratorio negli anni 1882-1894.\nNella medicina cinese e indiana veniva utilizzata per trattare problemi digestivi (costipazione, diarrea, dispepsia), ma anche per il trattamento di dolori artritici, malattie cardiache, angina e gangrena.\nPreparazione.\nLa piperina \u00e8 disponibile in commercio. Volendo, pu\u00f2 essere estratta con diclorometano dal pepe nero, dove \u00e8 presente per circa il 5-9%. Nel commercio \u00e8 presente in molti preparati contenenti un estratto del frutto del pepe con un contenuto di piperina del 50-90% (raramente 95%) e come piperina pura.\nAttivit\u00e0 biologica.\nIl gusto piccante di capsaicina e piperina \u00e8 dovuto all'attivazione dei canali ionici TRPV1 sensibili al calore e all'acidit\u00e0 dei nocicettori (cellule nervose sensibili al dolore). Si \u00e8 anche trovato che la piperina inibisce gli enzimi umani CYP3A4 e P-glicoproteina, che sono importanti per il metabolismo e il trasporto di xenobiotici e metaboliti. In studi su animali si \u00e8 visto che la piperina inibisce anche altri enzimi importanti nel metabolismo di farmaci. Inibendo il metabolismo di farmaci, la piperina pu\u00f2 aumentare la biodisponibilit\u00e0 di vari composti. In s\u00e9 la cosa non rappresenta n\u00e9 un vantaggio n\u00e9 uno svantaggio, tutto dipende dall'interazione con il farmaco; la piperina pu\u00f2 renderlo pi\u00f9 disponibile per la sua funzione, oppure se il farmaco agisce solo dopo metabolizzazione, pu\u00f2 renderlo indisponibile e nel caso che il suo accumulo sia tossico, potrebbe causare altri effetti collaterali indesiderati. Un effetto accertato, per esempio, \u00e8 che nell'uomo la piperina pu\u00f2 aumentare del 2000% la biodisponibilit\u00e0 della curcumina. Nel febbraio del 2008 alcuni ricercatori hanno scoperto che la piperina pu\u00f2 stimolare la pigmentazione della pelle, in seguito a irradiazione con luce UVB.\nImpatto sulla salute umana.\nNel 2012 sono stati pubblicati risultati di studi che dimostrano che la piperina pu\u00f2 bloccare la formazione di nuove cellule adipose e ridurre il livello di grassi nel sangue. Questo \u00e8 il risultato dell'interferenza nell'attivit\u00e0 dei geni che controllano la formazione di nuove cellule adipose. Sotto l'effetto della piperina aumenta la secrezione dei succhi digestivi (pancreatici, dello stomaco e del tratto intestinale), e viene accelerato il processo di digestione dei cibi. \nAltro effetto salutare della piperina potrebbe essere l'inibizione dell'azione delle sostanze chimiche responsabili delle mutazioni nel materiale genetico delle cellule. Studi in vitro su cellule di topi e ratti indicano che la somministrazione di piperina pu\u00f2 inibire la crescita di tumori cancerosi.\nLa piperina inoltre presenta effetti antidepressivi tramite l'aumento della neurotrasmissione della dopamina e della serotonina; sostanze carenti nelle persone che soffrono di depressione."}
{"id": "2350511", "revid": "1305772", "url": "https://it.wikipedia.org/wiki?curid=2350511", "title": "Street Talk", "text": ""}
{"id": "2350513", "revid": "1782831", "url": "https://it.wikipedia.org/wiki?curid=2350513", "title": "Impossibile (EP)", "text": "Impossibile \u00e8 un EP pubblicato nel 2009 che segna l'esordio discografico del cantante livornese Matteo Becucci. Pubblicato dalla Sony BMG poco dopo la partecipazione del cantante alla trasmissione X Factor, dove ne \u00e8 uscito vincitore contro i The Bastard Sons of Dioniso."}
{"id": "2350514", "revid": "287204", "url": "https://it.wikipedia.org/wiki?curid=2350514", "title": "Street Talk (album)", "text": ""}
{"id": "2350525", "revid": "1442080", "url": "https://it.wikipedia.org/wiki?curid=2350525", "title": "Lance Reddick", "text": "Carriera.\nLance Reddick ha debuttato nel 1996 in un episodio di \"New York Undercover\". Nel 2000 e nel 2001 ha interpretato il ruolo del detective Johnny Basil nella serie televisiva della HBO \"Oz\". Nel 2002 compare nel videoclip \"03 Bonnie &amp; Clyde\" di Jay-Z e Beyonc\u00e9 nelle vesti di un ufficiale di polizia. Dal 2002 al 2008 ha recitato nella serie televisiva \"The Wire\", in cui ha interpretato il ruolo di Cedric Daniels. Negli anni 2008-2009, Reddick \u00e8 Matthew Abaddon nella serie televisiva \"Lost\". I produttori della serie Damon Lindelof e Carlton Cuse lo vollero nella serie creata dallo stesso Lindelof con J. J. Abrams e Jeffrey Lieber dopo averlo visto recitare in \"Oz\", proprio come fecero per Harold Perrineau (Michael Dawson), Adewale Akinnuoye-Agbaje (Mr. Eko) e Ken Leung (Miles Straume). Sempre nel 2008 ha accettato di recitare nell'episodio pilota della serie \"Fringe\", creata dallo stesso Abrams nel ruolo di Phillip Broyles. Ha interpretato il ruolo fino al 2013, anno in cui la serie \u00e8 giunta al termine. Sempre nello stesso viene scelto da Ryan Murphy per interpretare il ruolo di Papa Legba nella terza stagione di \"American Horror Story,\" ruolo che riprender\u00e0 poi anche nell'ottava stagione.\n\u00c8 sposato dal 2011 con Stephanie Day.\nDoppiatori italiani.\nNelle versioni in italiano delle opere in cui ha recitato, Lance Reddick \u00e8 stato doppiato da:\nDa doppiatore \u00e8 sostituito da:"}
{"id": "2350530", "revid": "767487", "url": "https://it.wikipedia.org/wiki?curid=2350530", "title": "Lago Viedma", "text": "Il lago Viedma \u00e8 un lago della Patagonia argentina, situato nella provincia di Santa Cruz, e in parte incluso nel Parco nazionale di Los Glaciares.\nIl suo emissario, il fiume La Leona, trasporta le acque del lago al vicino lago Argentino."}
{"id": "2350533", "revid": "125067783", "url": "https://it.wikipedia.org/wiki?curid=2350533", "title": "Breda Mod. 37", "text": "La Breda Modello 37 era una mitragliatrice pesante prodotta dall'azienda italiana Societ\u00e0 Italiana Ernesto Breda per Costruzioni Meccaniche. Entrata in servizio nel 1937, \u00e8 stata la mitragliatrice pesante standard in dotazione al Regio Esercito durante lo svolgimento della seconda guerra mondiale.\nCostruzione e operazioni.\nIl Breda Mod. 37 fu una mitragliatrice pesante con funzionamento automatico a recupero di gas e con raffreddamento ad aria. La canna andava sostituita ogni 450 colpi (in condizione di fuoco continuo) per farla raffreddare; la durata della canna era di 20.000 colpi. Usava una munizione appositamente studiata per l'uso con mitragliatrice; la munizione 8 \u00d7 59\u00a0mm Breda, piuttosto potente e assimilabile nelle prestazioni alla 8x57 IS tedesca.\nIl caricatore era del tipo a piastrina da 20 colpi e veniva introdotto sul lato sinistro dell'arma che limitava, come nella mitragliatrice francese Hotchkiss Mle 1914, il fuoco automatico continuo. Per effettuare il fuoco continuo il servente doveva inserire un caricatore dopo l'altro, mentre il mitragliere teneva premuto il pulsante di sparo. Una caratteristica peculiare dell'arma era quella che ogni bossolo, dopo lo sparo, veniva reinserito nel caricatore. Per poter ricaricare le piastrine di alimentazione o caricatori, esisteva una macchina portatile azionata a manovella che provvedeva a togliere i bossoli dalla piastrina ed a introdurre le nuove cartucce; questo dispositivo era dotato di una tramoggia entro la quale venivano introdotte le cartucce sfuse (\"fonte:\" Istruzione provvisoria sulla mitragliatrice Breda 37). Si trattava di uno schema unico della Breda 37, e rappresenta una raffinatezza meccanica utile in tempo di pace, dove le munizioni utilizzate nelle esercitazioni si ricaricano regolarmente, ma che diviene una superflua complessit\u00e0 in guerra.\nVale la pena menzionare anche l'affusto a treppiede della Breda, che come l'arma era ben fatto e robusto: aveva regolazione verticale e orizzontale e anche la possibilit\u00e0 di aggiustamento micrometrico, sia verticale che orizzontale, il che contribuiva non poco alla precisione dell'arma. Inoltre, poteva essere trasformato in affusto contraereo smontando la culla, aggiungendo un quarto piede di sostegno e sollevando l'appoggio posteriore sul quale si fissava la culla.\nL'arma fu molto apprezzata dalle truppe italiane, che ne apprezzavano la gittata (ben 5000m) e la precisione e fu molto temuta da tutte le truppe avversarie.\nLa Breda Mod. 38 \u00e8 la versione veicolare per installazione contraerea, in torretta o in casamatta.\nServizio.\nIn servizio, la Breda 37 fu assegnata alle Compagnie Mitraglieri reggimentali, essendo classificata (a giusto titolo) arma pesante di accompagnamento. Combatt\u00e9 su tutti i fronti, e si guadagn\u00f2 una solida reputazione: era ben fatta e rifinita, e si dimostr\u00f2 robusta, affidabile e precisa; il suo peso, era per\u00f2 parecchio superiore ad altri tipi di mitragliatrice coevi. La sua produzione prosegu\u00ec per le forze armate della RSI e per l'esercito tedesco anche dopo il 1943. Il suo utilizzo come arma regolamentare continu\u00f2 nell'Esercito Italiano anche dopo la guerra, finch\u00e9 non fu sostituita da mitragliatrici pi\u00f9 moderne. Durante la seconda guerra mondiale alcune armi catturate agli italiani furono usate in battaglia da unit\u00e0 del Commonwealth.\nDopo l'armistizio di Cassibile e l'occupazione tedesca, le armi cadute nelle mani della Wehrmacht furono immesse in servizio come schweres Maschinengewehr 259 (italienisches) o s.MG 259(i), mentre quelle rimaste in mano italiana furono utilizzate dall'esercito coobelligerante.\nLa Breda 37 fu anche utilizzata dall'esercito portoghese, sotto il nome di Metralhadora pesada 7,92\u00a0mm m/938 Breda. Venne impiegata in Africa durante la guerra coloniale portoghese.\nLa Breda Mod. 38 fu una variante concepita per l'uso su veicoli, ed era alimentata da un caricatore a serbatoio curvilineo, da 24 cartucce, posto sopra l'arma. La Breda Mod. 38 a differenza dal Mod. 37 dopo lo sparo espelleva il bossolo. Il bossolo veniva comunque recuperato in un sacco raccogli bossoli applicato sotto la mitragliatrice. Il Mod. 38 aveva una impugnatura a pistola. Fu montata anche sui carri armati del Regio Esercito.\nNella riattivazione, dopo la seconda guerra mondiale, delle opere del Vallo Alpino, molte furono dotate di questa mitragliatrice, posizionata nelle camere di combattimento.\nOggi pu\u00f2 essere, raramente, incontrata in alcune zone di guerra. Ne esiste anche una versione per il paintball ed \u00e8 stata utilizzata nel film \"La Battaglia di El Alamein (1962)\" di Giorgio Ferroni del 1969."}
{"id": "2350542", "revid": "31886", "url": "https://it.wikipedia.org/wiki?curid=2350542", "title": "Filosofia trascendentalista", "text": ""}
{"id": "2350545", "revid": "2136684", "url": "https://it.wikipedia.org/wiki?curid=2350545", "title": "Ferrovia Varese-Porto Ceresio", "text": "La ferrovia Varese-Porto Ceresio \u00e8 una linea ferroviaria italiana di propriet\u00e0 statale che collega la citt\u00e0 di Varese con il comune di Porto Ceresio, sul lago di Lugano, attraversando il territorio della Valceresio.\nL'infrastruttura \u00e8 affidata in gestione a Rete Ferroviaria Italiana, che la classifica come linea di tipo complementare.\nInaugurata nel 1894, \u00e8 stata chiusa al traffico tra il 2009 e il 2018 per consentire la messa in opera dei lavori di costruzione della bretella Arcisate-Stabio, nel quadro della realizzanda ferrovia Mendrisio-Varese. L'intervento (che ha previsto anche il riarmamento della tratta Arcisate-Porto Ceresio e la riqualificazione delle infrastrutture) \u00e8 stato concluso ai primi di dicembre 2017, e la riapertura al servizio commerciale \u00e8 avvenuta il 7 gennaio 2018..\nStoria.\nOrigini e sviluppo.\nLa linea fu costruita dalla Societ\u00e0 per le Strade Ferrate del Mediterraneo che gi\u00e0 eserciva la linea Varese-Gallarate. I lavori furono iniziati al principio degli anni novanta del XIX secolo e la linea fu inaugurata con trazione a vapore il 18 luglio 1894.\nAgli inizi del XX secolo, la ferrovia fu coinvolta nel progetto di elettrificazione a terza rotaia che era stato poco prima sperimentato sulla collegata linea Milano-Varese. Il 15 giugno 1902 fu avviato l'esercizio con tale sistema di trazione che dal 1912 venne inoltre implementato anche sulla tranvia Bisuschio-Viggi\u00f9.\nNel 1905, a seguito della nazionalizzazione delle ferrovie italiane, l'esercizio pass\u00f2 provvisoriamente alle Ferrovie dello Stato, cessato il 1\u00ba aprile 1908 con il ritorno della linea alla Rete Mediterranea, che la gest\u00ec con materiale noleggiato dalle FS fino al 1\u00ba gennaio 1918, allorch\u00e9 la gestione pass\u00f2 definitivamente alle FS.\nNei primi anni d'esercizio la linea costitu\u00ec una relazione di primaria importanza sia per il traffico passeggeri che per quello merci, giacch\u00e9 consentiva un collegamento diretto tra Milano e il lago di Lugano, con i treni che effettuavano puntuali interscambi con i battelli della navigazione pubblica, permettendo a persone e oggetti di varcare il confine svizzero.\nDopo la seconda guerra mondiale, nel quadro processo di standardizzazione della trazione elettrica operato dall'azienda pubblica, l'alimentazione a terza rotaia fu sostituita con la linea aerea di contatto a 3 kV in corrente continua.\nIpotesi di prolungamento e progressivo declino.\nFin dagli anni 1910 si ipotizz\u00f2 un prolungamento della linea da Porto Ceresio a Lavena Ponte Tresa, onde collegarla direttamente alla ferrovia per Lugano (attivata nel 1912) e quindi al resto della rete ferrata elvetica. Tale progetto avrebbe dovuto essere implementato mediante lo scavo di lunghe gallerie nelle montagne prealpine che separano Porto Ceresio dal confine di Ponte Tresa, nonch\u00e9 modificando lo scartamento della linea Ponte Tresa-Lugano da metrico a quello ordinario di 1435\u00a0mm e infine allacciando i binari della stazione di Lugano FLP a quelli di Lugano FFS. L'idea, sebbene giudicata appetibile sia dalle Ferrovie dello Stato che dalle imprese svizzere (con in testa la Societ\u00e0 Anonima delle Ferrovie Luganesi), non trov\u00f2 applicazione pratica, a causa dei costi e delle difficolt\u00e0 tecniche che avrebbe comportato, nonch\u00e9 per la diffidenza nutrita dal regime fascista nei confronti dei collegamenti diretti italo-elvetici (contestualmente venne infatti depotenziata l'unica altra ferrovia diretta tra Varesotto e Canton Ticino, la ferrovia della Valmorea).\nIn virt\u00f9 di tale mancato sviluppo e complice la soppressione della rete tranviaria dell'alto Varesotto e del venir meno dei flussi di traffico turistico e commerciale da e per il Ceresio, nel secondo dopoguerra la linea (ritenuta un \"ramo secco\" dagli esercenti) perse d'importanza e venne declassata a ferrovia complementare, servita unicamente da treni regionali a cadenze dilatate. La manutenzione e le opere di ammodernamento divennero carenti: in particolare gran parte delle stazioni e dei caselli vennero progressivamente lasciati impresenziati e furono presto preda del degrado.\nLa bretella Arcisate-Stabio, la chiusura e la riapertura.\nAlla fine degli anni 1990 venne formulata una nuova soluzione che prevedeva, costruendo un raccordo ferroviario tra il comune italiano di Arcisate e quello elvetico di Stabio, di allacciare il tronco meridionale della Varese-Porto Ceresio al nodo ferroviario di Mendrisio, passando per la frontiera di Gaggiolo.\nEssendo tale idea di pi\u00f9 facile ed economica realizzazione rispetto al precedente, superato l'iter burocratico e la stesura di vari progetti non esecutivi, essa venne implementata a partire dal 13 dicembre 2009, allorch\u00e9 tutti i treni da e per Porto Ceresio (all'epoca eserciti dal consorzio Trenitalia-Le Nord) furono soppressi e sostituiti da autoservizi.\nLa linea venne formalmente chiusa al traffico dal successivo 1\u00ba gennaio, quando si provvide a disarmare il sedime fra il lato indunese del viadotto sull'Olona e la stazione di Arcisate, per poi avviare i lavori di raddoppio del binario e abbassamento in trincea del piano del ferro, funzionali alla realizzazione - in localit\u00e0 Luscino/Baranzello - della diramazione per il Canton Ticino. Ci\u00f2 comport\u00f2 inoltre la demolizione delle stazioni di Induno Olona e Arcisate, che vennero poi ricostruite con struttura seminterrata.\nLa scarsa considerazione di cui la linea della Valceresio godeva negli anni antecedenti il 2010 fece tuttavia sorgere dubbi sulla sua completa riattivazione: il rallentamento dei lavori sul nuovo tronco transfrontaliero, causato dall'insorgere di difficolt\u00e0 amministrative e ambientali, rese la prospettiva di dismissione totale della tratta Arcisate-Porto Ceresio particolarmente concreta. Una volta privato del traffico, il tronco ferroviario nell'alta vallata era infatti stato lasciato al pi\u00f9 completo abbandono: gli edifici di servizio divenivano sempre pi\u00f9 cadenti, le apparecchiature tecnologiche erano state rimosse o rese inservibili e il sedime veniva invaso dalla vegetazione spontanea. Contro tale rischio si batterono cittadini, associazioni e amministratori dei comuni interessati, i quali fecero pressione sugli esercenti ferroviari affinch\u00e9 il collegamento venisse ripristinato.\nSolo quando i lavori di costruzione dell'Arcisate-Stabio erano ormai in fase avanzata, il 14 settembre 2016, fu aperto il cantiere per la riqualificazione e il ripristino della tratta ferroviaria a singolo binario Arcisate-Porto Ceresio, affidato da RFI (tramite la controllata Italferr) all'impresa Notari s.r.l. (per le opere civili, di armamento e trazione elettrica) e all'Associazione Temporanea d'Imprese CEIT-Alstom Ferroviaria (per gli impianti tecnologici). I cantieri principali sono stati portati a termine entro dicembre 2017 e la riapertura al servizio \u00e8 avvenuta il 7 gennaio 2018.\nCaratteristiche.\nLa linea ferroviaria era originariamente interamente a binario singolo, con raddoppio tra Induno Olona ed Arcisate (poi ridotto solo a quest'ultima stazione) per consentire l'incrocio dei treni provenienti da direzioni opposte.\nI lavori di costruzione della diramazione Arcisate-Stabio e di riqualificazione della tratta pre-esistente, condotti tra il 2009 e il 2017, hanno comportato l'abbassamento del piano del ferro in trincea (ad un profondit\u00e0 compresa tra 6 e 8 metri sotto il piano campagna) e il raddoppio completo del binario tra il viadotto di Induno Olona e la diramazione per Stabio (in localit\u00e0 Luscino-Baranzello, ove \u00e8 stato realizzato il Posto di Movimento Bevera): ci\u00f2 per evitare le interferenze con la rete stradale, eliminando i sei passaggi a livello esistenti in detta tratta, ridurre l\u2019impatto visivo e acustico della linea, ricongiungere le due met\u00e0 dei centri abitati interessati e consentire un agevole interscambio con la nuova bretella internazionale. Le stazioni di Arcisate e Induno sono state abbattute e totalmente ricostruite con struttura semi-interrata, mentre la galleria che collegava le due localit\u00e0 attraversando il colle San Bernardino \u00e8 stata ricostruita ricalcando ad una profondit\u00e0 maggiore il tracciato del vecchio tunnel, che \u00e8 stato preservato e adibito a percorso ciclopedonale. La stazione di Varese \u00e8 stata oggetto di un intervento di potenziamento del fascio binari, ampliamento delle banchine (che vengono progressivamente rialzate a 55 cm, onde essere livellate alla soglia dei treni), aggiunta di ascensori d'accesso al sottopasso pedonale e generale riqualificazione strutturale.\nNon sono invece stati interessati da modifiche significative i tronchi a binario singolo Varese-Induno e Bevera-Porto Ceresio, sui quali \u00e8 stato semplicemente praticato un intervento di riqualificazione delle infrastrutture preesistenti e di rifacimento del sedime ferroviario, profondamente deteriorato dopo oltre sette anni di abbandono.\nTraffico.\nDal 7 gennaio 2018 la linea \u00e8 percorsa tutti i giorni da 34 treni RegioExpress eserciti da Trenord a cadenzamento orario, che collegano Porto Ceresio con la stazione di Milano Porta Garibaldi. Il primo treno da Porto Ceresio parte per Milano alle ore 5.16, l'ultimo alle 21.16; sulla relazione inversa la prima corsa parte alle 5.32, l'ultima alle 20.32.\nNel periodo in cui il traffico ferroviario sulla linea \u00e8 stato sospeso a causa dei cantieri precedentemente descritti, i treni da e per Milano sono stati attestati a Varese e sostituiti, nella tratta terminale, da autobus eserciti da societ\u00e0 terze per conto di Trenord, che collegavano Porto Ceresio e Varese passando per le vecchie stazioni intermedie, a frequenza approssimativamente oraria. In tale periodo le corriere, oltre che presso le preesistenti stazioni ferroviarie, effettuavano fermata anche nel comune di Besano, per il quale, in seguito a ci\u00f2, era stata valutata la possibilit\u00e0, poi accantonata, di realizzare una nuova stazione all'atto della riattivazione della strada ferrata."}
{"id": "2350552", "revid": "287204", "url": "https://it.wikipedia.org/wiki?curid=2350552", "title": "Coregonus oxyrinchus", "text": "Il Coregonus oxyrinchus \u00e8 una specie di pesce estinta appartenente alla famiglia Salmonidae ed al genere \"Coregonus\"."}
{"id": "2350553", "revid": "1005847", "url": "https://it.wikipedia.org/wiki?curid=2350553", "title": "Coregonus macrophthalmus", "text": "Il coregone (Coregonus macrophthalmus, N\u00fcsslin 1882), conosciuto anche come bondella o coregone bianco, \u00e8 un pesce di lago appartenente alla famiglia Salmonidae ed alla sottofamiglia Coregoninae.\nDistribuzione e habitat.\nQuesto pesce \u00e8 endemico del Lago di Costanza posto al confine tra Germania, Svizzera e Austria. \u00c8 stato introdotto da tempo nel territorio italiano nei laghi prealpini.\nDescrizione.\nSimile al lavarello dal quale si distingue per i seguenti caratteri:\nIl colore \u00e8 brunastro o verdognolo chiaro con ventre bianco, le squame sono argentate e le pinne sono grigie o giallo brune con apici neri.\nAlimentazione.\nSi basa sulle stesse prede che cattura il lavarello, ovvero crostacei planctonici, soprattutto cladoceri. Questa sovrapposizione tra le diete rende fortemente competitive sul piano alimentare le due specie.\nRiproduzione.\nDepone le uova in gennaio e febbraio, di notte, a profondit\u00e0 comprese tra 35 e 100 metri di profondit\u00e0. Una femmina di 1 kg depone circa 50.000 uova.\nPesca.\nQuesta specie \u00e8 molto importante, se non la pi\u00f9 importante, per la pesca professionale del lago Maggiore e del lago di Como."}
{"id": "2350554", "revid": "281901", "url": "https://it.wikipedia.org/wiki?curid=2350554", "title": "Bondella", "text": ""}
{"id": "2350555", "revid": "834", "url": "https://it.wikipedia.org/wiki?curid=2350555", "title": "Petro Atl\u00e9tico Luanda", "text": ""}
{"id": "2350558", "revid": "228587", "url": "https://it.wikipedia.org/wiki?curid=2350558", "title": "Emozioni (disambigua)", "text": ""}
{"id": "2350564", "revid": "547034", "url": "https://it.wikipedia.org/wiki?curid=2350564", "title": "Paralepididae", "text": "I Paralepididae, comunemente noti come barracudina, sono una famiglia di pesci di mare appartenenti all'ordine Aulopiformes.\nDistribuzione e habitat.\nQuesta famiglia ha membri in tutti i mari e gli oceani del mondo.\nLe abitudini di tutti i pesci di questa famiglia sono pelagiche di mare profondo e possono essere rinvenuti a profondit\u00e0 ingenti.\nDescrizione.\nQuesti pesci hanno un aspetto piuttosto uniforme, allungato, compresso lateralmente, con muso lungo e bocca ampia, armata di denti acuti e forti, di varia misura anche nell'ambito di un singolo individuo. Gli occhi sono grandi e sono protetti da palpebre adipose. squame presenti o assenti (rimane comunque una striscia di squame lungo la linea laterale). Non ci sono fotofori. Tutte le pinne hanno modesto sviluppo. La pinna adiposa \u00e8 presente, molto arretrata; la pinna anale \u00e8 molto pi\u00f9 lunga rispetto alla pinna dorsale. Pinne ventrali inserite molto indietro. Lo scheletro \u00e8 in gran parte cartilagineo. La vescica natatoria \u00e8 assente.\nIl colore \u00e8 roseo nelle specie nude ed argenteo brillante in quelle squamate anche se i pesci pescati di solito sono completamente desquamati e di aspetto simile ai precedenti. In quasi tutte le specie sono presenti nella parte inferiore dei fianchi una serie di macchie scure pi\u00f9 grandi verso la testa e via via sempre pi\u00f9 piccole spostandosi verso la coda. Queste macchie in molte specie scompaiono negli adulti, in altre permangono.\nLe dimensioni sono piccole, quasi mai superiori ai .\nAlimentazione.\nLa grande maggioranza delle specie \u00e8 planctofaga.\nBiologia.\nIl modo di vita di questi pesci \u00e8 in gran parte ignoto. Sono gregari e da osservazioni fatte da un batiscafo sembra che nuotino in posizione verticale con la testa in alto. I banchi hanno un'eccellente coordinazione e tutti i pesci che lo compongono cambiano direzione all'unisono. I giovanili frequentano profondit\u00e0 inferiori rispetto agli adulti.\nPesca.\nOccasionale. Le carni sono ottime ma non hanno nessuna importanza commerciale. Talvolta spiaggiano sulle coste dello Stretto di Messina.\nImportanza ecologica.\nSono una fonte di cibo per i cetacei e per pesci come i tonni e pesci spada.\nTassonomia.\nLa famiglia contiene 8 generi:\nNegli anni 2010 \u00e8 stata scorporata la famiglia Lestidiidae a cui sono passati i generi:\nUno studio del 2010 indicherebbe che la famiglia Anotopteridae (con l'unico genere \"Anotopterus\") dovrebbe essere integrata nei Paralepididae.\nCollegamenti esterni.\nwww.fishbase,net"}
{"id": "2350566", "revid": "281901", "url": "https://it.wikipedia.org/wiki?curid=2350566", "title": "Barracudina", "text": ""}
{"id": "2350567", "revid": "1005847", "url": "https://it.wikipedia.org/wiki?curid=2350567", "title": "Antioquia Occidentale", "text": "L'Antioquia Occidentale \u00e8 una sottoregione (provincia) colombiana del dipartimento di Antioquia. La provincia conta 18 comuni."}
{"id": "2350570", "revid": "287204", "url": "https://it.wikipedia.org/wiki?curid=2350570", "title": "36 (disambigua)", "text": ""}
{"id": "2350575", "revid": "120710887", "url": "https://it.wikipedia.org/wiki?curid=2350575", "title": "Broadway (disambigua)", "text": ""}
{"id": "2350577", "revid": "124778098", "url": "https://it.wikipedia.org/wiki?curid=2350577", "title": "Stadtbahn di Colonia", "text": "La Stadtbahn di Colonia \u00e8 un sistema di trasporto che serve la citt\u00e0 tedesca di Colonia. Si tratta di un sistema di Stadtbahn (letteralmente: \"Ferrovia urbana\") derivante dalla trasformazione della vecchia rete tranviaria, le cui tratte centrali sono state interrate rendendole simili a una metropolitana.\nLa rete, composta di 12 linee, ha una lunghezza totale di , di cui corrono in sotterranea, e ulteriori 5\u00a0km in sopraelevata. La rete \u00e8 connessa alla Stadtbahn di Bonn attraverso due tratte ferroviarie gestite dalla H\u00e4fen und G\u00fcterverkehr K\u00f6ln (HGK). Serve inoltre i comuni di Alfter, Bergisch Gladbach, Bornheim, Br\u00fchl, Frechen, H\u00fcrth e Wesseling.\nIl sistema \u00e8 gestito dalla K\u00f6lner Verkehrs-Betriebe (KVB). Su tutta la rete si applicano le tariffe della Verkehrsverbund Rhein-Sieg (VRS).\nStoria.\nL'11 ottobre 1968, alla presenza del ministro federale dei trasporti Georg Leber, venne aperto il primo tunnel tranviario di Colonia, lungo : esso aveva origine ad est di Friesenplatz e comprendeva le stazioni sotterranee di Appellhofplatz e di Dom/Hauptbahnhof, terminando in un triangolo di binari provvisorio, anch'esso sotterraneo, posto ad est di quest'ultima stazione.\nIl 10 aprile 1983, in occasione del decimo anniversario della Stadtbahn, venne attivata una tratta quasi interamente sotterranea nel quartiere di Deutz; essa aveva inizio all'estremit\u00e0 est della Deutzer Br\u00fccke e comprendeva la stazione in superficie di Deutzer Freiheit e le stazioni sotterranee di Bahnhof Deutz/Messe e Deutz-Kalker Bad, e confluiva verso est nel tunnel in direzione di Kalk, esistente dal 1980, che fino ad allora era stato accessibile dalla superficie attraverso una rampa provvisoria.\nLinee.\nLa rete si compone di 12 linee e si estende per 198,6 km, di cui 152 km nella citt\u00e0 di Colonia:"}
{"id": "2350578", "revid": "1305772", "url": "https://it.wikipedia.org/wiki?curid=2350578", "title": "Behaviour", "text": ""}
{"id": "2350579", "revid": "834", "url": "https://it.wikipedia.org/wiki?curid=2350579", "title": "Behavior", "text": ""}
{"id": "2350580", "revid": "235890", "url": "https://it.wikipedia.org/wiki?curid=2350580", "title": "Sistemi integrabili", "text": ""}
{"id": "2350583", "revid": "729019", "url": "https://it.wikipedia.org/wiki?curid=2350583", "title": "Stadtbahn di D\u00fcsseldorf", "text": "La Stadtbahn di D\u00fcsseldorf \u00e8 un sistema di trasporto che serve la citt\u00e0 tedesca di D\u00fcsseldorf e alcuni centri limitrofi. Si tratta di un sistema di Stadtbahn (letteralmente: \"Ferrovia urbana\") derivante dalla trasformazione della vecchia rete tranviaria, le cui tratte centrali sono state interrate rendendole simili a una metropolitana.\nLinee.\nLa rete conta undici linee:"}
{"id": "2350584", "revid": "100749048", "url": "https://it.wikipedia.org/wiki?curid=2350584", "title": "Mi basta cos\u00ec", "text": "Mi basta cos\u00ec \u00e8 il terzo album di Adriano Pappalardo, pubblicato a maggio del 1975.\nIl disco.\nIl terzo album del cantautore pugliese segna il suo passaggio dalla Numero Uno alla RCA Italiana.\nTra le canzoni del disco sono da ricordare tre cover, \"Ai miei figli che dir\u00f2\", versione in italiano con il testo curato da Amerigo Paolo Cassella di \"Knockin' on heaven's door\" di Bob Dylan, \"Dolcemente\", cover di \"Love me tender\", il celebre successo di Elvis Presley, che Mario Panzeri adatta nella nostra lingua, e \"Il suono del silenzio\", traduzione effettuata da Bruno Lauzi di \"The sound of silence\" di Paul Simon, preparata per il suo 33 giri dedicato al cantautore americano e poi rimasta fuori da esso.\nLa title track viene anche pubblicata su 45 giri; il lato B, \"Isole azzurre\", \u00e8 inedito su LP.\nL'orchestra d'archi \u00e8 arrangiata e diretta dal maestro Nicola Samale; il tecnico del suono \u00e8 Gian Paolo Venditti.\nTra i musicisti che partecipano all'incisione da citare il chitarrista Luciano Ciccaglioni e soprattutto Edda Dell'Orso, la celebre cantante di tante colonne sonore di Ennio Morricone.\nIl disco non \u00e8 mai stato ristampato in cd.\nTracce.\nLATO A\nLATO B"}
{"id": "2350586", "revid": "2519", "url": "https://it.wikipedia.org/wiki?curid=2350586", "title": "Orrido di Bellano", "text": "L'Orrido di Bellano \u00e8 una cascata situata in una gola nel comune di Bellano (LC).\n\u00c8 visitabile grazie alla passerella ancorata alle pareti rocciose che percorre l'intera gola munita di impianto di illuminazione.\nStoria.\nLa gola naturale si form\u00f2 15 milioni di anni fa, a causa dell'erosione delle acque del torrente Pioverna che, scolpendo il fondovalle scav\u00f2 un solco sempre pi\u00f9 stretto e profondo che da Taceno raggiunge il Lario.\nDurante le glaciazioni del Quaternario, cio\u00e8 nei periodi interglaciali, in Valsassina si form\u00f2 un lago le cui acque precipitarono nella Val Muggiasca e nell'Orrido a causa del disgelo dei ghiacci. Probabilmente il lago si svuot\u00f2 del tutto attraverso aperture per riunirsi con quello di Como erodendo il territorio e formando profonde gole.\nInizialmente le acque finivano con un'alta cascata scendendo da un gradino roccioso che lentamente \u00e8 stato eroso facendo arretrare la cascata e lasciando la stretta gola dell'Orrido che vediamo oggi.\nUn'altra ipotesi sulla formazione vuole che un innalzamento del terreno avrebbe costretto il torrente Pioverna in un altro letto che poi \u00e8 stato via via eroso.\nLe acque furono sfruttate gi\u00e0 nei secoli XVI e XVII per la lavorazione del ferro che veniva estratto dalle miniere in Valsassina e successivamente dal Cotonificio Cantoni che nel 1870 apr\u00ec uno stabilimento nei pressi dell'Orrido.\nLa gola acquisisce il suo nome grazie al poeta bellanese Sigismondo Boldoni che rimase affascinato da questo \"Orrore di un'orrenda orrendezza\".\nL'ingresso all'Orrido fu costruito a met\u00e0 del 1700 con un'ampia scalinata in marmo rosa e, successivamente, le cancellate in stile liberty.\nTradizione.\nLa tradizione vuole che qui giaccia il valoroso guerriero Taino, sepolto col suo tesoro e che le gallerie, che si diramano verso Bellano furono usate anche durante l'occupazione austriaca per evitare le ronde durante il coprifuoco.\nAll'entrata dell'Orrido si trova una torre esagonale alta quattro piani, chiamata \u201cC\u00e0 del Diavol\u201d (Casa del Diavolo), a pianta irregolare, con alcune finestre a ringhiera e una scala a chiocciola interna. Non si conosce l'origine e la funzione della torretta, citata ne la \u201cRosa Vermiglia\u201d nel 1656, ma esistente gi\u00e0 dai secoli precedenti e nel 1700 adibita a museo di fossili. \n\u00c8 inserita nel catasto Teresiano al nr. 124 e riprodotta in tutte le pubblicazioni di secoli XVIII, XIX e XX relative alle bellezze naturali e paesistiche del Lago di Como tradotte in molte lingue.\nIl suo nome \u00e8 legato alle figure mitologiche, fra cui un satiro, che decorano la facciata dell'ultimo piano ed alle tradizioni locali nonch\u00e9 al passaparola che raccontano di licenziosi festini con rituali satanici svolti al suo interno."}
{"id": "2350588", "revid": "287204", "url": "https://it.wikipedia.org/wiki?curid=2350588", "title": "Please (album)", "text": ""}
{"id": "2350592", "revid": "287204", "url": "https://it.wikipedia.org/wiki?curid=2350592", "title": "Essential", "text": ""}
{"id": "2350593", "revid": "76963", "url": "https://it.wikipedia.org/wiki?curid=2350593", "title": "Aoi Miyazaki", "text": "Carriera.\nAoi Miyazaki debutt\u00f2 nel 1999, a 14 anni, interpretando un ruolo in \"One Summer's Day\". Nel 2000 interpret\u00f2 il dramma \"Eureka\", che le valse nel 2002 il premio come miglior attrice giovane al Japanese Professional Movie Awards. Nel 2001 fu la protagonista in \"Harmful Insect\", per il quale vinse il premio come miglior nuovo talento al Nikkan Sports Film Awards, il premio come miglior attrice al Cinemanila International Film Festival e il premio per la miglior interpretazione femminile al Festival des 3 Continents di Nantes. Nel 2002 interpret\u00f2 il ruolo di co-protagonista in \"\", mentre nel 2005 si fece conoscere definitivamente grazie alla sua interpretazione in \"Nana\". Nel 2008 interpret\u00f2 50 episodi del dorama \"Atsuhime\"."}
{"id": "2350594", "revid": "287204", "url": "https://it.wikipedia.org/wiki?curid=2350594", "title": "Originals", "text": ""}
{"id": "2350599", "revid": "92920", "url": "https://it.wikipedia.org/wiki?curid=2350599", "title": "Invenzioni", "text": "Invenzioni \u00e8 il secondo album in studio di Renato Zero, pubblicato nel 1974.\nIl disco.\nCon questo album Renato Zero comincia ad imporsi sui mass media, in particolar modo alle radio. \n\"TV Sorrisi e Canzoni\" (un numero vecchio di diversi anni) scrisse che di quest'album, come del precedente, furono stampate originariamente solo 1.000 copie e che i due LP furono poi ristampati in seguito, dopo che Zero divenne famoso (presumibilmente dopo il terzo disco).\nIl 31 maggio 2019, l'album \u00e8 stato inserito nella collana \"Mille e uno Zero\", edita con TV Sorrisi e Canzoni, in versione rimasterizzata."}
{"id": "2350603", "revid": "1318658", "url": "https://it.wikipedia.org/wiki?curid=2350603", "title": "Parchi di Cesena", "text": "I parchi di Cesena comprendono circa 250 aree verdi che si estendono complessivamente per oltre 246 ettari con circa 55.000 alberi. Negli anni la citt\u00e0 si \u00e8 progressivamente arricchita di nuove strutture di verde urbano: giardini, boschi urbani e aree naturali. \nGiardini pubblici.\nSu un'area ricevuta in donazione dal conte Paolo Neri nel 1843 venne allestito un giardino pubblico di ispirazione neoclassica, organizzato lungo due assi di simmetria e una pianta a cerchi concentrici. Durante i giorni festivi era consuetudine che la banda comunale suonasse all'interno di un gazebo in legno. Successivamente l'area venne arricchita con busti ed epitaffi di cesenati illustri nonch\u00e9 con una coppia di grandi vasi in pietra che vennero messi al posto degli obelischi che furono demoliti. Nel 1946 il giardino venne tagliato in due parti da una strada carrabile (Via Verdi) eliminata nel 2007, quando i lavori di rinnovamento dei giardini ne ripristineranno l'unit\u00e0. Durante questi lavori sono stati ritrovati i resti di un'antica chiesa trecentesca e resti di scheletri umani, all'esterno della navata destra. I lavori di rinnovamento ne hanno ripristinato l'originario aspetto dotandoli di un gazebo centrale, utilizzato per concerti, e una raccolta di alcuni elementi storici come il cancello proveniente dalla Barriera Cavour e dodici lampioni che circondano il gazebo che formano cos\u00ec un museo all'aperto dell'arredo urbano in ghisa, allestito dalla Fondazione Neri - Museo Italiano della Ghisa. Sul muro che delimita il giardino sul lato del Teatro Alessandro Bonci, sono state posizionate statue di alcuni personaggi della Commedia dell'Arte.\nDalla piazzetta centrale si diramano quattro sentieri, che, in corrispondenza del percorso perimetrale del giardino, formano altrettante piazzette, circondate da lecci e tigli. Sul lato che si affaccia su via Padre Vicinio da Sarsina si trova un'area giochi per bambini.\nParco Ippodromo.\nHa un'estensione 13,5 ettari, che lo rendono l'area verde pi\u00f9 grande di Cesena. \u00c8 situata fuori dal centro storico e sono presenti boschetti e radure, lunghi sentieri percorribili a piedi o in bicicletta, aree attrezzate con giochi per bambini e una pista da skateboard.\nParco per Fabio.\nAmpia struttura ricavata utilizzando gli spazi della fornace Domeniconi dismessa alla fine degli anni Settanta del Novecento, con un grande campo da calcio ed un ampio percorso per footing e passeggiate. Il parco si estende per circa 3,5 ettari; vi \u00e8 stato un ampliamento di un ettaro realizzato a seguito dell'intervento di urbanizzazione lungo via San Mauro. \u00c8 intitolato al pilota aeronautico cesenate Fabio Bazzocchi tragicamente deceduto nel 1994.\nParco Fornace Marzocchi.\nSituato nel quartiere Vigne, si estende per 3,2 ettari ed \u00e8 circondato da un grande anello di cemento per la biciclette ed il footing ed \u00e8 dotato di attrezzi ginnici e giostre per bambini..\nParco della Rimembranza.\nParco realizzato negli anni venti sul Colle Garampo attorno alla Rocca, La ripida altura fino ad allora era da secoli (originariamente per motivi di difesa militare) rigorosamente mantenuta priva di alberi. Ricco di piante diverse e in parte rare, \u00e8 percorso da sentieri e a tratti scalette che salgono fino al castello ed \u00e8 attrezzato con aree di sosta con panchine e tavolini.\nGiardino di Serravalle.\nSituato a ridosso dell'antica cinta muraria di Cesena, lungo via Muro Federico Comandini, il giardino di Serravalle \u00e8 tra i parchi pi\u00f9 frequentati. Contiene scivoli, torrette, altalene e dondoli, per i bambini nell'area giochi, mentre a fianco di questa si trova un campo da calcio recintato e di uso pubblico.\nIl giardino \u00e8 attraversato da un sentiero asfaltato che si sovrappone al torrente Cesuola che, con la realizzazione del parco, venne coperto interamente e ora scorre sotterraneo, cos\u00ec come avviene nel centro storico. Il parco \u00e8 dotato di panchine ed \u00e8 presente uno spazio riservato ai cani. \nParco naturale del Fiume Savio.\nParco naturale lungo il corso del fiume Savio. Arriva fin dentro il centro urbano di Cesena, sviluppandosi per 6\u00a0km da Molino Cento fino al Ponte Nuovo. \u00c8 previsto un ampliamento verso la zona di Roversano. Il parco ospita un'ampia variet\u00e0 di uccelli e di mammiferi selvatici, dagli aironi alle poiane, dalle lepri ai caprioli.\nGiardini Savelli.\nSi trovano lungo un'ansa della cerchia muraria cittadina nel centro storico, lungo viale Giosu\u00e8 Carducci. Fino agli anni settanta del Novecento costituivano il Giardinetto Tennis, con un campo dedicato a questo sport. "}
{"id": "2350607", "revid": "79968", "url": "https://it.wikipedia.org/wiki?curid=2350607", "title": "Nuovo movimento religioso", "text": "Nuovo movimento religioso (NMR, o NRM dall'inglese \"new religious movement\") \u00e8 un'espressione utilizzata per indicare fedi religiose o movimenti etici, spirituali o filosofici di origine recente e che non appartengono a una chiesa o a un'istituzione religiosa pi\u00f9 antica, quasi tutti apparsi a partire dagli anni cinquanta del Novecento.\nDescrizione.\nL'espressione \"nuovo movimento religioso\" comprende una vasta gamma di movimenti basati su nuovi approcci alla spiritualit\u00e0 o religione, che si presentano come alternativa alle religioni istituzionali ufficiali e alla cultura prevalente (\"mainstream\"). Tale uso non \u00e8 universalmente accettato dai gruppi cui \u00e8 abitualmente applicato.\nL'espressione \u00e8 generalmente preferita dalla comunit\u00e0 scientifica al posto di \"setta\"o \"culto\" (diffuso in area anglosassone), in quanto questi ultimi termini sono collegati a connotazioni negative.\nL'espressione \"nuovo movimento religioso\" \u00e8 controversa per differenti ragioni. Da una parte l'aggettivo \"nuovo\" viene attribuito ad alcuni movimenti fondati nell'Ottocento, quali i mormoni o Chiesa di Ges\u00f9 Cristo dei santi degli ultimi giorni, oppure le varie Chiese dell'avventismo. D'altra parte il termine \"religioso\" viene rifiutato da alcuni movimenti che definiscono le loro pratiche come spirituali e non religiose, mentre alcuni critici negano che certi movimenti, come ad esempio Scientology, siano di carattere religioso quanto piuttosto di essere semplicemente dei movimenti del potenziale umano."}
{"id": "2350609", "revid": "599", "url": "https://it.wikipedia.org/wiki?curid=2350609", "title": "Peter Lax", "text": ""}
{"id": "2350615", "revid": "767487", "url": "https://it.wikipedia.org/wiki?curid=2350615", "title": "Sabot (calzatura)", "text": "I sabot (pron. \"\"sab\u00f2\", in patois francoprovenzale di Ayas, \"tsab\u00f2\", \"ts\u00f4que\" o \"ongu\u00ecn\") sono calzature in legno tipiche della Valle d'Aosta, e in particolare di Ayas.\nStoria.\nDi antica e sconosciuta origine esse venivano realizzate in Belgio e Paesi Bassi, nella zona del Massiccio del Giura, lungo i Pirenei e pi\u00f9 in generale nella Francia settentrionale oltre alla Valle d'Aosta. Esemplari quasi identici si ritrovano nell'Encyclop\u00e9die di Diderot. Pochissimi possedevano i \"souliers\", utilizzati solo in occasioni particolari come la compilazione della lista delle nozze o al matrimonio stesso. \nSi usava lavorare in due, uno era dedito alla parte interna l'altro a quella esterna. . Il pino cembro e il sapin venivano preferiti al pino silvestre che procurava dolori al piede.\nNel XIX secolo le modifiche operate da Borbey di Aosta nelle macchine che producevano i sabots permise un aumento della produzione, ma la domanda cal\u00f2 dal 1950 in poi, preferendo stivali e scarpe in gomma. In tempi recenti, artigiani realizzano i \"Tsoquin\", sabot che si vendono come souvenir.\nI sabotier.\nIl sabotier (pron. \"saboti\u00e9\"\") \u00e8 l'artigiano che produce i sabot. Una volta il legno veniva scavato \"a mano e scalpello\", mentre oggi ci sono le frese che li producono in serie a partire da un modello.\nSu un \"cartch\u00f4t\", un particolare cavalletto, si taglia il tronco a seconda della lunghezza voluta per il sabot. Si ricavano cos\u00ec due grossi pezzi di legno che vengono immediatamente sgrossati con un \"piolet\", ossia un'accetta. A questo punto il lavoro si sposta sul \"banc di ts\u00f4que\", il banco di lavoro, dove si continua a dare forma alla calzatura: questo passaggio si chiama \"\u00e9chapol\u00e0\". \u00c8 ora possibile scavare la parte interna del sabot mediante una \"Trav\u00e9la\", un succhiello con punta a vite a cui si imprime un movimento rotatorio. Questa fase, contrariamente a quanto si pu\u00f2 pensare, \u00e8 la parte pi\u00f9 semplice del lavoro. Malgrado ci\u00f2, non era raro che gli apprendisti bucassero la parte anteriore dei loro primi sabot. Per le rifiniture nella parte interna si utilizza invece la \"l\u00e9nguetta\", uno scalpello a foglia. A questo punto si realizza il tallone e la punta con un coltello da banco. Per rifinire meglio l'esterno del sabot si usa l'inconfondibile \"cout\u00e9l d\u00e8 dove man\", coltello a due mani, un attrezzo molto particolare che richiede anche un'apposita protezione, la \"p\u00e9tsa\", un semplice pezzo di legno legato alla vita con una correggia. Nell'ultima fase della lavorazione si modella gli orli dell'entrata mediante un \"coutel dr\u00e9it\", un coltello a lama fissa. I nuovi sabot vengono numerati con un \"cr\u00e9y\u00f3n di ts\u00f4que\", un'apposita matita. Infine, per rendere pi\u00f9 robusta e durevole la calzatura, si fa passare del filo di ferro nell'orlo dell'entrata mediante un \"ress\u00e9\u00f3n di ts\u00f4que\", un particolare seghetto."}
{"id": "2350616", "revid": "438678", "url": "https://it.wikipedia.org/wiki?curid=2350616", "title": "United", "text": ""}
{"id": "2350620", "revid": "287204", "url": "https://it.wikipedia.org/wiki?curid=2350620", "title": "Wish You Were Here (album)", "text": ""}
{"id": "2350622", "revid": "1318658", "url": "https://it.wikipedia.org/wiki?curid=2350622", "title": "Battaglia di El Guettar", "text": "La battaglia di El Guettar \u00e8 una battaglia della seconda guerra mondiale combattuta durante la campagna di Tunisia. I combattimenti iniziarono il 17 marzo 1943 con l'offensiva del II corpo d'armata americano che, al comando del generale George Patton cerc\u00f2 di sfondare in direzione della costa tunisina, ma gli attacchi a Maknassy furono ripetutamente respinti dalle deboli ma combattive unit\u00e0 italo-tedesche.\nDopo un successo difensivo americano a El Guettar il 24 marzo, gli attacchi statunitensi ripresero ma si conclusero con un fallimento sia a El Guettar che a Fondouk e gli italo-tedeschi mantennero le posizioni coprendo le spalle all'armata del generale Giovanni Messe che era impegnata contro le forze britanniche del generale Bernard Montgomery.\nLa battaglia.\nIl fatto bellico vide impegnati nel sud della Tunisia la 10. Panzer-Division, i reparti tedeschi del colonnello Rudolf Lang e la 131\u00aa Divisione corazzata \"Centauro\" del generale Carlo Calvi di Bergolo contro il II corpo d'armata statunitense al comando del generale George Patton. Le scarse truppe della Centauro (6.000 uomini, 48 cannoni di piccolo calibro, 2 semoventi da 75/18, 18 carri armati M14/41, una dozzina di cannoni anticarro da 47/32 e una decina di autoblindo), distribuite su un fronte di 70\u00a0km, resistettero per 12 giorni ai continui attacchi degli oltre 80.000 uomini americani, prima di essere sostituite in linea dalla 21\u00aa Panzerdivision tedesca.\nBench\u00e9 le forze americane facessero largo uso di equipaggiamenti moderni e pi\u00f9 potenti di quelli italiani, i soldati del II Corpo USA erano giovani ed inesperti, mentre le truppe italiane avevano gi\u00e0 due anni e pi\u00f9 di esperienza di guerra in Africa. La battaglia inizi\u00f2 il 23 marzo 1943 con un attacco americano respinto dalle difese italiane. In questa zona veniva schierata da parte statunitense soprattutto fanteria, essendo il grosso delle forze corazzate impegnato pi\u00f9 a nord, nella gola di Maknassy, secondo il piano elaborato dal sostituto di Lloyd Fredendall, il famoso generale George S. Patton (soprannominato \"il generale d'acciaio\"). A questa azione segu\u00ec il contrattacco di parte della 10. Panzerdivision tedesca, rinforzata da 19 carri Tiger I, nuovo e pesantissimo mezzo armato con l'ormai leggendario e temutissimo cannone da 88 mm L56, in grado di perforare la corazza di tutti i carri allora in uso tra le forze alleate, raggruppati nel Schwere Panzerabteilung 501.\nL'attacco per\u00f2 si aren\u00f2 per l'intenso fuoco di artiglieria che pioveva sui tedeschi dalle colline che costeggiavano la strada percorsa dai panzer, che cos\u00ec si trovavano bersagliati da tre lati: fronte, fianco destro e fianco sinistro. Galvanizzati da questo successo difensivo, gli americani tornarono all'attacco, ma vennero duramente respinti, cosa che spinse Patton a distaccare una parte dei carri armati da Maknassy per concentrare forze in vista di una penetrazione ad El Guettar, ma anche questo attacco rinforzato non and\u00f2 a buon fine per il fitto campo minato che gli italo-tedeschi avevano disposto all'imboccatura del passo, campo minato responsabile di molte perdite tra i corazzati americani.\nConseguenze.\nIn sostanza, dunque, la battaglia di El Guettar fu un sostanziale pareggio tattico, ma strategicamente a vincere furono le forze dell'Asse, che riuscirono ad impedire agli americani di sfondare la loro linea e respingerli pi\u00f9 a nord fino a ricacciarli in mare. Ci\u00f2 nonostante fu un successo effimero: il 28 marzo, infatti, l'8\u00aa Armata del generale Bernard Montgomery, proveniente da sud, sfond\u00f2 le fortificazioni italo-tedesche che aveva di fronte (la Linea del Mareth) e si ricongiunse con gli americani, ripartendo subito all'attacco e costringendo gli italo-tedeschi in una piccola testa di ponte nel nord della Tunisia, che sarebbe caduta definitivamente il 13 maggio 1943.\nVoci correlate.\nCronologia della campagna del Nordafrica"}
{"id": "2350624", "revid": "648716", "url": "https://it.wikipedia.org/wiki?curid=2350624", "title": "Plastic (locale)", "text": "Il Plastic \u00e8 uno storico locale notturno di Milano.\nStoria.\nNasce nel dicembre 1980 da un'idea di Lucio Nisi, il patron, e Nicola Guiducci, creativo e dj, a cui nel tempo si sono affiancati Rosangela \"Pinky\" Rossi e Sergio Tavelli.\nIl locale si \u00e8 fatto conoscere anche per le frequentazioni di personaggi ed artisti di fama internazionale: Madonna, Elton John, Andy Warhol, Freddie Mercury, Prince, Paul Young, Bruce Springsteen, Keith Haring che insieme a Grace Jones, per passarci una serata, prendeva l'aereo.\nAttualmente viene frequentato da personaggi della moda, come ad esempio Stefano Gabbana, Tea Hacic, Giambattista Valli e Alessandro Dell'Acqua, Francesco Scognamiglio, dell'arte come Maurizio Cattelan e Francesco Vezzoli.\nIl locale \u00e8 noto per una rigida selezione all'ingresso. Vengono privilegiati i clienti habitu\u00e9.\nUna serata piuttosto conosciuta \u00e8 quella del venerd\u00ec \"London Loves\" che precede il celeberrimo sabato \"House Of Bordello\".\nNel 2006 \u00e8 uscito un libro fotografico per festeggiare i 25 anni del locale, con gli scatti realizzati dallo staff e dai clienti pi\u00f9 affezionati dal 1980 ad oggi.\nNel 2012 \u00e8 stato spostato dalla sua storica collocazione di \"Viale Umbria, 120\". Oggi risiede, con il nuovo soprannome \"Plastic Palace\" in \"Via Gargano, 15\", nei pressi di \"Viale Ortles\".\nSempre nel 2012 l'artista newyorkese Lola Montes Schnabel ha dichiarato, in un'intervista su Vogue, di non essere particolarmente un'amante delle discoteche ma di aver apprezzato il Plastic durante il suo soggiorno a Milano in occasione della terza edizione di Carte Blanche, iniziativa con cui Sportmax apre all'arte e al design.\nNel febbraio 2014 \u00e8 stato presentato a Milano il film \"This is Plastic. Il documentario\" diretto da Patrizio Sacc\u00f2, racconto dei primi 32 anni di attivit\u00e0 e del passaggio alla nuova sede.\nIl 17 novembre 2019 viene data notizia della morte, all'et\u00e0 di 71 anni, di Lucio Nisi, creatore e \"anima\" del locale."}
{"id": "2350625", "revid": "287204", "url": "https://it.wikipedia.org/wiki?curid=2350625", "title": "Works (album)", "text": ""}
{"id": "2350626", "revid": "1305772", "url": "https://it.wikipedia.org/wiki?curid=2350626", "title": "Works", "text": ""}
{"id": "2350627", "revid": "590", "url": "https://it.wikipedia.org/wiki?curid=2350627", "title": "Kusstatscher", "text": ""}
{"id": "2350635", "revid": "599", "url": "https://it.wikipedia.org/wiki?curid=2350635", "title": "Funzioni olomorfe", "text": ""}
{"id": "2350636", "revid": "732240", "url": "https://it.wikipedia.org/wiki?curid=2350636", "title": "Partito Comunista Internazionale", "text": ""}
{"id": "2350640", "revid": "344503", "url": "https://it.wikipedia.org/wiki?curid=2350640", "title": "Edward Edwards", "text": ""}
{"id": "2350641", "revid": "2730", "url": "https://it.wikipedia.org/wiki?curid=2350641", "title": "Multipla", "text": ""}
{"id": "2350647", "revid": "1498232", "url": "https://it.wikipedia.org/wiki?curid=2350647", "title": "Rai Friuli Venezia Giulia", "text": "Rai Friuli Venezia Giulia (\"Rai Furlanija Julijska Krajina\" in sloveno e \"Rai Fri\u00fbl Vignesie Julie\" in friulano) \u00e8 la struttura regionale della Rai nella regione autonoma Friuli-Venezia Giulia.\nLa sede centrale \u00e8 a Trieste, con redazioni dislocate a Udine, Pordenone e Gorizia.\nDovendo riservare, per contratto di servizio, parte della programmazione alle minoranze linguistiche presenti sul territorio regionale, la struttura si occupa di affiancare alla programmazione in italiano un palinsesto dedicato in sloveno, per il quale dispone di una redazione preposta, una rete televisiva (Rai 3 BIS FJK) e una radiofonica (Rai Radio Trst A). Rai FVG produce altres\u00ec programmi radiotelevisivi in lingua friulana.\nStoria.\nLa prima stazione radiofonica venne aperta nel 1931 con la denominazione \"Radio Trieste\". Sotto l'occupazione tedesca della citt\u00e0 (1943-1945) assunse il nome \"Radio Litorale Adriatico\", irradiando trasmissioni in tedesco, italiano e sloveno.\nIl 5 maggio 1945, con l'arrivo delle truppe jugoslave a Trieste, l'emittente assunse il nome di \"Radio Trieste Libera - Radio svobodni Trst\"; nel mese di giugno essa pass\u00f2 sotto il controllo del governo militare alleato. Dopo un anno di irradiazione di programmi sloveni e italiani alternati sulla stessa frequenza, le trasmissioni slovene si collocarono su una frequenza propria, assumendo il nome di \"Radio Trst A\". Il palinsesto comprendeva, oltre alle trasmissioni sulla realt\u00e0 locale, anche trasmissioni in lingua slovena, italiana e croata.\nNel 1954 la citt\u00e0 di Trieste torn\u00f2 all'Italia; nel giro di un anno, il 1\u00ba luglio 1955, Radio Trieste divenne formalmente la filiale regionale della Rai Radiotelevisione italiana per il Friuli-Venezia Giulia. Nel 1964 il primo ministro Aldo Moro inaugur\u00f2 la nuova sede radiotelevisiva triestina, al civico 7 di via Fabio Severo.\nNel 1994 alcuni inviati della sede regionale (il giornalista Marco Luchetta, il telecineoperatore Alessandro Sa\u0161a Ota e lo specializzato di ripresa Dario D'Angelo) furono uccisi a Mostar da una granata durante la realizzazione di uno speciale per il TG1 sui bambini vittime della guerra nell'ex Jugoslavia. Meno di due mesi pi\u00f9 tardi persero altres\u00ec la vita in un agguato per le strade di Mogadiscio la giornalista del TG3 Ilaria Alpi e il cineoperatore Miran Hrovatin.\nA marzo del 1995 ebbe inizio la programmazione televisiva in lingua slovena, con l'apertura del canale dedicato Rai 3 BIS FJK, che inizialmente copriva le sole province di Trieste e Gorizia, affiancandosi alla stazione radiofonica Rai Radio Trst A.\nIl 22 dicembre 2010, analogamente a tutte le emittenti televisive pubbliche e private della regione, la sede Rai di Trieste converte le proprie trasmissioni dallo standard analogico al digitale terrestre; contestualmente la copertura del segnale della rete televisiva slovena viene estesa all'intero territorio regionale.\nDal 13 dicembre 2011 Rai 3 TGR FVG \u00e8 visibile anche su Tiv\u00f9sat per permettere a tutti gli utenti della regione autonoma la ricezione dei programmi regionali prodotti dalla sede triestina della Rai.\nIl 1\u00ba agosto 2013 viene attivato il nuovo portale internet trilingue (italiano, sloveno e friulano) di Rai Friuli Venezia Giulia.\nIl 6 maggio 2014 viene festeggiato il cinquantesimo anniversario dell'apertura a Trieste della sede regionale della Rai. Con l'occasione vengono organizzati eventi, trasmissioni speciali e una giornata \"porte aperte\" per la visita della sede storica di via Fabio Severo.\nIl 19 gennaio 2015 il telegiornale regionale italiano e il notiziario sloveno (TDD) hanno convertito la produzione alla tecnologia digitale: lo \"switch-off\" tra il vecchio e il nuovo sistema avvenne in concomitanza con la messa in onda del TGR delle 14:00 e del TDD delle 20:30.\nProgrammazione in lingua italiana e friulana.\nTelevisione.\nAnalogamente al resto del territorio nazionale, dal 1979 la sede trasmette sulle frequenze di Rai 3 le edizioni del TG Regione del Friuli-Venezia Giulia alle ore 14:00, alle 19:35 e alle 00:10. L'edizione delle ore 14:00 viene trasmessa anche da TV Koper-Capodistria alle ore 14:00. La sede cura i programmi televisivi:\nDal 13 dicembre 2011, a seguito di un accordo tra la Rai e la Regione Autonoma Friuli-Venezia Giulia, il segnale di Rai 3 TGR FVG viene trasmesso sul satellite Eutelsat Hot Bird 13\u00b0 Est, all'interno della piattaforma Tiv\u00f9sat (canale 122) per garantire all'intera utenza televisiva regionale l'accessibilit\u00e0 alla programmazione in quanto il DTT, causa l'orografia regionale, non \u00e8 in grado di assicurare la totale copertura.\nRadio.\nSulle frequenze regionali di Rai Radio 1, dal luned\u00ec al sabato, la sede regionale propone quattro edizioni del GRR, alle 7:18 (durata di circa quaranta minuti, comprese le informazioni sul traffico), alle 12:30 (circa mezz'ora), alle 15:00 - al sabato alle 14:30 - per una durata di un quarto d'ora, e alle 18:30 per circa mezz'ora. Al termine del GRR del mattino un'edizione regionale di \"Onda Verde\" curata della sezione ACI di Trieste. La domenica le edizioni del GRR sono tre: alle 8:30 (da venti minuti), alle 12:15 (10 minuti) e alle 18:30 (circa mezz'ora). Sulle stesse frequenze vanno in onda altre trasmissioni a carattere regionale: \"Babel; Chi \u00e8 di scena; Dove la lingua batte; Il lavoro la mobilit\u00e0, l'uomo; Libri a nord-est; Obiettivo\" \"Friuli; Racconti sceneggiati; Rotocalco incontri; Speciale \u00e8 storia; Strade del sacro; Tracce; Vu\u00e8 o fevel\u00ecn di; Chiaro e tondo; Chi mi aiuta se...; Giovani e comunicazione; Le voci della montagna; Migranti; Per piccina che tu sia; Riverberi; Start Up; Topoditeca; Un tranquillo weekend da paura.\"\nIl segnale regionale \u00e8 diffuso in FM, sul mux 1 del digitale terrestre e in diretta streaming sul sito web di Rai FVG, ove sono presenti anche servizi podcast.\nProgrammi radiofonici per le minoranze italiane in Slovenia e Croazia.\nIn onde medie, dal luned\u00ec al sabato dalle 15:45 alle 16:45, la redazione triestina diffonde \"l'Ora della Venezia Giulia\" un programma radiofonico dedicato alla minoranza italiana presente nell'Istria slovena, a Fiume e nella Dalmazia (Croazia), unica minoranza autoctona che l'Italia ha fuori dai propri confini. Il programma \u00e8 costituito da due appuntamenti: \nLa domenica, dalle 14:30 alle 16:00, i programmi per le minoranze linguistiche propongono spazi dedicati alla cultura, alla prosa, alla religione e le rubriche \"Libri a nord-est,\" \"Strade del sacro,\" \"Il pensiero religioso.\" Ad essi si aggiunge un radiogiornale di 15 minuti alle 15:45, la domenica alle 15:30.\nIl segnale radiofonico in onde medie, irradiato dal trasmettitore di Venezia1, \u00e8 ricevibile sulla frequenza di 936\u00a0kHz in tutto il bacino dell'Alto Adriatico ed \u00e8 proposto in diretta su Radio1 in digitale terrestre e in streaming sul sito web della Rai regionale.\nProgrammazione in lingua slovena.\nRai 3 BIS FJK.\nIl canale televisivo in lingua slovena, nato a marzo 1995, trasmette su tutto il territorio regionale dalle ore 18:40 alle 22:30, ripetendo il segnale nazionale di Rai 3 per il resto della giornata. \u00c8 visibile al canale 103 del digitale terrestre in Friuli Venezia Giulia e a livello nazionale su Tiv\u00f9sat al canale 310.\nAlle 20:30 diffonde, in diretta, il telegiornale regionale \"TDD Furlanija-Julijska Krajina\" replicato in seconda serata su TV Koper-Capodistria e in terza serata sul terzo canale televisivo pubblico sloveno RTVSLO3, mentre alle 19:00 propone in simulcast il telegiornale, in italiano, di TV Koper-Capodistria.\nRai Radio Trst A.\nInizia le trasmissioni alle 7:00 (alle 8:00 la domenica) e le termina alle 19:35; dalle ore 19:36 alle ore 6:59 trasmette in simulcast Rai Radio Tutta Italiana. Realizza una programmazione completamente in lingua slovena rivolta alla medesima minoranza linguistica presente in regione.\nDal luned\u00ec alla domenica trasmette radio giornali regionali della durata di venti minuti: alle 7:00 (\"Jutranji radijski dnevnik\" - alle 8:00 la domenica), alle 13:00 (\"Opoldanski radijski dnevnik\") e alle 19:00 (\"Ve\u010derni radijski dnevnik\") e radiogiornali regionali della durata di dieci minuti alle 8:00 e alle 10:00 (questi due solo dal luned\u00ec al sabato), alle 14:00 e alle 17:00.\nTrasmette in FM sul territorio del Friuli-Venezia Giulia e litorali di Slovenia e Croazia, sul mux 1 del digitale terrestre in Friuli-Venezia Giulia, in streaming sul portale web di Rai FVG, ove sono disponibili anche dei podcast e in onde medie sui 981 kHz.\nTelevideo.\nLa sede irradia un proprio servizio teletext all'interno della piattaforma Televideo. Esso \u00e8 disponibile sul digitale terrestre e via satellite; dalla pagina 300 in avanti offre una serie di informazioni di carattere regionale su istituzioni, turismo, tempo libero, sport, meteo, trasporti, teatro, cinema, farmacie.\nTeca aperta.\nNella sede di Trieste \u00e8 operativo il servizio \"Teca aperta\", iniziativa della Direzione coordinamento sedi regionali, con la possibilit\u00e0 di accedere, su prenotazione, ad un vasto catalogo multimediale costituito da: 24.000 ore di programmi tv regionali, 564.000 ore di radio, 35.000 fotografie, 80.000 copioni, 2.500 manifesti storici. Il materiale multimediale di Teca aperta \u00e8 acquistabile.\nInternet.\nLa sede gestisce un proprio sito web, realizzato da RaiNet, ove \u00e8 possibile conoscere l'intera programmazione settimanale delle reti radio e tv, seguire in diretta streaming i programmi regionali, rivederli e scaricarli in podcast."}
{"id": "2350651", "revid": "1458600", "url": "https://it.wikipedia.org/wiki?curid=2350651", "title": "Rosa Resolza", "text": "Rosa resolza \u00e8 il quinto e ultimo album del cantautore italiano Andrea Parodi, realizzato in collaborazione con Elena Ledda e pubblicato nel 2007.\nIl disco.\nIl loro commento di ringraziamento \u00e8 tratto dalla canzone \"Gracias a la vida\" della cantante cilena Violeta Parra:"}
{"id": "2350652", "revid": "767487", "url": "https://it.wikipedia.org/wiki?curid=2350652", "title": "Magdalena Medio Antioquia", "text": "Magdalena Medio Antioquia \u00e8 una sottoregione (provincia) colombiana del dipartimento di Antioquia. La provincia \u00e8 costituita da 6 comuni. Essa deve il suo nome al fatto che copre la parte centrale del bacino del fiume Magdalena."}
{"id": "2350659", "revid": "547992", "url": "https://it.wikipedia.org/wiki?curid=2350659", "title": "Ren\u00e9e Simonsen", "text": "Carriera.\nNata ad Aarhus in Danimarca, da una infermiera ed uno studente, che divorziarono quando lei aveva tredici anni, inizialmente lavora come cassiera in un supermercato, fino al 1981, anno in cui viene notata dall'editrice Birte Strandgaard, che convince il fotografo Leif Nygaard a scattarle alcune foto. In seguito parteciper\u00e0 al concorso di bellezza \"Ekstra Bladet\", classificandosi al secondo posto ed ottenendo la copertina della rivista \"Fotokino\". Ad agosto dell'anno successivo, partecipa e vince al concorso \"Ford Models Supermodel of the World\", in rappresentanza della Danimarca e a dicembre compare sulla copertina di \"Vogue America\".\nIn seguito ai risultati ottenuti, la modella lascia la scuola e si trasferisce a New York, dove viene messa sotto contratto con l'agenzia New York Model Management. Negli anni successivi, appare sulle copertine delle pi\u00f9 importanti riviste di moda come \"Vogue\", \"Para Ti\", \"Chicas\", \"Cosmopolitan\", \"Cleo\", \"Self\", \"Euroman\", \"Asschenfeldt's Magazine\", \"Costume\", \"Votre Beaute\", \"Photo\", \"L'officiel\", \"Harper's Bazaar\", \"Intimite\", \"Elle\", \"Coiffure Beaute\", \"Petra\", \"Moda\", \"Linea\", \"Anna\", \"Blanco Y Negro\", \"Mademoiselle\", \"Redbook\" e \"LA Style\", sulle edizioni dell'Argentina, Australia, Brasile, Canada, Danimarca, Francia, Germania, Italia, Paesi Bassi, Regno Unito, Spagna, Svezia e Stati Uniti. Inoltre diventa la testimonial di numerose campagne pubblicitarie, fra cui Avon, Baileys, Bill Blass \"Skinner\", Bloomingdale's, Burberry, Coppertone, Enrico Coveri, CoverGirl, Christian Dior SA, Elizabeth Arden, Escada, Guy Laroche, Krizia, L'Or\u00e9al, Maybelline, Oscar de la Renta, Renato Balestra, Revlon, Saks Fifth Avenue, Valentino S.p.A., Versace ed Yves Saint Laurent.\nNel 1985 debutta come attrice, recitando nel ruolo della protagonista nel film \"Sotto il vestito niente\" di Carlo Vanzina, che in seguito la vuole anche nel successivo \"Via Montenapoleone\". Entrambi i film ottengono un buon risultato commerciale, e contribuiscono a renderla estremamente popolare in Italia oltre a farla diventare una vera e propria icona della moda. Nel 1987 viene chiamata a condurre la premiazione dei Telegatti al fianco di Mike Bongiorno e di Carol Alt. Nel 1988 all'apice del suo successo, decide di prendersi un periodo di pausa dal lavoro, e dopo aver interrotto la relazione con John Taylor dei Duran Duran, a cui era legata dal 1985, si trasferisce in un kibbutz in Israele, rifiutando persino il ruolo di Bond girl che le era stato offerto. Se non si considera una campagna pubblicitaria per Vichy e per Biotherm, quella che doveva essere solo una pausa momentanea, diverr\u00e0 effettivamente il suo abbandono definitivo dalle scene, all'et\u00e0 di appena 24 anni.\nNel 1990 ritorna a vivere in Danimarca, ed inizia una relazione con l'uomo d'affari Kristian Sandvad, dal quale avr\u00e0 due figli: Ulrikke (1993) e Jans-Kristian (1995). Nel 2000 sposer\u00e0 il musicista Thomas Helmig ed avr\u00e0 un altro figlio, Hugo, nel 1998. Dopo aver tentato la carriera di giornalista, l'ex-modella ha conseguito la laurea in psicologia nel 2002 ed ha pubblicato alcuni libri. Nel 2004 ha vinto il \"BMF Children's Book Award\" e nel 2006 ha ricevuto il Clarin's Most Dynamic Woman Award."}
{"id": "2350665", "revid": "1556025", "url": "https://it.wikipedia.org/wiki?curid=2350665", "title": "Nueva Gerona", "text": "Nueva Gerona \u00e8 una citt\u00e0 cubana dell'Isola della Giovent\u00f9, nonch\u00e9 capitale amministrativa dell'isola.\nLa citt\u00e0 venne fondata nel 1830 per opera di pionieri americani. Nella citt\u00e0 \u00e8 presente un cimitero americano.\nTrasporti.\nIn citt\u00e0 \u00e8 presente l'aeroporto Rafael Cabrera Mustelier."}
{"id": "2350675", "revid": "1543377", "url": "https://it.wikipedia.org/wiki?curid=2350675", "title": "Ian McDonald (scrittore)", "text": "Biografia.\nNato a Manchester nel 1960 da padre scozzese e madre irlandese si \u00e8 trasferito molto piccolo con la famiglia a Belfast, dove ha vissuto fino ad ora.\nHa venduto il suo primo racconto ad una rivista di Belfast a 22 anni e dal 1987 \u00e8 uno scrittore a tempo pieno.\nHa vinto alcuni dei pi\u00f9 prestigiosi premi del settore oltre ad innumerevoli candidature. Si segnala il premio Philip K. Dick nel 1991 per \"King of Morning, Queen of Day\" e il premio Hugo per il racconto \"La moglie del djinn\" (\"The Djinn's Wife\")."}
{"id": "2350676", "revid": "112597975", "url": "https://it.wikipedia.org/wiki?curid=2350676", "title": "Blefarostato", "text": "Il blefarostato \u00e8 uno dispositivo medico utilizzato per mantenere aperte e ferme le palpebre durante gli interventi di visita o di chirurgia all'occhio. \nSi tratta di un particolare tipo di speculum.\nNella cultura di massa.\nQuesto strumento \u00e8 stato utilizzato anche in una celebre scena del film \"Arancia meccanica\" di Stanley Kubrick.\nIl blefarostato appare anche nell'albo a fumetti Bonelli \"Gli occhi e il buio\" di Simeoni, nel quale il protagonista lo utilizza per guardare negli occhi le sue vittime."}
{"id": "2350682", "revid": "1461544", "url": "https://it.wikipedia.org/wiki?curid=2350682", "title": "Equo canone", "text": "Per equo canone si intendeva un canone di locazione degli immobili urbani ad uso abitativo o ad uso commerciale il cui ammontare non \u00e8 lasciato alla libera contrattazione delle parti bens\u00ec \u00e8 stabilito dalla legge, secondo parametri generali, riferiti al tipo di immobile (rurale, ultrapopolare, popolare, economico, civile, signorile), al livello di piano (considerando anche la presenza o meno dell'ascensore), allo stato di conservazione (relativamente anche alle parti comuni dell'edificio), alla zona, alle dimensioni della citt\u00e0.\nIntrodotto in Italia dalla Legge 27 luglio 1978, n. 392 ha imposto il valore locativo degli immobili in funzione di alcuni parametri e coefficienti previsti dalla legge stessa. Tali articoli sono stati abrogati dalla legge n. 431 del 9 dicembre 1998."}
{"id": "2350688", "revid": "22414", "url": "https://it.wikipedia.org/wiki?curid=2350688", "title": "Ademar de Chabannes", "text": ""}
{"id": "2350691", "revid": "1305772", "url": "https://it.wikipedia.org/wiki?curid=2350691", "title": "Ordre de la Lib\u00e9ration", "text": "L'Ordre de la Lib\u00e9ration (\"Ordine della Liberazione\") \u00e8 una decorazione francese concessa agli eroi della liberazione della Francia durante la Seconda guerra mondiale. Essa rappresenta un'onorificenza eccezionale, seconda solo alla \"Legion d'onore\" e concessa solo a un ristrettissimo numero di persone, per lo pi\u00f9 civili, esclusivamente per operazioni in Francia nel secondo conflitto mondiale. Un'altra medaglia, la M\u00e9daille de la R\u00e9sistance, venne creata per una concessione pi\u00f9 larga per quanti avessero operato per la resistenza in patria.\nStoria.\nL'\"Ordre de la Lib\u00e9ration\" venne istituito il 16 novembre 1940 dal generale De Gaulle, che lo concesse per la prima volta sul campo a sette persone a Brazzaville. Lo spirito dell'ordine era quello di \u201cricompensare coloro che, militari o civili, si fossero distinti con atti di eroismo a favore della Francia e del suo impero coloniale durante il conflitto mondiale\u201d.\nNon vi erano criteri di concessione relativi all'et\u00e0, al sesso, al rango o alla nazionalit\u00e0 e poteva essere concessa solo per atti straordinari.\nL'Ordine godeva di un singolo rango col titolo di \"Compagnon de la Lib\u00e9ration\" (\u201cCompagno della Liberazione\u201d). Il generale De Gaulle, fondatore dell'ordine, ne fu l'unico \"Grand Ma\u00eetre\" (\u201cGran Maestro\u201d).\nL'ultima concessione dell'ordine avvenne il 23 gennaio 1946.\nInsegne.\nLa medaglia dell'ordine, detta \"Croix de la Lib\u00e9ration\" (\u201cCroce della Liberazione\u201d), consiste in uno scudo rettangolare in bronzo con un gladio avente una croce di Lorena (simbolo delle forze libere francesi), il tutto accompagnato dal motto latino \u201cPATRIAM SERVANDO VICTORIAM TULIT\u201d sul retro (\u201cDifendendo la patria ottenne la vittoria\u201d). Il nastro, a differenza di molte altre rappresentazioni grafiche, era costituito da un campo verde con quattro strisce nere di cui quelle laterali pi\u00f9 spesse di quelle centrali. I primi nastri, poi, disponevano di strisce diagonali di colore nero sul modello delle medaglie inglesi; dall'agosto-settembre del 1942 in poi, un'ulteriore versione riportava due strisce verticali nere.\nLista dei \"Compagni\" notabili.\nNella storia dell'Ordine vennero concesse 1061 croci (1059 fino al 1946, poi Winston Churchill (1958) e Giorgio VI (1960)):\nPersone.\nTra le 1038 croci concesse alla popolazione, 65 vennero conferite a persone morte prima della fine del conflitto in Francia (8 maggio 1945), 271 ricevettero l'onorificenza postuma e circa 700 sopravvissero alla guerra.\nTra gli insigniti, rilevante fu la presenza di sei donne:\n75 stranieri (o francesi nati all'estero) furono insigniti della Croce della Liberazione, tra cui:\nTra gli stranieri, 4 italiani furono insigniti di questa onorificenza e tutti erano appartenenti alla Legione straniera francese:\nCollegamenti esterni.\nseparatore"}
{"id": "2350695", "revid": "287204", "url": "https://it.wikipedia.org/wiki?curid=2350695", "title": "Nicholas Vansittart", "text": "Biografia.\nEgli fu il quinto figlio di Henry Vansittart (morto nel 1770 o 1771), governatore del Bengala, nato a Bloomsbury nel Middlesex e cresciuto a Bray nel Berkshire. Educato al \"Christ Church College\" dell'Universit\u00e0 di Oxford, si laure\u00f2 nel 1787 e divenne barrister al Lincolns Inn.\nInizi\u00f2 la sua carriera pubblica scrivendo \"pamphlet\" in difesa del governo di William Pitt, specialmente dal punto di vista finanziario, e nel maggio del 1796 divenne membro del parlamento per la circoscrizione di Hastings, rimanendovi fino al luglio del 1802, quando vi rientr\u00f2 per la circoscrizione di \"Old Sarum\".\nNel febbraio del 1801 venne inviato in missione diplomatica a Copenaghen e subito dopo il suo ritorno, nominato Segretario al Tesoro aggiunto, posizione che tenne fino alle dimissioni di Henry Addington nell'aprile del 1804. Godendo dell'influenza del suo amico, Ernesto Augusto I di Hannover, divenne \"Chief Secretary for Ireland\" sotto il governo Pitt nel gennaio del 1805, dimettendosi poi nel successivo settembre. Con Addington, divenuto visconte Sidmouth, egli partecip\u00f2 ai governi Fox e Grenville come Segretario al Tesoro nel febbraio del 1806, lasciando l'incarico, assieme a Sidmouth, appena prima della caduta del governo nel marzo del 1807.\nDurante i precedenti incarichi, la reputazione di Vansittart come finanziere and\u00f2 gradualmente aumentando. Nel 1809, egli propose e port\u00f2 avanti, senza alcuna opposizione, alla Camera dei Comuni, trentotto risoluzioni su questioni finanziarie, e soltanto la sua lealt\u00e0 a Sidmouth gli imped\u00ec di partecipare al governo di Spencer Perceval come Cancelliere dello Scacchiere nel 1809. Divenne Cancelliere dello Scacchiere quando il conte di Liverpool succedette a Perceval nel maggio del 1812. Abbandonando la circoscrizione di \"Old Sarum\", egli rappresent\u00f2 poi Helston dal novembre del 1806 al giugno del 1812; e dopo essere stato membro di East Grinstead per poche settimane, torn\u00f2 a rappresentare Harwich nell'ottobre 1812.\nQuando Vansittart divenne Cancelliere dello Scacchiere, la nazione venne colpita da notevoli imposizioni fiscali e da un enorme debito pubblico. Ciononostante, la durata delle Guerre napoleoniche lo costrinse per aumentare i dazi sulle merci ed altre tasse, e nel 1813 present\u00f2 un complicato schema per la riduzione del debito.\nNel 1816, dopo il raggiungimento della pace, venne auspicata una drastica riduzione dell'imposizione fiscale, e vi furono grandi proteste quando il Cancelliere dello Scacchiere propose soltanto, senza abolirle, la riduzione delle tasse sui redditi e sulle propriet\u00e0. L'abolizione di queste tasse, comunque, venne presentata in parlamento, e Vansittart venne anche obbligato a restituire la tassa supplementere sul malto, soddisfacendo al conseguente deficit con l'aumento del debito. Dedic\u00f2 molta attenzione al debito pubblico, realizzando reali o supposte economie. Present\u00f2 un elaborato progetto per concedere una pensione a tutti coloro che, appartenenti alla marina e all'esercito, avessero pagato una determinata somma fissa per la durata di 45 anni; ma nessuno fu disposto ad avallare questo progetto, anche se in seguito, un piano modificato, venne approvato.\nVansittart divenne molto impopolare in tutta la nazione, ed egli rassegn\u00f2 le dimissioni nel dicembre 1822. Il suo sistema di finanza venne severamente criticato da Huskisson, Tierney, Brougham, Hume e Ricardo. A seguito delle sue dimissioni Liverpool offr\u00ec a Vansittart il posto di \"Chancellor of the Duchy of Lancaster\". Accettando questa offerta, nel febbraio del 1823, venne creato \"Barone di Bexley\", nella contea del Kent, con la garanzia di una pensione di 3.000 sterline all'anno. Occup\u00f2 la posizione fino al gennaio 1828 quando rassegn\u00f2 le dimissioni. Nella Camera dei Lords, Bexley partecip\u00f2 poco agli affari pubblici, anche se introdusse la \"Spitalfields Weavers Bill\" nel 1823, e vot\u00f2 per la \"Catholic Emancipation\" nel 1824. Si occup\u00f2 con interesse della \"British and Foreign Bible Mission\", della \"Church Missionary Society\" fondando il \"Kenyon College\" alla frontiera occidentale degli Stati Uniti, (il seminario \u00e8 ora denominato \"Bexley Hall\" in suo onore) ed assistette alla fondazione del King's College London.\nFamiglia.\nLord Bexley sopos\u00f2 Isabella Eden (1778-1810), figlia di William Eden, nel luglio 1806 ma non ebbero figli. Egli mor\u00ec a Foots Cray, Kent, l'8 febbraio 1851 non tramandando il titolo che si estinse con lui. La British Library conserva nove volumi di sue carte manoscritte."}
{"id": "2350699", "revid": "253269", "url": "https://it.wikipedia.org/wiki?curid=2350699", "title": "Daniel Cudmore", "text": "Biografia.\nCarriera.\nCudmore \u00e8 famoso per aver recitato il personaggio di Colosso nella saga cinematografica degli X-Men nei film \"X-Men 2\", \"X-Men - Conflitto finale\" e \"X-Men - Giorni di un futuro passato\".\nInterpreter\u00e0 la parte del vampiro Felix in ', ricoprendo poi il ruolo anche in ', ' e '.\nNel 2012 reciter\u00e0 nel film \"The Baytown Outlaws - I fuorilegge\", mentre nel 2016 prende parte a \"Le leggende del tempio nascosto\" e, sempre nello stesso anno, recita in \"Warcraft - L'inizio\".\nNel 2018 ha recitato nel primo episodio della 5 stagione di \" The Flash \"\nVita privata.\n\u00c8 nato e cresciuto a Squamish, nella Columbia Britannica, da genitori inglesi. La madre, Sue Bailey, lavora per la British Columbia Film Commission; il padre, Richard Cudmore, \u00e8 un medico. \u00c8 il secondo di tre figli.\nCudmore ha frequentato la Gannon University ed \u00e8 stato membro della squadra di calcio (2000 - 2002). \u00c8 stato l'attaccante del Rugby Football Club Capilano di Vancouver. Suo fratello maggiore Jamie Cudmore \u00e8 un membro della Nazionale di rugby a 15 del Canada. Anche suo fratello minore, Luca, gioca anche per Capilano RFC. \u00c8 alto 201 cm e pesa 108 kg.\nDoppiatori italiani.\nNelle versioni in italiano dei suoi film, Daniel Cudmore \u00e8 stato doppiato da:"}
{"id": "2350700", "revid": "36426", "url": "https://it.wikipedia.org/wiki?curid=2350700", "title": "Basilica di San Pietro (Riposto)", "text": "La basilica di San Pietro \u00e8 la chiesa madre di Riposto.\nStoria.\nLa Basilica Matrice San Pietro di Riposto fu iniziata il 22 agosto 1808, con Ordinanza del Re Ferdinando III di Sicilia e aperta al culto, completa fino al transetto e senza la cupola e la facciata, la notte di Natale del 1818, dopo essere stata benedetta l'8 dicembre 1818.\nAppena Riposto ottenne l'autonomia comunale da Giarre il 17 aprile 1841, la neonata amministrazione deliber\u00f2 la ripresa dei lavori. Il 15 febbraio 1842 l\u2019Intendente del Vallo di Catania comunicava questo desiderio del Decurionato ripostese al Ministro degli Affari interni del Regno delle Due Sicilie, il quale in data 3 marzo 1842 rispondeva da Napoli autorizzando l\u2019inizio dei lavori che furono affidati alla direzione dell\u2019architetto Luigi Cristaldi, mentre affidarono il progetto della cupola all'architetto catanese Mario Di Stefano, prorettore dell'Universit\u00e0 degli Studi di Catania. I lavori ripresero con il completamento del transetto e del'abside (1851), la costruzione della cupola alta 53 m (1856-1862), e l'ultimazione della facciata in pietra bianca di Comiso (1867-1872), che richiama la facciata della Patriarcale Arcibasilica Lateranense.\nEretta parrocchia il 21 giugno 1869 con sentenza della Magna Curia Arcivescovile di Messina, \u00e8 stata fino al 19 dicembre 1921 l'unica parrocchia della cittadina.\nIl 28 giugno 1913 fu solennemente dedicata dal secondo vescovo di Acireale monsignor Giovanni Battista Arista.\nIl 5 giugno del 1967, su richiesta del vescovo di Acireale monsignor Pasquale Bacile, papa Paolo VI la elev\u00f2 alla dignit\u00e0 di basilica minore pontificia con lettera apostolica \"Principi Apostolorum\", in occasione del 19\u00ba centenario del martirio dell'apostolo Pietro.\nEsterno.\nNel progetto originario era prevista la collocazione di nove statue e la costruzione di un campanile. Il 9 aprile 2010 sono state collocate sul frontespizio cinque statue in pietra di Comiso raffiguranti il \"Cristo Redentore\" e gli apostoli \"San Pietro\", \"San Paolo\", \"Sant'Andrea\" e \"San Giovanni\", mentre il campanile non \u00e8 stato mai realizzato.\nLa facciata \u00e8 evidentemente ispirata a quella della Cattedrale di Roma, la Basilica di San Giovanni in Laterano.\nInterno.\nLa chiesa ha un impianto a croce latina ripartita in tre navate per mezzo di pilastri, in stile neoclassico.\nAltare maggiore.\nPresbiterio delimitato da balaustra e sopraelevato rispetto all'aula liturgica. Di pregio \u00e8 l'altare maggiore in marmo con gli scranni in legno di noce di fine Ottocento.\nOrgano.\nL'organo a canne presente fu costruito nel 1877 dalla ditta Jaquot-Jeanpierre di Rambervillers (Vosgi) e restaurato nel 1990 dalla ditta Ruffatti di Padova."}
{"id": "2350702", "revid": "1305772", "url": "https://it.wikipedia.org/wiki?curid=2350702", "title": "Confessioni di un malandrino", "text": "Confessioni di un malandrino \u00e8 un brano musicale cantato da Angelo Branduardi, contenuto nel suo secondo album \"La luna\" del 1975. Il testo \u00e8 frutto di una traduzione e adattamento dello slavista Renato Poggioli (su musica dello stesso Branduardi) di una poesia del 1920 del poeta russo Sergej Esenin, intitolata \"Confessioni di un teppista\" (in russo \u0418\u0441\u043f\u043e\u0432\u0435\u0434\u044c \u0445\u0443\u043b\u0438\u0433\u0430\u043d\u0430).\nIl brano \u00e8 stato ripubblicato nel 1980 nell'album \"Gulliver, la luna e altri disegni\" ed \u00e8 contenuta nelle raccolte \"Collezione\" (1986), \"Confessioni di un malandrino. Il meglio di Angelo Branduardi\" (1991) in versione remixata, \"Best Of\" (1992), \"Confesiones de un malandrin\" (1993) cantata in spagnolo, \"Studio Collection\" (1998), \"The Platinum Collection\" (2005).\nCaparezza, nel suo primo album \"?!\", inserisce un campionamento nel suo singolo \"La fitta sassaiola dell'ingiuria\", il cui ritornello \u00e8 un campionamento della strofa (la seconda met\u00e0 della prima) che contiene anche il titolo poi scelto dal rapper pugliese. Alla fine del brano ne viene riproposta anche un'altra strofa."}
{"id": "2350703", "revid": "19933", "url": "https://it.wikipedia.org/wiki?curid=2350703", "title": "Huey Tlatoani", "text": ""}
{"id": "2350706", "revid": "125258630", "url": "https://it.wikipedia.org/wiki?curid=2350706", "title": "Storia degli Aztechi", "text": "Gli Aztechi furono una civilt\u00e0 precolombiana mesoamericana del Messico centrale, esistita nel XIV, XV e XVI secolo. Si riferivano a se stessi col nome di Mexica (pronunciato: me\u02c8\u0283ika\u0294). La repubblica del Messico e la sua capitale, Citt\u00e0 del Messico, prendono il nome dal termine \"Mexica\".\nLa capitale dell'impero azteco era Tenochtitl\u00e1n, fondata su un'isola situata all'interno del lago di Texcoco. Citt\u00e0 del Messico \u00e8 stata costruita sulle rovine di Tenochtitlan. La colonizzazione spagnola delle Americhe raggiunse il cuore dell'impero durante il regno di \"Huey Tlatoani\", Montezuma. Nel 1521 Hern\u00e1n Cort\u00e9s, alleato con un esercito di nativi americani che sovrastava numericamente gli Aztechi, conquist\u00f2 l'impero grazie ad una guerra basata su malattie, assedi, psicologia e combattimento diretto.\nOrigini degli Aztechi.\nLa leggendaria casa degli Aztechi era Aztl\u00e1n, un termine in lingua nahuatl che significa \"luogo dell'airone\". Solitamente si pensa che Aztlan fosse situata da qualche parte a nord della Valle del Messico; alcuni esperti la posizionano tra Messico nordoccidentale e sudovest degli Stati Uniti, mentre altri la considerano un luogo mitico, dato che Aztlan pu\u00f2 anche essere tradotto con \"luogo di origine\".\ngli aztechi erano dei guerrieri precolombiani\nQualunque cosa li abbia convinti ad abbandonare Aztlan, i Mexica giunsero nella valle del Messico a met\u00e0 del XIII secolo. La leggenda di questi viaggi viene raccontata in numerosi codici aztechi.\nGli Aztechi arrivano nella Valle del Messico.\nNel XIII secolo, nella Valle del Messico, esistevano numerose Citt\u00e0-Stato tra cui Chalco, Xochimilco, Tlacopan, Culhuacan e Atzcapotzalco. Le pi\u00f9 potenti erano Culhuacan, situata sulla costa meridionale del lago di Texcoco, e Atzcapotzalco, su quella occidentale.\nQuando arrivarono i Mexica, essendo una trib\u00f9 seminomade, non avevano posto in cui andare. Attorno al 1248 fondarono il loro primo insediamento su Chapultepec, una collina sulla costa occidentale del lago, in cui si trovavano numerose sorgenti.\nI Tepanechi di Azcapotzalco cacciarono i Mexica da Chapultepec, e nel 1299 il capo di Culhuacan, Cocoxtli, diede loro il permesso di colonizzare l'arida zona di Tizaapan. Qui, tramite i matrimoni, si fusero con la cultura di Culhuacan.\nNell'anno 1323 chiesero al nuovo re di Culhuacan, Achicometl, la figlia, in modo da farla diventare la dea Yaocihuatl. All'insaputa del re, i Mexica stavano progettando di sacrificarla. I Mexica credevano che facendolo la principessa si sarebbe unita agli altri dei, diventando essa stessa una dea. Durante una festa serale, un sacerdote si present\u00f2 indossandone la pelle nel corso di un rituale. Il re ed il popolo di Culhuacan furono terrorizzati da questa cosa, ed esiliarono i Mexica.\nObbligati a fuggire, nel 1325 giunsero su una piccola isola del lato occidentale del lago Texcoco, dove iniziarono a costruire la propria citt\u00e0, Tenochtitlan, allargando il terreno fino a renderlo un'ampia isola artificiale. Si dice che fosse stato lo stesso dio azteco Huitzlipochtli ad ordinare agli Aztechi di fondare la citt\u00e0 nel punto in cui avrebbero visto un'aquila, su un cactus, con un serpente tra le zampe. Gli Aztechi, a quanto pare, videro la scena sulla piccola isola che poi divenne Tenochtitlan. Questa visione \u00e8 ancora ricordato nello stemma del Messico.\nUn secondo gruppo Mexica si insedi\u00f2 nella parte settentrionale dell'isola, creando Tlatelolco. Originariamente si trattava di un regno Mexica indipendente, ma alla fine fu assorbito da Tenochtitlan, venendo trattato come un \"quinto\" quadrante. La famosa piazza del mercato descritta da Hern\u00e1n Cort\u00e9s e Bernal D\u00edaz del Castillo era quella di Tlatelolco.\nNel 1376 i Mexica elessero il loro primo \"tlatoani\", Acamapichtli, seguendo le tradizioni apprese dai Culhuacan.\nEspansione degli Aztechi.\nAll'inizio i Mexica si offrivano come mercenari nelle guerre che coinvolgevano diversi stati Nahua.\nTra il 1376 ed il 1427 i Mexica erano vassalli di Azcapotzalco. I re aztechi Acamapichtli, Huitzil\u00edhuitl e Chimalpopoca erano, di fatto, assoggettati a Tezoz\u00f3moc, il re tepaneco di Azcapotzalco.\nQuando Tezozomoc mor\u00ec nel 1426, il figlio Maxtla ascese al trono di Azcapotzalco. Poco dopo Maxtla assassin\u00f2 Chimalpopoca, re azteco. Nel tentativo di sconfiggere Maxtla, il successore di Chimalpopoca, Itzc\u00f3atl, si alle\u00f2 con Nezahualc\u00f3yotl, re esiliato di Texcoco. Questa coalizione rappresent\u00f2 la nascita della Triplice alleanza azteca.\nItzc\u00f3atl, Nezahualc\u00f3yotl ed i loro alleati assediarono Azcapotzalco, catturarono Maxtla e lo sacrificarono.\nTriplice alleanza azteca.\nLa Triplice alleanza di Tenochtitlan, Texcoco e Tlacopan avrebbe, nei successivi cento anni, dominato la Valle del Messico estendendo il proprio potere dal Golfo del Messico alle coste del Pacifico. Fin dall'inizio della Triplice Alleanza, Tenochtitlan era quella incaricata del servizio militare e delle conquiste, mentre le altre due avevano altre responsabilit\u00e0. Questo dominio militare di Tenochtitlan port\u00f2 gradualmente la citt\u00e0 a diventare il cardine dell'alleanza.\nIl regno di Itzcoatl (1427-1440).\nIl primo tlatoani della Triplice Alleanza fu Itzcoatl che, assieme al collega texcocano Nezahualc\u00f3yotl, inizi\u00f2 ad espandere il territorio verso sud, conquistando le citt\u00e0 di lingua Nahuatl come \"Cuauhnahuac\" (oggi Cuernavaca) e verso \"Huexotla\", \"Coatlinchan\" e \"Tepoztlan\" nell'odierno stato di Morelos, allora dominato dai Tlahuica. In questo periodo furono soggiogate anche le citt\u00e0 situate sulla costa del lago, quali Xochimilco, Culhuacan e Mixquic.\nMotecuhzoma I e Tlacaelel (1440-1469).\nDue dei primi architetti dell'impero azteco furono i fratellastri Tlacaelel e Motecuhzoma I. Erano figli di Huitzil\u00edhuitl, terzo \"Hueyi Tlatoani\", fratellastri di Chimalpopoca, quarto \"Hueyi Tlatoani\" e nipoti di Itzc\u00f3atl, il quinto. Motecuhzoma I prese il posto di Itzcoatl divenendo il sesto \"Hueyi Tlatoani\" nel 1449. Tlacaelel fu in realt\u00e0 colui che reggeva il regno, e riform\u00f2 sia lo stato azteco che la sua religione.\nMotecuhzoma I diede inizio ad una seria campagna espansionistica. Per prima cosa avrebbe dovuto riconquistare le citt\u00e0 catturate da Itzcoatl ma che, in seguito, si erano ribellate. Chiese a molte altre piccole citt\u00e0 di contribuire alla costruzione di un nuovo Grande Tempio, e solo Chalco si rifiut\u00f2, il che convinse Motecuhzoma a muovergli guerra per molti anni. Conquist\u00f2 il territorio Huasteco con la scusa di dare sicurezza ai mercanti della zona, per poi attaccare i Mixtechi di Coixtlahuaca. Coixtlahuaca fu conquistata con successo nonostante il suo re, Atonal, avesse ricevuto aiuto militare dagli stati Nahua di Tlaxcala e Huexotzinco, anch'essi nemici degli Aztechi. Dopo la caduta di Coixtlahuaca molti artigiani Mixtechi furono deportati nella capitalerso le citt\u00e0 Totonacan di Vera Cruz conquistando \"Xalapa\", \"Cosamaloapan\", Cotaxtla (l'odierna Cuetlachtlan), Ahuilizapan (l'odierna Orizaba), per poi dirigersi a nord in territorio Huasteco conquistando Tuxpan e Xilotepec.\nTlacaelel.\nTlacaelel fu uno di primi architetti dell'impero azteco. Divenuto importante durante la guerra contro Tepanec alla fine della decade del 1420, Tlacaelel divenne una sorta di Gran Visir durante i regni di quattro \"Hueyi Tlatoani\", fino alla morte giunta nel 1487.\nTlacaelel ripropose il concetto di Aztechi come popolo prescelto, elevando il dio/eroe tribale Huitzilopochtli al vertice del pantheon degli dei. Insieme a questo, Tlacaelel aument\u00f2 il livello e l'importanza del sacrificio umano, particolarmente nel periodo di disastri naturali che inizi\u00f2 nel 1446 (secondo Dur\u00e1n). Durante il regno di Motecuhzoma I, istig\u00f2 le guerre dei fiori nelle quali gli Aztechi combatterono contro Tlaxcala ed altre citt\u00e0-stato Nahua.\nPer rafforzare la nobilt\u00e0 azteca, aiut\u00f2 nella creazione di leggi sui costumi e sulle usanze, proibendo ai cittadini comuni di indossare certi ornamenti quali spille da labbra, bracciali in oro e mantelli in cotone.\nAll'inizio del comando di Tlacaelel i Mexica erano vassalli. Alla fine erano diventati gli Aztechi, capi di un impero espansionistico socialmente stratificato.\nI regni di Axayacatl (1469-1481) e Tizoc (1481-1486).\nIl figlio di Motecuhzoma I, Axayacatl, ascese al trono nel 1469. Durante il suo regno Tenochtitlan assorb\u00ec il regno di Tlatelolco. La sorella di Axayacatl ne spos\u00f2 il \"tlatoani\" e, come pretesto di guerra, Axayacatl dichiar\u00f2 che era stata maltrattata.\nConquist\u00f2 le citt\u00e0 di Matlatzinca e Mazahua nel Tollocan, e Ocuillan e Malinalco nella parte occidentale della Valle del Messico.\nA questo punto Tenochtitlan sub\u00ec una breve guerra civile quando la citt\u00e0 di Tlatelolco, considerata parte di Tenochtitlan dagli Aztechi, si ribell\u00f2 guidata dal tlatoani Moquihuix, il quale si era alleato con gli antichi nemici di Tenochca, Chalca, Tlaxcalteca, Chololteca e Huexotzinca. I Tlatelolca furono sconfitti e Axayacatl ordin\u00f2 l'esecuzione di tutti i re che li avevano aiutati, compreso quello di Xochimilco.\nNel 1479, nel corso della campagna ad ovest, pat\u00ec una sconfitta senza precedenti ad opera dei Tarascani a Tzintzuntz\u00e1n. Si tratt\u00f2 della prima grande sconfitta degli Aztechi; una volta ripresosi consolid\u00f2 il controllo sulla regione Huasteca conquistata dal predecessore.\nNel 1481 regn\u00f2 brevemente T\u00edzoc, figlio di Axayacatl, ma il suo periodo fu macchiato dall'umiliazione ricevuta durante la guerra di incoronazione: combattendo gli Otomi a Metztitlan port\u00f2 a casa solo 40 prigionieri da sacrificare durante la cerimonia di incoronazione. Dopo questa sconfitta, Tizoc dovette principalmente mantenere il controllo dei territori gi\u00e0 conquistati, e non riuscendo a conquistare nuove citt\u00e0 fu sostituito, e probabilmente avvelenato, dal giovane fratello Ahuitzotl.\nRegno di Ahuitzotl (1486-1502).\nLa politica espansionistica dell'impero tocc\u00f2 il culmine durante il regno di Ahuitzotl. Durante la sua guerra di incoronazione combatt\u00e9 i Chontales nei territori messicani occidentali sconfiggendo Toluca, Malinalco e Xilotepec. Invit\u00f2 i re dagli stati ancora indipendenti dei Tarascani, Tlaxcaltechi e Huexotzinca alla cerimonia di allargamento del Templo Mayor, e tutti loro assistettero ad un aumento senza precedenti della quantit\u00e0 di sacrifici umani e di offerte. Condusse spedizioni punitive contro le citt\u00e0 ribelli della costa del Golfo. Conquist\u00f2 ampi territori nell'istmo di Tehuantepec, ed a sud fino a Xoconosco nell'odierno Chiapas. Eresse una serie di fortificazioni e casematte lungo le frontiere dei regni indipendenti di Tlaxcaltechi e Tarascani. Rimangono tuttora alcune rovine di queste fortificazioni, come ad esempio quelle ad Oztuma a Guerrero, Quauhquechula a Puebla ed il sito azteco meglio conservato, ovvero quello di Malinalco.\nRegno di Montezuma Xocoyotzin.\nMontezuma fu, nonostante molte fonti lo dipingano diversamente, un valoroso guerriero che ampli\u00f2 il sistema dei vassalli, e che consolid\u00f2 le conquiste fatte dai predecessori oltre a conquistare nuovi territori. Le sue campagne giunsero a sud fino a Tapachula nella regione di Soconusco ed allo stato Maya Chontal di Xicallanco a Tabasco. Solo gli arcinemici di Tlaxcala, Huexotzinco ed i Tarascani si salvarono, cos\u00ec come i regni Mixtechi di Tututepec e Yopitzinco che non interessavano agli Aztechi. Possiamo quindi dire che l'impero azteco aveva raggiunto la sua massima estensione nel momento in cui arrivarono gli spagnoli, nel 1519. In alcune fonti si dice che Montezuma e gli Aztechi pensavano che l'arrivo degli spagnoli fosse da collegare al ritorno del dio esiliato, Quetzalcoatl, che si diceva sarebbe tornato pallido e con la barba.\nCaduta dell'impero azteco.\nGli Aztechi furono conquistati dalla Spagna nel 1521, dopo un lungo assedio portato alla capitale, dove buona parte della popolazione mor\u00ec a causa della fame e del vaiolo. Cort\u00e9s, con quasi 500 spagnoli, non combatt\u00e9 da solo ma con al fianco circa 150\u00a0000 o 200\u00a0000 alleati provenienti da Tlaxcala ed altri vassalli degli Aztechi. Non fu difficile per Cort\u00e9s trovare alleati, gli Aztechi erano generalmente odiati dalle citt\u00e0-stato confinanti. Cuauht\u00e9moc, l'ultimo \"Hueyi Tlatoani\" si arrese a Cort\u00e9s il 13 agosto 1521.\nPassarono altri sessant'anni prima che gli spagnoli completassero la conquista della Mesoamerica (le guerre Chichimeca), un processo che potrebbe aver richiesto ancora pi\u00f9 tempo se tre epidemie separate non avessero decimato la popolazione indigena. La conquista spagnola dello Yucat\u00e1n richiese circa 170 anni.\nDopo la caduta di Tenochtitlan, molte culture mesoamericane rimasero intatte. Infatti la conquista degli Aztechi non ebbe effetti immediati sulle culture vicine. Se non altro, la libert\u00e0 dal giogo azteco fu considerata uno sviluppo positivo dalle altre culture centro-americane.\nCome alleati degli spagnoli, i Tlaxcalani si guadagnarono pi\u00f9 potere. Gli spagnoli ruppero questa alleanza solo decenni dopo.\nDestino dell'impero azteco sotto il dominio spagnolo.\nL'intenzione dichiarata di Cort\u00e9s era quella di mantenere la struttura dell'impero azteco. All'inizio sembr\u00f2 che gli Aztechi potessero sopravvivere sotto al dominio spagnolo. I ceti pi\u00f9 abbienti furono inizialmente considerati nobili (al giorno d'oggi il titolo di Duca di Montezuma appartiene ad una nobile famiglia spagnola). Questi nobili impararono lo spagnolo, e a molti fu insegnato a scrivere in caratteri romani. Alcuni degli scritti sopravvissuti sono stati cruciali per lo studio della cultura azteca. Inoltre i primi missionari si sforzarono di imparare la lingua nahuatl ed alcuni, come Bernardino de Sahag\u00fan, cercarono di imparare il pi\u00f9 possibile della loro cultura.\nTutto poi cambi\u00f2 rapidamente. Non solo si viet\u00f2 agli indigeni di trasmettersi la loro cultura, ma fu anche vietato loro di scrivere e leggere lo spagnolo e, per legge, furono considerati allo stato di minorenni.\nImpatto delle epidemie sull'impero azteco.\nLa prima epidemia, causata dal vaiolo, scoppi\u00f2 nel 1520-1521, e decim\u00f2 la popolazione di Tenochtitlan rivelandosi decisiva per la resa della citt\u00e0. Altre due epidemie, di vaiolo (1545-1548) e tifo (1576-1581) colpirono la Mesoamerica.\nIntere citt\u00e0 sparirono, le terre furono abbandonate, le strade vennero chiuse e gli eserciti distrutti. Gli spagnoli, nel tentativo di aumentare la popolazione in calo verticale, fusero i sopravvissuti delle piccole citt\u00e0 integrandoli in quelle pi\u00f9 grandi. Questo ruppe il potere delle classi abbienti, eliminando la coerenza della societ\u00e0 indigena. Inoltre, gli indigeni raccolti nelle grandi citt\u00e0 si ammalavano pi\u00f9 facilmente per le epidemie, a causa dell'alta densit\u00e0 della popolazione.\nPrima dell'inizio della conquista, la popolazione veniva stimata in circa 15 milioni di persone; nel 1550 si parlava di 4 milioni, e di meno di 2 nel 1581. La Nuova Spagna del XVII secolo era una nazione spopolata, e molte civilt\u00e0 mesoamericane furono spazzate via.\nPer avere abbastanza forza lavoro, gli spagnoli iniziarono ad importare schiavi neri, ed alla fine molti di loro si mescolarono alla preesistente popolazione."}
{"id": "2350713", "revid": "21880", "url": "https://it.wikipedia.org/wiki?curid=2350713", "title": "Ceiba insignis", "text": "Ceiba insignis \u00e8 una pianta della famiglia Malvaceae (attribuita in passato alle Bombacaceae), diffusa in Ecuador e Per\u00f9."}
{"id": "2350717", "revid": "23668037", "url": "https://it.wikipedia.org/wiki?curid=2350717", "title": "Cianuri", "text": ""}
{"id": "2350719", "revid": "6923", "url": "https://it.wikipedia.org/wiki?curid=2350719", "title": "Tal-Grig Erevan", "text": "Il Tal-Grig Erevan (o Tal Grig Erevan) \u00e8 una squadra di calcio a 5 armena che milita nel campionato armeno di calcio a 5.\nHa vinto un titolo nazionale nel 2005 e due coppe nazionali nel 2004 e 2005. Ha disputato la UEFA Futsal Cup nella stagione 2005/06 dove giunse al tabellone principale, rimanendo esclusa nel girone con , Aramis Futsal Club e Ararat Nicosia."}
{"id": "2350720", "revid": "101175", "url": "https://it.wikipedia.org/wiki?curid=2350720", "title": "Gauloises Yamaha Tech 3", "text": ""}
{"id": "2350721", "revid": "729019", "url": "https://it.wikipedia.org/wiki?curid=2350721", "title": "Torre normanna (Tricarico)", "text": "La torre normanna di Tricarico \u00e8 una torre che costituiva il cosiddetto \"maschio\" del castello del quale faceva parte. Venne dichiarata monumento nazionale nel 1931. Nell'ambito del patrimonio architettonico della citt\u00e0 costituisce, insieme con la cattedrale ed il palazzo ducale, uno degli elementi pi\u00f9 importanti.\nDescrizione.\nAlta 27 metri, con pareti che superano, in diversi punti, i 5 metri di spessore, orlata di beccatelli, caditoie e archetti di coronamento, si sviluppa su 4 livelli e svetta sulla parte sommitale di un costone roccioso sul quale \u00e8 edificato il quartiere Monte.\nStoria.\nLa torre era il maschio del castello del quale faceva parte. Il solo castello venne donato alle Clarisse nel 1333 per istituirvi un monastero, mentre la torre continu\u00f2 ad avere una funzione militare fino al Seicento, in quanto inserita nel sistema difensivo della citt\u00e0 fortificata. Il castello, posto all'estremo margine sud della citt\u00e0, venne ceduto alle Clarisse a seguito del trasferimento dei feudatari in un nuovo castello (oggi palazzo ducale) collocato al centro dell'abitato. In epoca angioina venne costruita alla sua base una \"scarpa\" per rafforzarne le capacit\u00e0 di difesa.\nFino al 1605 (epoca cui risale la stampa di Tricarico inserita nella raccolta \"totius urbium praecipuarum mundi\") vi era ancora buona parte della merlatura, in seguito eliminata.\nDalla sua sommit\u00e0 si domina un territorio molto vasto che si spinge, verso NNO (nord, nord-ovest), fino al monte Vulture e, verso NE (nord-est), fino alla Puglia."}
{"id": "2350722", "revid": "184925", "url": "https://it.wikipedia.org/wiki?curid=2350722", "title": "Franco Caudullo", "text": ""}
{"id": "2350729", "revid": "123054071", "url": "https://it.wikipedia.org/wiki?curid=2350729", "title": "Zante (citt\u00e0)", "text": "Zante (, \"Z\u00e1kynthos\") \u00e8 una citt\u00e0 greca situata nella periferia delle Isole Ionie di abitanti al censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 406\u00a0km\u00b2 e la popolazione \u00e8 passata da a abitanti.\nIl territorio comunale comprende l'isola omonima pi\u00f9 le isole Strofadi\nLocalit\u00e0.\nGli ex comuni facenti ora parte di Zante sono:"}
{"id": "2350731", "revid": "129019", "url": "https://it.wikipedia.org/wiki?curid=2350731", "title": "CD Blanes", "text": ""}
{"id": "2350734", "revid": "21880", "url": "https://it.wikipedia.org/wiki?curid=2350734", "title": "Chorisia insignis", "text": ""}
{"id": "2350741", "revid": "599013", "url": "https://it.wikipedia.org/wiki?curid=2350741", "title": "Alessandro Mori Nunes", "text": "Caratteristiche tecniche.\nGiocava come terzino destro.\nCarriera.\nCresciuto nelle giovanili del Flamengo, ha giocato per Palmeiras, Cruzeiro e Gr\u00eamio. Alessandro ha anche disputato il Campeonato Brasileiro S\u00e9rie A 2007 con il Santos, non rinnovando il contratto e firmando per il Corinthians nel 2008."}
{"id": "2350742", "revid": "124123", "url": "https://it.wikipedia.org/wiki?curid=2350742", "title": "Alexander Shabalov", "text": "Inizi\u00f2 la sua carriera nella ex-Unione Sovietica, vincendo nel 1982 il campionato sovietico Under-16. Suoi allenatori sono stati Vladimir Bagirov e il suo concittadino Michail Tal'. Nel 1988 decise di intraprendere una carriera negli scacchi e dopo tre anni ottenne il titolo di Grande Maestro.\nNel 1992 partecip\u00f2 con la squadra lettone alle olimpiadi di Manila. Nel corso dello stesso anno, a causa di disordini politici nel suo paese d'origine, si trasfer\u00ec negli Stati Uniti stabilendosi a Pittsburgh, dove vive tuttora.\nDal 1994 al 2004 partecip\u00f2 con la squadra americana ad altre quattro olimpiadi, vincendo la medaglia d'argento di squadra \nnel 1998 alle olimpiadi di \u0116lista.\nShabalov vinse quattro volte il campionato degli Stati Uniti: nel 1993 (alla pari con Alex Yermolinsky), 2000 (con Joel Benjamin e Yasser Seirawan, 2003 e 2007. Nel 2019 ha inoltre vinto il Campionato statunitense seniores.\nNel 2002 partecip\u00f2 alla finale del Campionato del mondo di scacchi FIDE di Mosca. Vinse al primo turno contro Grigorij Kajdanov, ma perse nel secondo contro Aleksandr Chalifman.\nTra i suoi successi di torneo: le vittorie nel nell'open di Chicago nel 2003 e nell'U.S. Open Championship del 1993 e 2015.\nFino al 2007 ha gestito a Pittsburgh la \"House of Chess\", un negozio di libri e articoli scacchistici in cui dava regolarmente lezioni di scacchi.\nIl suo massimo rating Elo \u00e8 stato di 2645 punti, ottenuto nel luglio 1998."}
{"id": "2350748", "revid": "2036605", "url": "https://it.wikipedia.org/wiki?curid=2350748", "title": "Drama (Tracia)", "text": "Drama () \u00e8 un comune della Grecia situato nella periferia della Macedonia Orientale e Tracia (unit\u00e0 periferica di Drama) con 57.367 abitanti secondo i dati del censimento 2001.\nA seguito della riforma amministrativa detta piano Kallikratis in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 840\u00a0km\u00b2 e la popolazione \u00e8 passata da 55.632 a 57.367 abitanti\nStoria.\nL'attuale citt\u00e0 di Drama si svilupp\u00f2 in epoca bizantina sul luogo di una preesistente citt\u00e0 dell'epoca classica. Non si conosce il nome della citt\u00e0 originaria, n\u00e9 si \u00e8 in grado di definire esattamente i tempi e i modi in cui la citt\u00e0 medievale si sostitu\u00ec a essa. A partire dal XII secolo la citt\u00e0 di Drama comincia a essere citata con una certa frequenza nelle fonti storiche dell'epoca. Il viaggiatore andaluso Beniamino di Tudela che la visit\u00f2 in quell'epoca riferisce di avervi trovato un'importante comunit\u00e0 ebraica.\nLo storico bizantino Niceforo Gregora racconta che la prima moglie dell'imperatore Andronico II Paleologo (1282-1328), Irene, recatasi da Salonicco a Drama per visitarvi alcune terre di sua propriet\u00e0 si ammal\u00f2 e mor\u00ec in quella citt\u00e0. Pi\u00f9 tardi il suo corpo venne trasportato a Costantinopoli, ove fu inumato nel Convento del Pantokrator. Durante le lotte interne che caratterizzarono il regno dell'imperatore Giovanni VI Cantacuzeno (1341-1355) il re di Serbia Stefano Dusci\u00e0n si impadron\u00ec della citt\u00e0 e della zona cisrcostante, spingendo il dominio serbo nella regione fino alla citt\u00e0 di Filippi e al golfo di Christoupolis (oggi Kavala).\nPi\u00f9 tardi la citt\u00e0 cadde sotto la dominazione ottomana. Non si conosce la data esatta della conquista ottomana della citt\u00e0, ma essa deve essere posta dopo la battaglia dell'Evros (1371).\nBibliografia.\nLemma \"DRAMA\" della \u0395\u03b3\u03ba\u03c5\u03ba\u03bb\u03bf\u03c0\u03b1\u03af\u03b4\u03b5\u03b9\u03b1 \u03a0\u03ac\u03c0\u03c5\u03c1\u03bf\u03c2-\u039b\u03b1\u03c1\u03bf\u03cd\u03c2-\u039c\u03c0\u03c1\u03b9\u03c4\u03ac\u03bd\u03bd\u03b9\u03ba\u03b1, volume XXI, pagg. 316-317, ed. Papyros, Atene 1986."}
{"id": "2350752", "revid": "124157860", "url": "https://it.wikipedia.org/wiki?curid=2350752", "title": "Episodi di The Office (prima stagione)", "text": "La prima stagione della serie televisiva statunitense The Office \u00e8 andata in onda negli Stati Uniti d'America dal 24 marzo al 26 aprile 2005 sul canale NBC.\nIn Italia \u00e8 stata trasmessa dal 27 marzo 2006 dal canale satellitare Fox.\nIn chiaro la stagione \u00e8 stata trasmessa dal 21 novembre al 5 dicembre 2012 in prima serata su Italia 2, mentre il primo episodio \u00e8 stato trasmesso sempre il 21 novembre in orario pomeridiano, come anteprima di lancio, sul canale Italia 1.\nUn capo esemplare.\nTrama.\nNella sede di Scranton, Pennsylvania, della Dunder Mifflin, azienda statunitense impegnata nel settore della vendita di carta, prendono avvio le riprese di un documentario incentrato sulla vita d'ufficio, e sull'amministrazione della filiale stessa ad opera del \"regional manager\" Michael Scott (Steve Carell). Fanno la loro prima comparsa i vari membri dell'ufficio, tra cui Pam Beesly (Jenna Fischer), una segretaria con la passione per il disegno, Jim Halpert (John Krasinski), un venditore abituato a tendere scherzi ai propri colleghi, Dwight Schrute (Rainn Wilson), anch'egli venditore nonch\u00e9 assistente al \"regional manager\", e Ryan Howard (B. J. Novak), un impiegato appena assunto a tempo determinato.\nIn apertura di puntata, Michael viene informato dal proprio superiore, Jan Levinson-Gould (Melora Hardin), che la compagnia sta andando incontro ad un ridimensionamento, con possibile chiusura di una delle filiali del nord-est. Tuttavia, Michael, pur informando i dipendenti del rischio di \"downsizing\", d\u00e0 poco peso al problema, dimostrandosi noncurante nei confronti del rendimento generale della propria sede, ed anzi continuando a tormentare come di consueto i propri subordinati con scherzi di dubbio gusto. Nel frattempo, le telecamere mettono in evidenza i comportamenti di Jim, che continua a tendere scherzi a Dwight, e si dimostra molto legato a Pam, con cui spesso si ritrova a parlare in orario lavorativo: presto si deduce che il ragazzo cova un certo interesse per la segretaria, che per\u00f2 \u00e8 fidanzata ufficialmente con Roy Anderson (David Denman), un magazziniere anch'egli della Dunder Mifflin di Scranton, e considera pertanto Jim solamente come un amico molto stretto.\nIntegrazione.\nTrama.\nNegli uffici della Dunder Mifflin sta venendo organizzato il \"Diversity Day\", una ricorrenza atta a sottolineare l'importanza della tolleranza interpersonale sul posto di lavoro: l'azienda manda infatti il signor Brown per tenere una conferenza sul tema della diversit\u00e0. Non convinto dalla conferenza di Brown, Michael decider\u00e0 di organizzare un proprio incontro sulla diversit\u00e0, dimostrando per\u00f2 di avere molti pregiudizi e considerazioni stereotipate nei confronti delle persone di diversa nazionalit\u00e0 ed etnia, come Oscar Martinez (Oscar Nu\u00f1ez) e Kelly Kapoor (Mindy Kaling), impiegati di origini rispettivamente messicana ed indiana. Durante questa seconda seduta, Michael organizza un gioco: assegna ad ogni partecipante una nazionalit\u00e0 o etnia, senza che le stesse persone lo sappiano, con l'obiettivo per ogni partecipante di indovinare la propria \"identit\u00e0\" in base alle descrizioni fornite dagli altri sfidanti, facendo inevitabilmente precipitare gli eventi.\nNel corso della stessa giornata, Jim si ritrova impegnato nella gestione di un affare con il signor Decker, un cliente abituale: Jim stesso sostiene che tale affare, che egli conduce una volta all'anno, gli frutta circa un quarto dei ricavi totali dal proprio incarico. Questa volta, tuttavia, Jim perde il cliente, a causa dell'intromissione di un altro collega, ma un momento di dolcezza con Pam lo consoler\u00e0 completamente.\nUn piano perfetto.\nTrama.\nMichael viene incaricato da Jan di scegliere un nuovo, economico piano di assicurazione sanitaria per i propri dipendenti, ma si rivela riluttante nello scegliere un'opzione che potrebbe risultare svantaggiosa per i lavoratori: decide cos\u00ec di assegnare l'incarico a Dwight. Di fronte alle scelte drastiche di Dwight, Michael promette una sorpresa ai propri dipendenti, per lavarsi le mani dalla faccenda. Tra le varie opzioni tentate invano, il manager decide di offrire a ciascun dipendente dei panini farciti con gelato: gli impiegati continuano tuttavia ad aspettarsi una grossa sorpresa, e Michael finir\u00e0 inevitabilmente per deluderli.\nNel frattempo, a causa dei modi sgarbati di Dwight, che chiede ai propri colleghi di elencare anonimamente i propri problemi sanitari, Jim e Pam decidono di tendergli uno scherzo, inserendo nella lista malattie inventate, scatenando le ire del collega, che si rivolge addirittura a Jan per chiedere invano di poter licenziare Jim.\nFesta di compleanno.\nTrama.\nDi fronte agli spettri dell'accorpamento e della perdita del posto di lavoro, Dwight alza la guardia, e propone di stringere un'alleanza segreta a scopo di sopravvivenza a Jim, che accetta per puro divertimento, arrivando ad assecondare le sue infondate paranoie, con la complicit\u00e0 di Pam. I due spingono infatti Dwight a credere che sia in atto una vera e propria cospirazione che coinvolge anche la sede di Stamford: resosi conto per\u00f2 dello scherzo, Dwight render\u00e0 pan per focaccia a Jim quando quest'ultimo finir\u00e0 vittima di uno scatto di gelosia di Roy.\nMichael, invece, per stemperare il clima di tensione, incarica il \"party planning committee\" dell'ufficio di organizzare una festa di compleanno per Meredith (Kate Flannery), al cui reale compleanno manca per\u00f2 un mese. In occasione della stessa festa, Michael cercher\u00e0 di preparare il biglietto d'auguri pi\u00f9 divertente tra tutti, scegliendo tuttavia battute scadenti che finiranno per mortificare la festeggiata stessa e rovinarle la festa.\nGiochi di potere.\nTrama.\nMichael decide di organizzare una sfida amichevole a pallacanestro tra i propri dipendenti ed i colleghi del magazzino della Dunder Mifflin, capeggiati da Darryl Philbin (Craig Robinson), finendo per mettere in palio un'importante posta: la squadra perdente dovr\u00e0 lavorare di sabato, a causa dell'arrivo del programmato arrivo di alcuni uomini dell'azienda. La squadra dell'ufficio riesce a tenere testa ai magazzinieri, grazie alla bravura di Jim, Ryan e Dwight e nonostante le pessime giocate di Michael e Stanley (Leslie David Baker). Quando la propria squadra va in vantaggio, Michael sfrutta un fallo innocente per dichiarare conclusa la partita: i magazzinieri si accorgono tuttavia dell'inganno, e Michael, spaventato e colto in flagrante, lascia a loro la giornata di riposo.\nPazzi per Katy.\nTrama.\nIn ufficio arriva Katy (Amy Adams), una giovane venditrice di borse, che Michael accoglie con il solo scopo di rimediare un appuntamento con lei. Nel tentativo di flirtare con Katy, Michael la presenta ai vari colleghi d'ufficio, destando gli interessi di Toby Flenderson (Paul Lieberstein), Kevin Malone (Brian Baumgartner), Roy e soprattutto Dwight, che si rivolger\u00e0 a Jim per ricevere consigli su come conquistare Katy, fallendovi completamente. Nel frattempo, Michael riesce a fatica ad invitare Katy per un passaggio a casa a fine giornata, costringendo Ryan ad aiutarlo a sistemare la sua auto.\nNonostante l'iniziale disinteresse nei confronti della nuova arrivata, Jim, convintosi sempre pi\u00f9 di non avere chances con Pam a causa di Roy, decide di farsi avanti con Katy, e rimedia a sorpresa un appuntamento con lei per il weekend. A fine giornata, Jim e Katy si allontanano dagli uffici assieme, sotto lo sguardo deluso di Michael e quello pensieroso di Pam."}
{"id": "2350754", "revid": "122077878", "url": "https://it.wikipedia.org/wiki?curid=2350754", "title": "Carlo Zinato", "text": "Biografia.\nNacque a Torcello, isola della Laguna Veneta settentrionale, terzultimo di undici figli.\nFu ordinato sacerdote nel 1913 e ricevette il dottorato in diritto canonico.\nPreso possesso della diocesi di Vicenza il 7 settembre 1943, vi entr\u00f2 il successivo 8 settembre: subito si trov\u00f2 ad affrontare la caotica situazione conseguente all'armistizio dell'Italia e all'occupazione tedesca.\nDopo la seconda guerra mondiale govern\u00f2 energicamente la diocesi, distinguendosi peraltro per una notevole opera di resistenza culturale di fronte all'aggressione dei valori cattolici, iniziata negli anni cinquanta e sessanta proseguita poi negli anni settanta. Si oppose anche alla creazione di sale da ballo.\nNell'agosto 1945 fond\u00f2 il settimanale diocesano, inizialmente col nome \"La Verit\u00e0\", che dopo due anni divenne \"La Voce dei Berici\".\nDivenne vescovo emerito l'11 settembre 1971, avendo retto la diocesi vicentina per ben 28 anni. Fra le sue opere si ricorda la ricostruzione e riconsacrazione della cattedrale di Vicenza dopo la distruzione bellica e la costruzione del seminario nuovo, che arriv\u00f2 ad ospitare pi\u00f9 di 600 alunni.\nDurante il suo episcopato vi fu l'erezione di molte nuove parrocchie.\nMor\u00ec a Vicenza il 23 giugno 1974 all'et\u00e0 di 83 anni.\nIl suo corpo riposa, in attesa della resurrezione finale in Cristo, nella cripta della Cattedrale di santa Maria Annunziata di Vicenza, accanto agli altri presuli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2350760", "revid": "125185093", "url": "https://it.wikipedia.org/wiki?curid=2350760", "title": "Carbonia", "text": "Carbonia ( IPA: , \"Carb\u00f3nia\" o \"Crab\u00f3nia\" in sardo) \u00e8 un comune italiano di abitanti, capoluogo provvisorio della provincia del Sud Sardegna.\nPrincipale centro abitato del Sulcis, Carbonia \u00e8 la nona citt\u00e0 in Sardegna per numero di abitanti, nonch\u00e9 la pi\u00f9 popolosa della provincia e in generale dell'intero sud-ovest sardo. Il centro nacque negli anni trenta del Novecento per ospitare le maestranze impiegate nelle miniere di carbone che furono avviate in quegli stessi anni nel territorio dal regime fascista per sopperire alle necessit\u00e0 energetiche dell'Italia negli anni dell'autarchia. In particolare Carbonia, il cui nome indica letteralmente il \"luogo\" o la \"terra del carbone\" a testimonianza della sua vocazione mineraria, fu costruita a ridosso della miniera di Serbar\u00ecu, sostituendo l'omonimo comune ottocentesco, il cui borgo \u00e8 ora completamente inglobato come rione sud-orientale della citt\u00e0.\nTerminata l'epopea mineraria, Carbonia \u00e8 diventata centro di servizi per il territorio, basando la sua economia principalmente sul settore terziario e sull'industria, grazie alla vicina area industriale di Portovesme, nel comune di Portoscuso.\nGeografia fisica.\nTerritorio.\nCarbonia \u00e8 uno dei principali centri urbani presenti nel sud-ovest della Sardegna. La citt\u00e0 \u00e8 situata nella storica regione del Sulcis, precisamente nella parte settentrionale, denominata Alto Sulcis, in passato a vocazione mineraria. Carbonia si trova a circa 65\u00a0km a ovest di Cagliari.\nOrografia.\nLa morfologia del territorio \u00e8 in buona parte di bassa collina e pianura, con rilievi di altitudine modesta (tra i quasi 500 metri del colle pi\u00f9 elevato del comune alla decina di metri del punto pi\u00f9 basso del territorio comunale), che nonostante ci\u00f2 vengono impropriamente denominati monti, tra cui monte Sirai (da cui si pu\u00f2 ammirare un panorama sulla laguna di Sant'Antioco e sull'arcipelago del Sulcis (isole di Sant'Antioco e di San Pietro), monte T\u00e0sua, monte Crobu, monte San Giovanni, monte Leone e monte Rosmarino. Il colle pi\u00f9 elevato nel comune \u00e8 il monte San Michele Arenas (in sardo \"Santu Miali\"), alto 492 m s.l.m.. Su questo colle, dove si pu\u00f2 ammirare un vasto e notevole panorama di buona parte del territorio sulcitano costiero e montano, nei pressi dei ruderi della chiesetta di San Michele (ormai scomparsa e forse di origine bizantina), il ricercatore nonch\u00e9 generale Alberto La Marmora pose nel 1839 un punto geodetico centrale e principale per la Sardegna sud-occidentale con collegamenti maggiori (a nord con il monte Linas, a sud-est con Punta Sebera, a sud con capo Teulada, a sud-ovest con l'isola del Toro e ad ovest con Guardia dei Mori nell'isola di San Pietro) e altri collegamenti minori con altri punti del territorio.\nTra i rilievi presenti nel territorio comunale carboniense si ricordano:\nIdrografia.\nDal punto di vista idrografico il comune comprende basilarmente due bacini principali ed altri corsi minori, con l'abitato che \u00e8 attraversato a sud dal rio Santu Milanu e ad est dal suo affluente rio Cannas (ovvero \"rio delle canne\"), due corsi d'acqua a carattere torrentizio come la prevalenza dei corsi d'acqua nel territorio carboniense, i cui alvei (canalizzati nel centro abitato) sono in secca per buona parte dell'anno e terminano nella laguna di Sant'Antioco. Il rio Santu Milanu o Santu Millanu (che significa rio \"San Gemiliano\", santo del I o II secolo d.C. originario di Cagliari) era denominato nelle carte catastali dell'Ottocento \"riu Bau Baccas\" (\"guado delle vacche\"). Ad essi si aggiunge il rio Flumentepido (che significa \"fiume tiepido\", dalla vicinanza del suo corso alle sorgenti ipotermali di Aquas Callentis, ovvero \"acque calde\" in sardo), che scorre poco pi\u00f9 a nord all'esterno del centro urbano di Carbonia e che attraversa alcune delle frazioni del comune. Scorre per un breve tratto nel territorio comunale anche il rio Cixerri (idronimo che deriverebbe da \"sicherru\", secco), uno dei principali corsi d'acqua della Sardegna meridionale avente foce nello stagno di Cagliari. Tra i corsi d'acqua minori si segnalano i rii Gutturu Nieddu e Is Ulmus, nei pressi degli omonimi colli.\nClima.\nIl clima \u00e8 di tipo mediterraneo, con temperature che variano tra i 10\u00b0 medi di gennaio alle punte di 36\u00b0 a luglio e precipitazioni di norma contenute e comprese tra l'autunno e la primavera, mentre in estate si registrano frequenti fenomeni di siccit\u00e0. In generale il territorio \u00e8 influenzato dai venti che sono quasi sempre presenti; in particolare predomina il maestrale che ha l'effetto di mitigare la calura estiva ma che nelle altre stagioni non di rado provoca parecchi danni per le sue forti raffiche, che possono tranquillamente superare i 100\u00a0km/h.\nStoria.\nIl periodo antecedente la fondazione della citt\u00e0.\nDal periodo preistorico fino al dominio spagnolo.\nPur essendo la citt\u00e0 di Carbonia una delle pi\u00f9 giovani d'Italia il suo territorio, corrispondente a buona parte del dismesso bacino carbonifero del Sulcis, \u00e8 ricco di numerose testimonianze preistoriche e storiche, relative alle civilt\u00e0 e alle popolazioni presenti in questa zona della Sardegna. Nel territorio di Carbonia \u00e8 attestata la presenza di una delle pi\u00f9 antiche civilt\u00e0 preistoriche della Sardegna, denominata di \u201cSu Carroppu\u201d, risalente al Neolitico Antico (5700 \u2013 5000 a.C.), che prende nome dall'omonimo riparo sottoroccia, gi\u00e0 frequentato nel Mesolitico, vicino all'antica borgata agro-pastorale di Sirri, a nord-est del centro urbano di Carbonia. Successivamente diverse civilt\u00e0 preistoriche (partendo dal Neolitico Medio fino all'Et\u00e0 del ferro) si affermano in questo territorio, documentate dai reperti archeologici in numerose grotte e in siti del comune, tra i quali si ricordano le grotte \u201cdell'Ospedale\", la \u201cdi Barbusi\", la grotta sepolcrale \u201cBaieddus de Sa Sedderenciu\u201d o eneolitica di \u201cSu Cungiadeddu de Serafini\u201d a Tan\u00ec, la \u201cgrotta di Serbariu\u201d, quelle \u201cdi Polifemo\u201d, \u201cSa Dom'e S'Orcu\u201d, \u201cSa Turrita\u201d, \u201cdella Campana\u201d, \u201cdella Volpe\u201d e \u201cA.C.A.I. \u2013 valle Rio Cannas\u201d.\nUlteriori testimonianze di questo popolamento del territorio carboniense a quell'epoca si ritrovano nelle tipiche necropoli prenuragiche a \"domus de janas\" di \u201cCannas di Sotto\u201d, \u201cC\u00f9ccuru Su Cardolinu de monte Crobu\u201d e \u201cCorona Maria\u201d (a nord di Cortoghiana), \u201cIs Arr\u00f9s de Riu Anguiddas\u201d e \u201cS'Ega de Is Elmas\u201d a ovest di Cortoghiana; nei siti abitativi di Barbusi \u2013 rio Flumentepido, negli insediamenti del \u201cpoliambulantorio \u2013 valle rio Cannas\u201d e nel riparo sottoroccia di \u201cCoderra\u201d.\nDel periodo nuragico \u00e8 attestata la presenza di questa civilt\u00e0 in diversi siti, alcuni di notevole importanza come il complesso del nuraghe Sirai (fortezza e abitato), tra i quali si ricordano tra i pi\u00f9 rilevanti il nuraghe \"Mianu\", il \"Mitzotus\", il \"Paristeris\", il nuraghe \"Piliu\", ed il \"Su Conti\" nell'omonimo medau. In totale si possono contare pi\u00f9 di quindici nuraghi e oltre dieci domus de janas disseminate nel territorio comunale.\nDella successiva civilt\u00e0 fenicia e punica \u00e8 documentata la presenza nell'importante insediamento di monte Sirai, gi\u00e0 nuragico e poi romano, e in altri siti minori presenti nel territorio comunale. La presenza della dominazione di Roma risulta documentata in numerosi siti archeologici minori del comune di Carbonia, e si riscontra nei reperti ritrovati in tombe e in luoghi abitati, costituite da ville in campagna e da \"mansiones\" (stazioni di posta) lungo la strada romana che da \"Carales\" (Cagliari) si dirigeva verso \"Sulki\" (presso l'attuale Sant'Antioco), che attraversava il territorio carboniense.\nIl periodo medioevale, quando la zona era compresa nella curatoria del Sulcis appartenente al giudicato di Cagliari, risulta documentato non solo da fonti storiche che citano localit\u00e0 di questo territorio, ma soprattutto nelle vecchie chiese, presenti e relative alle antiche \"biddas\" (ville), oggi incluse nel comune di Carbonia, come l'antico monastero di Santa Maria di Flumentepido, la chiesetta di Santa Barbara di Piolanas, la chiesetta di Santa Lucia di Sirri, le rovine della chiesetta (di probabile origine bizantina) di San Michele, nell'omonimo colle in localit\u00e0 \"Is Arenas\", le rovine delle chiesette di Santa Maria di Barega, Santa Giuliana e di Santa Maria di Sirri, e, infine, le distrutte (e poi ricostruite in sito diverso) chiese parrocchiali di San Narciso di Serbariu e di Santa Maria delle Grazie di Barbusi. A partire dalla seconda met\u00e0 del XIV secolo, nel periodo di passaggio dal dominio dei della Gherardesca gherardiani a quello successivo aragonese, il territorio oggi del comune, come accadde nella maggior parte dei comuni della zona, venne abbandonato a causa delle epidemie di peste e delle devastazioni portate dal lungo conflitto tra giudicato di Arborea e aragonesi.\nDal periodo spagnolo fino ai primi decenni del secolo XX.\nNel Settecento, nel periodo di transizione fra il dominio spagnolo e quello piemontese-sabaudo, l'odierno territorio carboniense e in generale quello sulcitano (territori facenti parte del \"Marchesato di Palmas\", feudo all'epoca di propriet\u00e0 prima dei Brondo e poi dei valenzani Bou Crespi) registr\u00f2 il ripopolamento, attraverso la nascita degli insediamenti rurali sparsi detti \"furriadroxius\" o \"medaus\", da parte di famiglie iglesienti e pastori (in genere barbaricini) che, in transumanza in queste terre del Sulcis per diversi decenni, decisero di stabilirsi in questi luoghi quasi completamente disabitati da secoli, anche per via delle frequenti incursioni dei corsari barbareschi. Proprio in questo territorio il generale e scienziato Alberto La Marmora fece la prima segnalazione ufficiale del carbone Sulcis, rinvenendo la sua presenza nel 1834 e nel 1846 in localit\u00e0 \"Cannamenda\" (tra monte Lisau e \"Medau Brau\" in zona Terra Segada, gi\u00e0 in comune di Gonnesa ora in quello di Carbonia), attraverso frammenti di carbone fossile, ma senza riuscire a localizzare gli affioramenti.\nMa \u00e8 soprattutto grazie alla costituzione del comune di Serbariu, antico \"boddeu\" (borgata) staccatosi da Villamassargia nel 1853 e con la concessione di permessi di ricerca mineraria (come quello di Caput Aquas) che si ebbe una certa vitalit\u00e0 e vivacit\u00e0 economica in questa zona, grazie ad una nuova legge mineraria del 1840, entrata in vigore in Sardegna nel 1848 e modificata nel 1859, che prevedeva la separazione della propriet\u00e0 del suolo da quella del sottosuolo. Ubaldo Millo fu lo scopritore del giacimento carbonifero di Bacu Abis nel 1851; il 29 maggio 1853 furono affidate le tre concessioni carbonifere di Bacu Abis, di Terra'e Colu e di Fontanamare alla Societ\u00e0 \u201cTirsi-Po\u201d di Millo e Montani. Successivamente la concessione fu affidata all'ingegner Anselmo Roux, che nel 1873 costitu\u00ec la Societ\u00e0 Anonima Miniera di Bacu Abis. I permessi di ricerca nel territorio del Sulcis-Iglesiente alla fine del 1861 erano alcune decine, ma salirono al centinaio nel 1870 e le concessioni raddoppiarono. Il deputato algherese Angelo Roth nel 1915 favor\u00ec provvedimenti governativi a favore della Societ\u00e0 Anonima di Bacu Abis, che gestiva le miniere carbonifere nel Sulcis.\nSeppur con andamento altalenante si ebbe un aumento delle ricerche minerarie e delle produzioni, specie carbonifere: in particolare per quel che riguarda il territorio dell'allora comune di Serbariu la scoperta del rilevante giacimento di Nuraxeddu - Serbariu diede un grande impulso ulteriore alle attivit\u00e0 minerarie gi\u00e0 in crescita, soprattutto negli anni del regime fascista durante il periodo dell'autarchia, tanto da rendersi necessario non solo lo sviluppo di numerosi e importanti impianti estrattivi e produttivi, ma anche la costruzione di una nuova citt\u00e0 mineraria, come Carbonia, e di altri due nuovi centri abitati carboniferi minori, come Bacu Abis e Cortoghiana.\nGli anni del carbone.\nLa scoperta di grandi giacimenti carboniferi nel sottosuolo sulcitano port\u00f2 nei primi decenni del Novecento all'apertura di varie miniere e a numerosi lavori di sondaggio per valutare l'eventuale apertura di nuovi pozzi. La Societ\u00e0 anonima miniere di Bacu Abis fu dichiarata fallita il 12 aprile 1933 per difficolt\u00e0 finanziarie.\nIl 9 dicembre 1933 a Trieste, nella sede della Societ\u00e0 Anonima Carbonifera Arsa, nacque la Societ\u00e0 Mineraria Carbonifera Sarda SpA, (Carbosarda), per rilevare le miniere di carbone del Sulcis-Iglesiente. Guido Segre, alto esponente della comunit\u00e0 ebraica triestina e gi\u00e0 presidente dell'Arsa, fu il primo presidente della Carbosarda. Il 9 giugno 1935 Benito Mussolini nella sua prima visita a Bacu Abis vi comunic\u00f2 l'istituzione del bacino carbonifero del Sulcis, e il 28 luglio 1935 con R.D.L. n. 1406 si costitu\u00ec l'A.Ca.I. (Azienda Carboni Italiani), con presidente sempre Guido Segre, che gest\u00ec il bacino carbonifero del Sulcis con la Carbosarda e quello minerario dell'Istria sud-orientale con la Carbo-Arsa o Arsa. Segre fu il vero artefice e dinamico presidente di tutte le societ\u00e0 minerarie in attivit\u00e0 sia nel bacino carbonifero sulcitano sia in quello istriano, costruendo due nuove citt\u00e0 operaie di fondazione vicino alle miniere: Arsia e Carbonia.\nVerso la fine del 1936 con il metodo dei sondaggi vi fu la scoperta del giacimento di carbone nella zona di Serbariu-Sirai, che si rivel\u00f2 di un'enorme vastit\u00e0, tanto che l'A.Ca.I. (Azienda Carboni Italiani), proprietaria dell'intero bacino carbonifero con la Carbosarda e in previsione di un'intensa attivit\u00e0 estrattiva, propose al governo di costruire una citt\u00e0 operaia vicino alle miniere e al porto di Sant'Antioco per il trasporto e l'imbarco del minerale. Il governo, condividendo la scelta dell'A.Ca.I., decise cos\u00ec di fondare una nuova citt\u00e0 mineraria, da costruire al servizio della miniera e dei suoi lavoratori. Il nome scelto, Carbonia, denominazione futuristica che significa \"terra o luogo del carbone\" caratterizza questa volont\u00e0.\nFondazione.\nFu cos\u00ec che nel 1937, nei pressi della miniera di Serbariu, iniziarono i lavori per l'edificazione di Carbonia, fortemente voluta dal regime fascista. Precisamente il giorno della fondazione del centro comunale viene fatto risalire al 9 giugno di quell'anno, anniversario della prima visita del capo del governo fascista, Benito Mussolini, al centro carbonifero di Bacu Abis (destinato a divenire frazione mineraria di Carbonia, molto simile ad Arsia, in Istria), avvenuta due anni prima nella stessa data (le due citt\u00e0, oltre all'altro centro minerario istriano di Albona, sono oggi gemellate). La rituale cerimonia della fondazione di Carbonia, con le tipiche celebrazioni del regime di quel periodo, si realizz\u00f2, in presenza delle diverse autorit\u00e0 civili, militari e religiose, con la posa della prima pietra e di un astuccio contenente una pergamena (con i nomi dei partecipanti al rito battesimale della nuova citt\u00e0) nel fosso delle fondamenta della torre Littoria, ora torre Civica, primo edificio costruito in citt\u00e0 sul monte Fossone.\nLa costituzione del comune di Carbonia fu stabilita con Regio Decreto numero 2189 del 5 novembre 1937. Secondo l'articolo 1 del suddetto Decreto si prevede l'istituzione del comune di Carbonia con capoluogo nel villaggio minerario in localit\u00e0 monte Fossone, la cui circoscrizione comprende l'intero territorio del comune di Serbariu (che fu soppresso), nonch\u00e9 alcune parti dei territori dei comuni di Gonnesa e di Iglesias.\nI lavori, costati circa 325 milioni di lire dell'epoca, vennero completati nel 1938, sebbene parecchi quartieri sarebbero stati costruiti negli anni successivi. I lavori si basarono sui progetti realizzati dall'ingegner Cesare Valle e dall'architetto Ignazio Guidi.\nLa data che \u00e8 comunemente celebrata come l'anniversario della citt\u00e0 \u00e8 quella dell'inaugurazione, che avvenne nella giornata nazionale della fede per la patria fascista (commemorazione introdotta dal 1935 con le donazioni delle fedi delle spose italiane), il 18 dicembre 1938, alla presenza di Mussolini in persona il quale, nella sua seconda visita al bacino carbonifero del Sulcis, tenne un discorso inaugurale e propagandistico dalla torre Littoria in presenza di circa persone radunate nella centrale piazza Roma, a conclusione dei lavori di edificazione del centro urbano della citt\u00e0, la seconda a carattere minerario realizzata dal regime dopo Arsia. Segu\u00ec poco dopo un riconoscimento per Carbonia con l'attribuzione del titolo di Citt\u00e0 (con Regio decreto legge del 9 febbraio 1939).\nUn efficace spaccato di ci\u00f3 che fu la costruzione di Carbonia e delle realt\u00e0 umane che vi contribuirono, affrontando non poche difficolt\u00e0, \u00e8 riscontrabile nel romanzo Terra del carbone di Valerio Tonini, ingegnere che prese parte all'opera in prima persona con la ditta edile di cui era titolare.\nLa citt\u00e0, negli anni dell'autarchia, fu meta di un vasto flusso migratorio da altre regioni dell'isola e anche da oltre Tirreno; si valuta che circa il 25% del primo nucleo di 12.000 abitanti provenisse da altre regioni italiane, in particolare dal Veneto, dalle Marche, dagli Abruzzi, dalla Basilicata e dalla Sicilia (di questo primo nucleo il 90% era costituito da uomini), infatti le miniere di carbone sulcitane lavoravano a pieno regime essendo una delle principali fonti di approvvigionamento di combustibile dell'Italia dell'epoca, fatto che aument\u00f2 notevolmente i livelli occupazionali nel Sulcis.\nNel 1940 venne approvato il \"piano generale della zona carbonifera di Carbonia\" il quale prevedeva un ulteriore sviluppo insediativo attorno a Carbonia, incentrato sia sui centri gi\u00e0 esistenti di Portoscuso e Gonnesa (che avrebbero dovuto raggiungere rispettivamente i 20.000 e i 10.000 abitanti), sia su quelli di nuova fondazione come Bacu Abis e Cortoghiana (la cui popolazione prevista era di 10.000 e 5.000 abitanti rispettivamente) per realizzare il sogno di Mussolini di fare del Sulcis una sorta di \"Ruhr italiana\". Tuttavia, a causa della guerra, il piano venne accantonato e nel periodo compreso tra il 1940 e il 1943 tutte le miniere del bacino carbonifero del Sulcis furono militarizzate: furono raggiunti i massimi livelli di produzione di carbone con grandi sacrifici e numerosi incidenti sul lavoro, anche mortali. La Carbosarda, forte della condizione di azienda militarizzata, attu\u00f2 un regime di sfruttamento con provvedimenti arbitrari come l'aumento del costo dei viveri di prima necessit\u00e0 negli spacci aziendali e del costo dell'energia, fino all'aumento degli affitti per le case dei minatori e per gli alberghi operai, in contrasto con gli accordi contrattuali, tanto che vi fu quasi subito un'unanime reazione di contrapposizione da tutti i lavoratori del bacino carbonifero del Sulcis. Cos\u00ec il 2 maggio 1942 nella citt\u00e0 vi fu uno sciopero, il primo in Sardegna e tra i primi in Italia durante il ventennio e la guerra, organizzato contro il caro vita da cellule clandestine del Partito Comunista e diretto da Tito Morosini, delegato confederale del sindacato corporativo fascista dei lavoratori, iniziato con l'astensione totale dal lavoro nei pozzi carboniferi di Sirai. Circa due settimane dopo, il 15 maggio 1942, venne inaugurata Cortoghiana (anche in questo caso alla presenza di Mussolini, che, alla sua terza visita nel Sulcis, fece un secondo discorso in piazza Roma a Carbonia), tuttora una delle frazioni pi\u00f9 popolate di Carbonia, da cui dista pochi chilometri.\nSeconda guerra mondiale.\nDurante la Seconda guerra mondiale, nel 1943, Carbonia fu bombardata tre volte dagli aerei alleati, seppur subendo danni minori rispetto a quelli patiti da altri centri dell'isola. Dopo la fine del conflitto e la caduta del fascismo si visse un nuovo periodo di espansione economica, essendo le miniere carbonifere sulcitane rimaste le sole a poter garantire adeguati livelli di produzione nel paese, dopo che l'Istria e i suoi giacimenti erano passati alla Jugoslavia.\nGli scioperi del dopoguerra.\nDal 5 ottobre 1948 al 16 dicembre dello stesso anno fu effettuato lo \"sciopero bianco\" di 72 giorni per contrastare le misure repressive e provocatorie della direzione della Carbosarda, in attuazione di una rigida politica di costi e ricavi nella gestione aziendale, posta in essere con licenziamenti e trasferimenti di personale (soprattutto quello pi\u00f9 politicizzato e sindacalizzato), aumento indiscriminato dei fitti delle case e degli alberghi operai, dei viveri negli spacci aziendali, dei prezzi dell'energia e del carbone ceduto alle maestranze, riduzioni arbitrarie degli stipendi anche con applicazione delle multe ai dipendenti responsabili di presunti disservizi.\nLo sciopero bianco si attu\u00f2 con la \"non collaborazione\"; i minatori, presenti regolarmente al lavoro nei cantieri minerari, dopo le 8 ore di normale servizio giornaliero non effettuarono pi\u00f9 prestazioni straordinarie a cottimo (retribuite secondo la quantit\u00e0 di carbone estratto), in base a precedenti accordi aziendali, tanto che la produttivit\u00e0 della Carbosarda scese del 50%. La direzione della Carbosarda reag\u00ec con misure drastiche e incontrollate ancora pi\u00f9 pesanti di quelle sopra indicate, ricorrendo con intimidazioni alla Polizia e alla magistratura. Esplose cos\u00ec, non solo a Carbonia e nel Sulcis, ma anche in tutta la Sardegna e nel resto della penisola, un vasto movimento popolare di solidariet\u00e0 e sostegno alla lotta dei minatori carboniferi con i seguenti gesti significativi: parecchi lavoratori sottoscrissero a loro favore mezza giornata di paga, come i dipendenti comunali di Carbonia; i commercianti della citt\u00e0 aprirono crediti alle famiglie dei minatori; la C.G.I.L. nazionale invi\u00f2 pi\u00f9 volte un contributo di un milione di lire; i minatori di tutta Italia proclamarono uno sciopero di 24 ore in segno di solidariet\u00e0. Un tentativo di mediazione fra la direzione mineraria e le rappresentanze sindacali, promosso dal Ministero del lavoro e della previdenza sociale il 19 novembre 1948, fall\u00ec per rigidit\u00e0 e intransigenze della Carbosarda. Dopo un lungo braccio di ferro nel quale la Direzione della Carbosarda minacci\u00f2 di non corrispondere salari e gratifiche natalizie, e dopo che i minatori licenziati si barricarono nei pozzi minerari per non essere allontanati dal posto di lavoro con l'intervento della Polizia, la S.M.C.S., con la mediazione del presidente dell'A.Ca.I., ing. Mario Giacomo Levi (contrario alla posizione portata avanti dalla Carbosarda finora), sottoscrisse un accordo con le rappresentanze sindacali il 17 dicembre 1948, annullando tutti i provvedimenti restrittivi presi (licenziamenti, multe, aumenti dei prezzi nei viveri, nei fitti e nell'energia) e aumentando le retribuzioni, con vittoria quasi totale nella vertenza dei lavoratori carboniferi. Per questo e altri episodi in cui l'intera popolazione cittadina difese in quegli anni le vertenze sindacali legate al lavoro nelle miniere, Carbonia fu soprannominata dalla stampa con l'appellativo di \"Stalingrado sarda\".\nNel 1949 si tocc\u00f2 la punta massima di popolazione della storia cittadina, con oltre 48.000 residenti e 60.000 dimoranti. A inizio anni cinquanta con la giunta municipale guidata dal sindaco Pietro Cocco fu avviato un primo programma politico di riscatto dalla servit\u00f9 aziendale dell'A.Ca.I., gi\u00e0 tentato dalla precedente giunta diretta dal sindaco Renato Mistroni, che coinvolse tutta la cittadinanza appartenente sia alla maggioranza che alla minoranza politica.\nCon l'adesione dell'Italia nel 1953 alla C.E.C.A (Comunit\u00e0 europea del carbone e dell'acciaio) si ebbero importanti conseguenze economiche e sociali per il bacino carbonifero del Sulcis e per le miniere a Carbonia.\nDalla chiusura delle miniere agli anni da capoluogo provinciale.\nCon la fine dell'embargo contro l'Italia, i carboni esteri, pi\u00f9 economici e con minore presenza di zolfo, portarono alla crisi del settore estrattivo sulcitano, particolarmente grave in quanto all'epoca Carbonia e altri comuni della zona si basavano economicamente su questo tipo di attivit\u00e0.\nNell'autunno del 1962 vi fu il primo ritrovamento di un reperto nel sito archeologico di monte Sirai da parte di un ragazzo di Carbonia. Tutto ci\u00f2 dester\u00e0 un interesse nazionale e internazionale sull'area, tanto che nell'agosto del 1963 vi fu la prima campagna di scavi sul sito archeologico, condotti dalla Sopraintendenza di Cagliari e dall'Istituto Studi del Vicino Oriente dell'Universit\u00e0 La Sapienza di Roma.\nNonostante i numerosi scioperi alla fine si assistette alla chiusura di molte miniere sulcitane, e tra queste anche quella di Serbariu, la cui attivit\u00e0 estrattiva fu interrotta nel 1964. Conseguenza di queste dismissioni fu una vasta emigrazione da Carbonia in poco tempo, la cui popolazione si assest\u00f2 negli anni a seguire sui 30.000 abitanti. Con l'apertura del vicino polo industriale di Portovesme, finanziato da aziende statali, i livelli occupazionali della zona si risollevarono, seppur in parte. La popolazione della citt\u00e0 aument\u00f2 leggermente tra gli anni settanta fino agli anni novanta. Il successivo disimpegno dello Stato tramite le privatizzazioni di queste realt\u00e0 produttive, dovuto all'eccessivo debito pubblico, mostr\u00f2 ben presto la scarsa competitivit\u00e0 delle medesime. Ci\u00f2 determin\u00f2 una nuova pesante crisi della citt\u00e0 e del suo tessuto produttivo, con una notevole diminuzione dei lavoratori nel polo di Portovesme. Di conseguenza quest'ultimo fattore determin\u00f2 un riaumento dell'emigrazione, che port\u00f2 la popolazione a diminuire in meno di dieci anni di circa duemila unit\u00e0.\nTutto ci\u00f2 fu accompagnato da tragici fenomeni sociali che colpirono duramente soprattutto la popolazione giovanile. Tra questi si pu\u00f2 annoverare la diffusione tra la fine degli anni ottanta e i primi anni novanta dell'eroina che da un lato determin\u00f2 l'aumento di fenomeni legati alla cosiddetta criminalit\u00e0 predatoria e dall'altra a un notevole aumento della mortalit\u00e0 giovanile. Per quanto i dati demografici del 2004 abbiano mostrato almeno una minima crescita della popolazione, si possono considerare come esemplificativi della condizione economica della citt\u00e0 i tassi di disoccupazione giovanile maschile e femminile: il primo si attesta al 57%, mentre il secondo ben al 71%.\nTuttavia nel primo quinquennio degli anni 2000 vi \u00e8 stata una notevole crescita del settore dei servizi, in particolar modo grazie alle nuove attivit\u00e0 commerciali sorte in citt\u00e0. Negli ultimi anni inoltre la citt\u00e0 sta giocando la carta del turismo legato soprattutto all'archeologia industriale: a questo riguardo va segnalata la ristrutturazione della vecchia miniera di Serbariu, riconvertita a museo (ospita il Centro Italiano della Cultura del Carbone), e i lavori di ristrutturazione del centro storico (piazza Roma), ora pi\u00f9 simile allo stile della fondazione.\nCon l'attivit\u00e0 di diversi comitati cittadini, ma grazie anche alla sensibilit\u00e0 e all'impegno di parlamentari e rappresentanti politici nelle istituzioni legislative e amministrative, il 12 luglio 2001 viene istituita la Provincia di Carbonia-Iglesias, con l'approvazione della Legge Regionale numero 9 da parte del Consiglio della Regione Autonoma della Sardegna che crea quattro nuove province nell'isola, le quali divennero poi operative a seguito delle elezioni provinciali dell'8 e 9 maggio 2005. Il 12 ottobre 2005, con Delibera del Consiglio Provinciale n. 21 (\"Determinazione del Capoluogo. Atto Statutario.\") a Carbonia, unitamente a Iglesias, \u00e8 stata ufficialmente attribuita la qualifica di capoluogo della Provincia di Carbonia-Iglesias. Tale situazione si manterr\u00e0 sino al 2016, anno del passaggio del territorio del dismesso ente intermedio sulcitano alla Provincia del Sud Sardegna, di cui Carbonia diveniva il capoluogo, sebbene a titolo provvisorio, il 31 maggio di quell'anno.\nSimboli.\nLo stemma civico, concesso e approvato con un regio decreto datato 26 ottobre 1939, presenta una lampada da minatore in testa a una montagna di carbone, a caratterizzare la vocazione mineraria della citt\u00e0, con la seguente descrizione: \nAll'atto della sua creazione in epoca fascista, la lampada nello stemma era addestrata in alto dalla lettera M maiuscola di porpora, iniziale di Mussolini, elemento eliminato nel tempo.\nIl gonfalone comunale presenta questo stemma posto su drappo nero e azzurro con la scritta a caratteri dorati, con la seguente descrizione:\nMonumenti e luoghi d'interesse.\nArcheologia.\nGrotte e domus de janas.\nNumerose sono le grotte e le domus de janas presenti nel territorio comunale, le pi\u00f9 importanti (scavate e oggetto di studio) sono le seguenti:\nTombe dei giganti.\nNel territorio carboniense sono presenti le tombe dei giganti di \"Corona Maria\", monumenti costituiti da sepolture collettive appartenenti alla et\u00e0 nuragica (II millennio a.C.), presenti nella \"Pineta Nord\" di Cortoghiana, con costruzioni a pianta rettangolare absidata, edificate mediante dei monoliti di pietra di grandi dimensioni conficcati nella terra.\nNuraghi.\nNel comune di Carbonia sono stati censiti vari nuraghi, in buona parte risalenti ad un periodo compreso tra l'et\u00e0 del Bronzo Medio (1900 a.C. - 1600 a.C.) ed il VI secolo a.C.:\nAltri siti archeologici.\nAltri siti archeologici importanti sono i seguenti:\nMiniere.\nGli impianti minerari del bacino carbonifero del Sulcis, si trovavano per la maggior parte nel territorio di Carbonia alcuni dei quali riconvertiti ad uso museale o come siti di memoria collettiva dell'epoca mineraria.\nNel territorio comunale di Carbonia erano attive le seguenti miniere dismesse con estrazione soprattutto di carbone, ma anche di diversi tipi di minerali:\nSociet\u00e0.\nEvoluzione demografica.\nGli abitanti di Carbonia sono denominati carboniensi, a volte carboniesi (in sardo \"carboni\u00e8sus\" o \"carboni\u00e0ntis\"). La caratteristica particolare di questo comune \u00e8 costituita dal fatto che ha una popolazione originaria eterogenea proveniente da diverse zone della Sardegna e d'Italia, inizialmente dai centri di tradizione mineraria. Numerose comunit\u00e0 di origine abruzzese, calabrese, emiliana, friulana, lucana, marchigiana, pugliese, siciliana, toscana, umbra, veneta e di altre parti d'Italia si sono stabilite nel comune: molte delle province italiane sono, o sono state, qui rappresentate, comprese quelle della regione giuliano-istriana e quarnerina, con famiglie provenienti dalle citt\u00e0 e provincie di Pola, di Fiume e di Trieste, in particolare dai comuni di Albona, Arsia, Fasana, Gallignana, Pisino, Sanvincenti. Le provincie non sarde pi\u00f9 rappresentate nel 1938, anno di fondazione, erano quelle di Chieti con 291 individui, Pesaro con 275, Potenza con 224, Treviso con 157, Belluno con 141 e Caltanissetta con 111.\nA livello demografico il popolamento Carbonia ha avuto un andamento oscillante, legato allo sviluppo produttivo delle attivit\u00e0 carbonifere, con rapidi incrementi in pochi anni fino a far diventare la citt\u00e0 il terzo comune pi\u00f9 popolato della Sardegna (con quasi abitanti domiciliati), dopo Cagliari e Sassari, e il primo centro di fondazione autarchica d'Italia per popolazione fino agli anni sessanta. Fotografa bene quel periodo il detto popolare diffuso in Sardegna \"si calincunu perdit unu fillu, de siguru ddu agatat in Carbonia\" (se qualcuno perde un figlio, di sicuro lo ritrova a Carbonia).\nDagli anni sessanta in avanti invece il numero di abitanti di Carbonia fece registrare continui e progressivi decrementi a causa dell'emigrazione, dovuta in gran parte alla quasi completa chiusura del bacino carbonifero e dei relativi impianti minerari, con la riduzione del personale addetto e alla diminuzione delle attivit\u00e0 estrattive del carbone. Cos\u00ec, si pass\u00f2 da circa ventimila lavoratori a poco pi\u00f9 di un qualche centinaio di dipendenti dell'azienda carbonifera, rimasti nelle ultime due miniere di carbone rimaste al tempo attive, ubicate per\u00f2 nel vicino comune di Gonnesa, fuori dal territorio comunale carboniense. \nCon la crisi economica che ha colpito il territorio dagli anni novanta in poi, Carbonia ha subito un progressivo calo demografico che l'ha portata negli anni duemila al di sotto della quota abitanti. Ci\u00f2 nonostante facendo riferimento ai dati del censimento generale della popolazione e delle abitazioni 2011 Carbonia era l'ottavo comune in Sardegna per numero di abitanti.\nNel grafico sotto riportato, per i censimenti precedenti alla fondazione del comune il dato della popolazione tiene conto di coloro che ebbero residenza nell'odierno territorio comunale carboniense, che apparteneva allora ai comuni di Serbariu, di Iglesias e di Gonnesa.\nEtnie e minoranze straniere.\nRiguardo agli stranieri presenti in citt\u00e0, al 31 dicembre 2018 risiedevano nel comune 567 cittadini non italiani, pari a circa il 2% della popolazione.\nLe nazionalit\u00e0 maggiormente rappresentate risultavano essere:\nLingue e dialetti.\nLe origini di Carbonia, popolata agli albori anche da famiglie provenienti dall'Italia continentale, ne fanno un comune diverso rispetto a tutti gli altri della Sardegna; ci\u00f2 \u00e8 il motivo per cui in questa citt\u00e0 (con la eccezione del borgo originario di Serbariu) non esiste un dialetto propriamente locale della lingua sarda, ma un italiano regionale aventi sue caratteristiche espressioni gergali, costituendo necessariamente una sorta di lingua franca che consent\u00ec la comunicazione fra loro delle diverse comunit\u00e0 presenti nel comune, bench\u00e9 ora siano pi\u00f9 omogenee e meno divise rispetto al passato. Il sardo di variante campidanese-sulcitana rimane comunque, oltre all'italiano, la lingua pi\u00f9 diffusa e compresa, bench\u00e9 sia ormai relegata ad esclamazioni, espressioni gergali o all'ambito familiare: \u00e8 poco parlata anche tra gli stessi sardi nativi residenti in citt\u00e0.\nIstituzioni, enti e associazioni.\nCarbonia ospita la sede legale della provincia del Sud Sardegna, posta in via Mazzini.\nA Carbonia ha inoltre sede l'ospedale Sirai. Situato nella periferia nord della citt\u00e0, \u00e8 uno dei due nosocomi attivi nel Sulcis-Iglesiente.\nCultura.\nScuole.\nTra la citt\u00e0 e le sue frazioni sono presenti 7 scuole dell'infanzia, 9 scuole primarie, 5 scuole secondarie di primo grado e 5 scuole secondarie di secondo grado (di cui un liceo classico e linguistico, uno scientifico, due istituti tecnici e uno professionale). Oltre a queste scuole pubbliche, \u00e8 attiva una scuola dell'infanzia gestita dalle suore domenicane dello Spirito Santo, mentre le suore Orsoline di San Girolamo gestiscono una scuola dell'infanzia, una primaria e una secondaria di primo grado parificate.\nGeografia antropica.\nFrazioni.\nOltre al centro cittadino, il comune di Carbonia comprende varie localit\u00e0 distribuite al di fuori del perimetro urbano. Tra di esse, le pi\u00f9 popolose (Bacu Abis, Barbusi, Cortoghiana, Is Gannaus e Serbariu) sino al 2011 hanno costituito delle circoscrizioni municipali extraurbane.\nEconomia.\nSi \u00e8 affermata ora a Carbonia un tipo di attivit\u00e0 economica diversificata, dopo la chiusura di quasi tutti gli impianti del bacino carbonifero sulcitano, che la caratterizzavano con un'economia monoculturale. La citt\u00e0 di Carbonia seppur faticosamente e lentamente, sta trovando nuovi equilibri e sviluppo nel terziario come centro di servizi non solo per il territorio del Sulcis (circa 85.000 abitanti), ma anche oltre lo stesso territorio della Sardegna sud-occidentale.\nQuesto sviluppo economico \u00e8 limitato, per\u00f2, dal fatto che Carbonia ha avuto e mantiene ancora la caratteristica di citt\u00e0 aziendale, come Arsia in Istria e Torviscosa nel Friuli, dove, fino a qualche decennio fa, non esisteva quasi il suolo pubblico. Infatti, le strade urbane, tutti gli impianti d'illuminazione, i sottoservizi idrici e fognari appartenevano all'A.Ca.I. (Azienda Carboni Italiani), che tramite la Carbosarda gestiva e possedeva non solo tutti gli impianti produttivi e industriali dell'intero bacino carbonifero del Sulcis, ma anche quasi tutto il patrimonio immobiliare di Carbonia e delle frazioni minerarie di Bacu Abis e di Cortoghiana, dove ogni casa e ogni edificio, sia per uso abitativo o pubblico, apparteneva alla sunnominata societ\u00e0 mineraria. Persino il Palazzo Comunale e la chiesa di San Ponziano (la prima e pi\u00f9 importante parrocchia della citt\u00e0) appartenevano alla societ\u00e0 A.Ca.I., alla quale veniva pagato, addirittura, un affitto seppur simbolico di poche lire.\nIn questi decenni la situazione \u00e8 cambiata anche se la maggior parte del patrimonio immobiliare del Comune di Carbonia appartiene ancora a societ\u00e0 che ebbero attivit\u00e0 minerarie ora dismesse e hanno il loro domicilio legale fuori dalla Sardegna; oppure all'Istituto Autonomo per le Case Popolari (con sede a Cagliari), diventato ora A.R.E.A. (Azienda Regionale di Edilizia Abitativa), che possiede da molti anni e detiene ancora quasi il cinquanta per cento del patrimonio abitativo nel comune gi\u00e0 minerario. Tutto questa situazione influisce non poco su un normale sviluppo edilizio ed economico di questa citt\u00e0, che si sta battendo perch\u00e9 la maggior parte del patrimonio immobiliare, presente nel comune carboniense, sia affrancato e restituito alla sua comunit\u00e0.\nInfrastrutture e trasporti.\nStrade.\nCarbonia \u00e8 raggiungibile attraverso:\nFerrovie.\nCarbonia dal 1956 \u00e8 capolinea della ferrovia per Villamassargia di RFI, che nella stazione di Villamassargia si congiunge con la tratta principale Iglesias-Decimomannu-Cagliari. Il capoluogo regionale dista 68 km e i tempi di percorrenza oscillano tra i 55 e gli 80 minuti, a seconda che i treni siano diretti o meno (nel secondo caso a Villamassargia si ha la coincidenza col treno per Cagliari) e dal numero di fermate intermedie. Lo scalo ferroviario cittadino per i treni passeggeri dal 2011 \u00e8 la stazione di Carbonia Serbariu, progettata con caratteristiche di centro intermodale passeggeri per ospitare in una stessa struttura i capolinea dei treni e delle autolinee extraurbane.\nL'originaria stazione RFI carboniense di Carbonia Stato \u00e8 attiva invece per altre finalit\u00e0 di servizio, sebbene priva di traffico.\nSino al 1974 Carbonia era attraversata anche da un'altra ferrovia, la San Giovanni Suergiu-Iglesias, gestita dalle Ferrovie Meridionali Sarde, che permetteva di raggiungere in treno dalla citt\u00e0 Iglesias e i comuni dell'isola di Sant'Antioco. Tali collegamenti sono oggi espletati con autolinee.\nAutolinee.\nCarbonia \u00e8 collegata al resto del territorio sulcitano ed a Cagliari dagli autobus dell'ARST. La societ\u00e0 dispone inoltre di una propria sede in citt\u00e0, con depositi e officine.\nMobilit\u00e0 urbana.\nLa mobilit\u00e0 pubblica nel centro cittadino \u00e8 garantita da 2 autolinee urbane dell'ARST, che effettuano tra gli altri collegamenti con la zona del cimitero, con l'ospedale Sirai, con Serbariu, con Is Gannaus, col centro della citt\u00e0 e con la stazione di Carbonia Serbariu.\nAmministrazione.\nGemellaggi.\nCarbonia \u00e8 gemellata con:\nSport.\nLa principale squadra di calcio della citt\u00e0 \u00e8 l'A.S.D. Carbonia Calcio, che nella stagione 2020-2021 milita in Serie D e che ha all'attivo varie stagioni in Serie C. Il miglior risultato conseguito dalla squadra biancoblu \u00e8 il terzo posto in Serie C 1955-1956, a un punto dalle squadre promosse in Serie B. La seconda squadra cittadina \u00e8 invece l'AC Cortoghiana, rappresentante l'omonima frazione e militante stabilmente nel campionato di Promozione sardo da alcuni anni. Altre societ\u00e0 minori, sia nella citt\u00e0 che nelle varie frazioni, militano nei campionati inferiori e in quelli per categorie giovanili.\nVarie le societ\u00e0 attive negli altri sport, si spazia dalla pallacanestro alla pallavolo, dal rugby alla ginnastica artistica, dall'hockey su pista al tennis, sino all'atletica leggera e al nuoto (con la A.S.D. Rari Nantes Carbonia attiva a livello regionale e nazionale). Nella maggior parte dei casi le squadre competono a livello provinciale o regionale, anche se non mancano le eccezioni nella storia dello sport carboniense. Le societ\u00e0 cittadine di pattinaggio ad esempio negli ultimi decenni hanno pi\u00f9 volte lanciato campioni affermatisi poi a livello europeo e mondiale."}
{"id": "2350765", "revid": "599013", "url": "https://it.wikipedia.org/wiki?curid=2350765", "title": "Stazione marittima di Genova", "text": "La stazione marittima di Genova \u00e8 il principale punto di imbarco per il traffico crocieristico del porto di Genova. \u00c8 situato a ponte dei Mille, poco distante dall'area del porto antico, dalla Darsena, dal complesso universitario della ex Facolt\u00e0 di economia e commercio (oggi Dipartimento di economia) e dal Galata \u2212 Museo del mare.\nGi\u00e0 area di scarico e traffico merci dell'antica repubblica marinara genovese, luogo di partenza dei tanti emigranti verso le Americhe e dei passeggeri dei grandi transatlantici del XX secolo, \u00e8 oggi la sede operativa dell'odierno terminal crociere del porto di Genova. Restaurata interamente nel 2001 la stazione marittima di Genova \u00e8 stata protagonista d'incontri ufficiali durante il G8 di Genova.\nStoria.\nL'area portuale dove oggi sorge la stazione marittima fu nei secoli un importante sito storico di Genova, capitale dei traffici commerciali marittimi. I sempre pi\u00f9 crescenti traffici e collegamenti porteranno nella met\u00e0 del XIX secolo a rivedere interamente la zona di ponte dei Mille dove nell'opera di ampliamento, con la costruzione di un nuovo pontile e strade, si procedette alla demolizione della chiesa di San Tomaso e del promontorio di \"Caput Arenae\".\nLa necessit\u00e0 di una sala passeggeri si rese necessaria sul finire del XIX secolo in contemporanea alle sempre pi\u00f9 frequenti migrazioni e tale richiesta fu eseguita dal Genio civile con la costruzione della prima sala tra il 1884 e il 1890. L'edificio era composto da un unico piano in muratura con all'interno sale passeggeri, sala ristoro, sala medica e avamposto di polizia. Risale a questo periodo l'intitolazione del pontile al principe di Germania Federico Guglielmo III.\nAl sempre pi\u00f9 crescente fenomeno migratorio, Genova divenne di fatto sul finire dell'Ottocento e inizio Novecento meta di partenza per i migranti liguri e del Nord d'Italia, si affianc\u00f2 agli inizi del XX secolo la nascita dei transatlantici, navi passeggeri con rotte sempre pi\u00f9 lontane. Le sale e il ponte risultarono ben presto inadeguate al notevole flusso dei passeggeri e gi\u00e0 nel 1914 s'intrapresero i lavori per il suo ampliamento e rivisitazione.\nDopo modifiche al progetto in corso d'opera, a firma dell'ingegnere L. Biondi, capo dell\u2019ufficio tecnico del Consorzio Autonomo del Porto, e soprattutto dopo la pausa forzata a causa della prima guerra mondiale nell'ottobre del 1930 l'opera di costruzione della nuova stazione marittima pot\u00e9 dichiararsi conclusa. Il nuovo edificio \u00e8 composto da tre corpi di fabbrica con passerelle di collegamento tra le varie sale, queste ultime divise in prima e seconda classe nel piano primo e di terza classe nel piano calata.\nI viaggi transoceanici per le Americhe incrementarono sempre pi\u00f9 il passaggio e sosta di passeggeri e soprattutto dei grandi transatlantici dell'epoca (in buona parte della Italia - Societ\u00e0 di Navigazione ), facendo scalo nella stazione marittima genovese, talvolta anche con la presenza di personalit\u00e0 politiche o di celebrit\u00e0. Il flusso nelle sale diminu\u00ec notevolmente dagli anni settanta del Novecento quando l'aereo sostitu\u00ec le attraversate oceaniche via mare.\nOggi la stazione \u00e8 sede della societ\u00e0 Stazioni Marittime Spa, fondata nel 1987, con gestione del terminal passeggeri del porto di Genova. In occasione del G8 di Genova nel 2001 l'intera area \u00e8 stata completamente rivista e restaurata.\nNell'ex sala doganale di prima classe, sul lato ovest della stazione, si trovano ventiquattro pannelli pittorici attribuiti al pittore Galileo Chini, mentre nella sala del lato sud \u00e8 conservata la statua marmorea \"Roma Eterna\" dello scultore Angelo Zanelli originariamente posizionata nel salone centrale del celebre transatlantico \"Roma\"."}
{"id": "2350766", "revid": "7969", "url": "https://it.wikipedia.org/wiki?curid=2350766", "title": "24 ore di Spa", "text": ""}
{"id": "2350767", "revid": "1573940", "url": "https://it.wikipedia.org/wiki?curid=2350767", "title": "Trogonidae", "text": "I Trogonidi (Trogonidae ) sono una famiglia di uccelli, unica famiglia dell'ordine Trogoniformes.\nIl rappresentante pi\u00f9 conosciuto di questa famiglia di uccelli dai brillanti colori \u00e8 il quetzal splendente (\"Pharomachrus mocinno\"), simbolo del Guatemala, considerato una divinit\u00e0 dal popolo degli Aztechi.\nDescrizione.\nLe femmine sono generalmente di colore pi\u00f9 pallido, e le specie asiatiche hanno colorazioni meno vivaci.\nDistribuzione e habitat.\nVivono nelle regioni tropicali, nelle foreste pluviali e nelle boscaglie monsoniche.\nTassonomia.\nLa famiglia comprende i seguenti generi:\nBibliografia.\n\"L'enciclopedia degli animali\", Touring Club Italiano"}
{"id": "2350768", "revid": "599013", "url": "https://it.wikipedia.org/wiki?curid=2350768", "title": "William Machado de Oliveira", "text": "Caratteristiche tecniche.\nGiocava come difensore centrale.\nCarriera.\nClub.\nInizi\u00f2 la carriera nel Sete de Setembro. Gioc\u00f2 per Ipatinga e Desportiva prima di passare al Cruzeiro nel 2000, ma vi rimase poco, prima di passare al Cabofriense, di Rio de Janeiro per disputare il Campionato Carioca.\nNel 2002, torn\u00f2 nello Stato di Minas Gerais per giocare nell'Am\u00e9rica - MG. In breve tempo gir\u00f2 diverse squadre, come Francana, Portuguesa, Joinville e Sport, prima di tornare all'Ipatinga, con il quale vinse il Campionato Mineiro 2005.\nNel 2006, dopo le buone prestazioni nell'Ipatinga, fu acquistato dal Gr\u00eamio dello Stato di Rio Grande do Sul, guidato da Mano Menezes, che ritrov\u00f2 al Corinthians. Dopo la partenza di Bet\u00e3o William fu eletto capitano del club."}
{"id": "2350777", "revid": "1543377", "url": "https://it.wikipedia.org/wiki?curid=2350777", "title": "Futsal Panthers K\u00f6ln", "text": "Il Futsal Panthers K\u00f6ln e.V., meglio conosciuto come Futsal Panthers \u00e8 una squadra tedesca di calcio a 5, fondata nel 2005 con sede a Colonia.\nRimasta a basso livello sino al 2007, ha poi beneficiato dell'innesto di numerosi studenti della \"German Sport University\" di Colonia, portando sorprendentemente la squadra a vincere il campionato universitario di calcio a 5 tedesco nello stesso anno, che permetter\u00e0 alla squadra di affrontare il successivo europeo universitario. Dopo il fallimento nel 2007-08 dei tentativi per qualificarsi alla fase finale della DBF Futsal Cup, nell'anno successivo si proclamano per la prima volta Campioni di Germania.\nCollegamenti esterni.\nSito ufficiale"}
{"id": "2350785", "revid": "1305772", "url": "https://it.wikipedia.org/wiki?curid=2350785", "title": "Nezahualc\u00f3yotl", "text": ""}
{"id": "2350788", "revid": "287204", "url": "https://it.wikipedia.org/wiki?curid=2350788", "title": "Guido Guidi (pittore)", "text": "Biografia.\nGuido Guidi nasce a Livorno il 27 maggio 1901. Sin da bambino mostrava una evidente predisposizione al disegno. Finite le scuole elementari nel 1912 si iscrive all'Istituto Arte e mestieri che frequenter\u00e0 per un breve periodo. L'economia familiare non certamente florida lo costringe a lavorare presso un ortopedico calzolaio, esperienza che lo porter\u00e0 nel 1916, in pieno clima della prima guerra mondiale ad aprire per suo conto una bottega di calzolaio per cercare di migliorare ancora la sua condizione economica, nonostante queste ristrettezze, continua gli approfondimenti nel disegno con studi dal vero.\nNel 1919 parte per il servizio militare, ricoprendo l'incarico di furiere presso il 3\u00ba Reggimento Cavalleria a Ferrara. Di questo periodo ci rimarranno le scene di vita militare e che in seguito ritroveremo nella sua pittura.\nNel 1924 espone per la prima volta in pubblico, con una mostra collettiva con il \"Cenacolo degli Illusi\" a Bottega d'Arte di Livorno. Nel 1927 dal 27 marzo al 21 aprile \u00e8 presente sempre a Bottega d'Arte con la sua prima mostra personale con presentazione fatta dai critici Carlo Giorgio Ciappei, Virgilio Bianchi (Virbia) Luigi Servolini e Arturo Tubino.\nNel 1928 la prematura scomparsa del suo primogenito Luciano di appena diciotto mesi, segna indelebilmente la sua serenit\u00e0 psichica. Neanche il sodalizio stretto con suo cognato, il celebre tenore Galliano Masini al quale il Guidi si impegna a cedere l'intera produzione, dietro il compenso di cinquecento lire mensili, riesce ad alleviare i sintomi di un malessere psicologico che mina sempre pi\u00f9 pesantemente la salute e l'attivit\u00e0 dell'artista.\nNel 1936 la Real Casa acquista un suo dipinto. Nel 1938 tuttavia l'aggravamento di quel malessere psichico - in coincidenza peraltro con la conclusione del sodalizio con il Masini che gli consentiva una sicurezza economica - costringe il Guidi a sempre pi\u00f9 frequenti ricoveri a Pisa e Volterra. Questo determiner\u00e0 in coincidenza con l'avvento della seconda guerra mondiale ad un allontanamento dalla pittura. Sul finire degli anni 40 riprende a dipingere con entusiasmo e il 1955 segna il suo ritorno al grande pubblico con un'esposizione a Roma per la Rassegna di arte popolare dove seguir\u00e0 nel 1956 una mostra a Bottega d'Arte di Livorno bissata nel 1959 con una presentazione di Piero Caprile.\nSocio del famoso Gruppo Labronico sar\u00e0 presente nel 1961 a Firenze alla Galleria Cancelli. Nel 1963 a Roma alla Galleria Antares con una personale presentato da Sante Monachesi, nel 1965 a Grosseto, Lucca e al Palazzo dei Priori di Volterra. Nel 1966 con una Mostra Antologica organizzata dal Comune di Livorno alla Casa della Cultura, mostra che consacrer\u00e0 Guidi tra i maggiori pittori labronici del 900 e dar\u00e0 definitivo riconoscimento alla sua arte. Nel 1969 importante mostra personale alla Galleria Stefanini di Livorno con oltre 60 opere esposte. Nel 1970 seguono esposizioni alla Galleria la Conchiglia di Viareggio, Lo Sperone a Livorno e la Galleria Giosi a Roma. \u00c8 presente nel 1972 ad Atene per la Biennale Europea d'Arte Contemporanea nel maestoso Palazzo Zappion cui fanno seguito le mostre al Circolo Artisti della Societ\u00e0 di Belle Arti ed alla Galleria Pallavicini di Firenze; nel 1973 alla Galleria Athena di livorno; nel 1976 alla Galleria la Viscontea di Rho; nel 1978 alla Galleria Macchi di Pisa ed alla Galleria il Nuovo Fanale di Genova; nel 1978 alla Galleria Romiti di Livorno. Nel 1984 viene stampata un'ampia monografia curata da Piero Caprile, Elio Mercuri ed Adolfo Tucci edita da Matteoni Editore di Lucca. Nel 1996 importante mostra alla Galleria Athena di Livorno mentre nel 1997 un'ampia mostra omaggio viene dedicata al maestro presso il Giardino dell'Arte di Montenero.\nQuesta \u00e8 stata l'ultima mostra antecedente la scomparsa del Maestro avvenuta il 28 gennaio 1998. In seguito saranno organizzate retrospettive alla Galleria Rotini nel 2000; nel 2001 curata dal periodico \"Arte a Livorno... e oltre confine\" alla Baracchina Rossa di Livorno; nel 2006 alla Galleria Chiellini di Livorno e nel 2008 all'Accademia Trossi Uberti di Livorno in occasione del decennale della scomparsa. Nel 2009 viene organizzata dalla Galleria Chiellini la stampa di un importante monografia completa di una prima catalogazione delle opere con interventi di Gianni Schiavon, Luciano Di Cristoforo, Mauro Barbieri, Antonio Sbrana, Carlo Chiellini e Sirio Balleri."}
{"id": "2350791", "revid": "39884", "url": "https://it.wikipedia.org/wiki?curid=2350791", "title": "GIST", "text": ""}
{"id": "2350793", "revid": "367445", "url": "https://it.wikipedia.org/wiki?curid=2350793", "title": "Smallville Medical Center", "text": ""}
{"id": "2350798", "revid": "110157", "url": "https://it.wikipedia.org/wiki?curid=2350798", "title": "Giovanni Frattini", "text": "Vita.\nGiovanni Frattini comp\u00ec i suoi primi studi a Roma completandoli nel 1869. Nel novembre di quell'anno inizi\u00f2 a frequentare il corso di laurea in matematica dell'Universit\u00e0 di Roma nel 1869, avendo docenti Giuseppe Battaglini, Eugenio Beltrami e Luigi Cremona (dal 1873, quando questi si trasfer\u00ec a Roma); ottenne la laurea nel 1875. \nCarriera.\nDopo la laurea Frattini si trasfer\u00ec a Caltanissetta per insegnare, dal 1876, nel liceo cittadino. In questa scuola, di cui fu il matematico di maggiore rilievo, Frattini vi insegn\u00f2 solo per due anni dal momento che, nel novembre 1878, si trasfer\u00ec a Viterbo, citt\u00e0 molto pi\u00f9 vicina alla sua casa di Roma. A Viterbo insegn\u00f2 all'istituto tecnico, diventando, nell'anno successivo al suo insediamento, il pi\u00f9 importante insegnante di geometria descrittiva.\nNel febbraio 1881 Frattini ritorn\u00f2 a Roma in via definitiva, essendo stata accettata la sua richiesta di trasferirsi all'istituto tecnico della capitale. Nel 1884 fu fondato un Collegio militare a Roma e Frattini vi tenne lezione fin dal giorno della sua apertura. Fu poco dopo aver iniziato ad insegnare nel Collegio che Frattini pubblic\u00f2 tre scritti sulla teoria dei gruppi, che oggi lo rendono celebre per chiunque studi questo argomento.\nContributi alla teoria dei gruppi.\nIl metodo di ricerca adottato da Frattini nell'ambito della teoria dei gruppi era stato iniziato nei lavori di Camille Jordan. Frattini pubblic\u00f2 due tra i maggiori lavori riguardanti i gruppi transitivi, il primo nel 1883 e il secondo nell'anno seguente. \nMa egli \u00e8 stato reso famoso da tre articoli successivi riguardanti i generatori dei gruppi finiti, il primo pubblicato nel 1885 e i due rimanenti nel 1886.\nNel primo di questi articoli, \"Intorno alla generazione dei gruppi di operazioni\", Frattini defin\u00ec il sottogruppo oggi conosciuto come sottogruppo di Frattini, denotato in genere con \u03a6(\"G\"). La sua definizione \u00e8 quella di un sottogruppo generato da tutti gli elementi che non sono generatori del gruppo (elementi che, se facenti parte di un insieme di generatori del gruppo, possono sempre essere esclusi senza che l'insieme perda la propriet\u00e0 di generatore). Egli ha poi dimostrato che \u03a6(\"G\") \u00e8 nilpotente e nel far questo ha sviluppato un metodo di dimostrazione oggi noto come argomento di Frattini.\nLa qualit\u00e0 di questi lavori guadagn\u00f2 a Frattini l'offerta di una cattedra all'Universit\u00e0 di Napoli, ma egli declin\u00f2 la chiamata, non desiderando, per motivi familiari, allontanarsi da Roma. Successivamente, nel 1914, gli fu offerto di tenere un ciclo di lezioni di Algebra all'Universit\u00e0 di Roma, ma anche in questo caso declin\u00f2 l'incarico. A quel tempo aveva 62 anni.\nAltri contributi.\nFrattini viene ricordato anche per aspetti della matematica diversi dalla teoria dei gruppi. Il suo lavoro riguardante la geometria differenziale \u00e8 importante al pari dei suoi studi riguardanti le equazioni di secondo grado. Su quest'ultimo argomento egli semplific\u00f2 il classico lavoro di Eulero, Joseph-Louis Lagrange e Gauss. \nFrattini e i sonetti di Belli.\nUn aspetto del carattere di Frattini pu\u00f2 essere compreso considerando una delle sue eccentricit\u00e0. Egli era un grande ammiratore dei poemi di Giuseppe Gioacchino Belli, il poeta romano che scrisse all'incirca 2.000 sonetti in dialetto romanesco. I sonetti di Belli \u201cesprimono la sua rivolta contro la tradizione letteraria, la mentalit\u00e0 accademica e le ingiustizie sociali del sistema papale. Il ritualismo della chiesa e gli accettati principi di banale moralit\u00e0 erano anche oggetti della loro derisione.\u201d\nFrattini aveva recitato ai suoi alunni i sonetti di Belli, nel dialetto romanesco nel quale l'autore li aveva scritti. Quando questo fu riferito alle autorit\u00e0 romane, fu condotta un'indagine ministeriale. Comunque:\n[Frattini] si dichiar\u00f2 disposto a sostituire questi sonetti con la poesia del pi\u00f9 alto sottosegretariato dell'educazione. Sorvolando su questo comportamento, le autorit\u00e0 scolastiche gli permisero di continuare a recitare i componimenti del Belli.\nLa didattica matematica.\nDa questo episodio si pu\u00f2 intuire come Frattini fosse uno tra i pi\u00f9 importanti insegnanti di matematica delle scuole italiane del suo tempo e infatti fu questo un caso. La sua convinzione era che per imparare la matematica occorre esercitarsi di pi\u00f9 e leggere di meno: si pu\u00f2 imparare la matematica solamente facendo matematica e non leggendo libri su come fare matematica. Partendo da questa sua convinzione, Frattini scrisse un gran numero di libri eccellenti, in cui la materia matematica veniva esposta con un taglio concreto.\n\u201c...siate disinteressati dell'astrazione superflua e ricchi di brillante eleganza\u201d.\nColoro che conoscono l'argomento di Frattini, concorderanno sul fatto che \u201cbrillante eleganza\u201d \u00e8 un'espressione che ben si addice anche a questo aspetto del lavoro di Frattini.\nLa prima guerra mondiale.\nLa prima guerra mondiale fu un periodo difficile per Frattini che visse l'evento in modo molto drammatico. Il figlio di Frattini fu ferito in guerra e, per poterlo aiutare nelle sue condizioni di difficolt\u00e0 economica, Frattini continu\u00f2 a lavorare rinunciando al progettato ritiro. Sua moglie mor\u00ec e Frattini trascorse parte della sua vecchiaia in modo infelice."}
{"id": "2350800", "revid": "320578", "url": "https://it.wikipedia.org/wiki?curid=2350800", "title": "Smallville medical center", "text": ""}
{"id": "2350809", "revid": "287204", "url": "https://it.wikipedia.org/wiki?curid=2350809", "title": "Renee Simonsen", "text": ""}
{"id": "2350812", "revid": "118958654", "url": "https://it.wikipedia.org/wiki?curid=2350812", "title": "John William Dunne", "text": "Dopo aver prestato servizio militare nel corso della seconda guerra boera, Dunne inizi\u00f2 a lavorare alla progettazione ed alla realizzazione di aeromobili. Fu inoltre l'autore di diversi saggi sulla natura del tempo.\nBiografia.\nJohn William Dunne nacque nella contea di Kildare, nella provincia di Leinster, in Irlanda nel 1875 da genitori anglo-irlandesi. Terzo figlio del generale John Hart Dunne e dell'aristocratica Julia Elizabeth Dunne, a 25 anni (1900) si un\u00ec al reggimento di volontari Imperial Yeomanry per combattere nel corso della seconda guerra boera come sottotenente. Rispedito a casa dopo aver contratto la febbre tifoide, nel 1902 fece ritorno al fronte in un altro reggimento, il Wiltshire, lo stesso nel quale suo padre aveva prestato il servizio di comandante.\nIn seguito a quello che secondo lui fu un sogno premonitore dell'eruzione del monte Pel\u00e9e, nella Martinica, nel 1902, inizi\u00f2 a riflettere sulla natura del tempo, tema sul quale scrisse diversi libri, Dunne pass\u00f2 molto del suo tempo in esperimenti sull'ipnagogia e sui sogni.\nDunne progett\u00f2 inoltre diversi aeroplani, i primi ad utilizzare ali a freccia positiva. Il Dunne D.1 fu la prima delle sue creazioni."}
{"id": "2350817", "revid": "1318658", "url": "https://it.wikipedia.org/wiki?curid=2350817", "title": "Gangut (nave da battaglia 1911)", "text": "La nave da battaglia Gangut (in russo \u0413\u0430\u043d\u0433\u0443\u0442) fu l'unit\u00e0 capoclasse della classe omonima della Marina Imperiale Russa. Il nome evoca la battaglia di Gangut del 1714 vinta dai russi durante la grande guerra del Nord e questa era stata la quarta unit\u00e0 a portare questo nome. La prima unit\u00e0 era stata una nave a vela costruita nei cantieri dell'ammiragliato di Pietroburgo nel 1719 nel 5\u00ba anniversario della vittoria nella battaglia e rimasta in servizio fino al 1736. Il secondo \"Gangut\" era stato un vascello, costruito nello stesso cantiere nel 1824, che nel 1827 partecip\u00f2 alla Battaglia di Navarino e nel 1856 venne trasformato in pirovascello ad elica. La terza unit\u00e0 a portare il nome Gangut fu una nave da battaglia pre-dreadnought costruita nello stesso cantiere, varata il 9 ottobre 1890 che il 12 giugno 1897 affond\u00f2 urtando contro una secca affiorante non segnata sulle carte nautiche ad un miglio fuori dalla costa davanti a Vyborg nel golfo di Finlandia.\nGangut.\nLa sua costruzione avvenne nel cantiere navale dell'Ammiragliato di San Pietroburgo dove il suo scafo venne impostato il 16 giugno 1909. La nave, varata il 24 settembre 1911 e completata nel 1914, dopo avere ultimato le prove a Helsingfors citt\u00e0 facente parte allora dell'Impero russo venne aggregata alla flotta del Baltico. Il suo primo comandante fu Nikolaj Mitrofanovi\u010d Grigorov.\nLa corazzata \"Gangut\" prese parte alla prima guerra mondiale impiegata nel Mar Baltico. Nel 1915, il comandante Kedrov sostitu\u00ec il comandante Grigorov al comando della nave.\nL'azione pi\u00f9 significativa a cui la nave prese parte avvenne nel golfo di Riga l'8 agosto del 1915, quando navi tedesche cercarono di penetrare nella baia che era protetta dal cacciatorpediniere Novik. Le corazzate \"Gangut\", Slava e Petropavlovsk giunsero in appoggio al cacciatorpediniere sventando il tentativo di penetrazione tedesco.\nIl 19 ottobre dello stesso anno a bordo dell'unit\u00e0 vi fu un tentativo di ammutinamento sventato prontamente dagli ufficiali. Il comandante Kedrov, tuttavia, in un discorso all'equipaggio, promise di prendere in considerazione le loro richieste, in particolare per quel che riguardava il vitto. Il 20 ottobre a bordo della nave arriv\u00f2 il comandante della flotta del Baltico, l'ammiraglio Kanin e venne avviata un'indagine condotta dall'ammiraglio Alexander Nebolsin. I 17 dicembre i risultati dell'inchiesta vennero descritti in una lettera al comandante delle armate del fronte settentrionale. Al termine dell'inchiesta 34 marinai finirono sotto processo che si concluse con due condanne a morte, 24 condanne ai lavori forzati e 8 assoluzioni. Appena la notizia dell'ammutinamento raggiunse il vecchio comandante Grigorov, questi chiese clemenza per i membri del suo vecchio equipaggio.\nDurante la rivoluzione russa, nella primavera del 1918 di fronte all'avanzata tedesca, la nave, su ordine di Lenin, venne trasferita a Kron\u0161tadt mentre a gennaio dello stesso anno 35 membri dell'equipaggio in Finlandia presero parte alla guerra civile finlandese a sostegno della Guardia Rossa in lotta contro la Guardia Bianca. Nel novembre successivo la nave si rec\u00f2 a Pietrogrado e quando la citt\u00e0 Guerra civile russa era sul punto di capitolare, il 3 maggio 1919 il comandante Antonov diede ordine di autoaffondare la nave alla foce della Neva.\nNel 1920, la corazzata \"Gangut\", e altre navi della flotta del Baltico, vennero rimesse a galla per essere avviate ai lavori di riparazione e di ammodernamento e per quattro anni il \"Gangut\" rimase in bacino nel cantiere dell'Ammiragliato di Pietrogrado.\nNel 1924, una Commissione presieduta dal Responsabile dell'Ufficio Tecnico Vlasev, selezion\u00f2 alcune navi della flotta del Baltico da ultimare le riparazioni, ma per motivi finanziari il Gangut non fu inserito nella lista.\nAlla fine dello stesso anno per\u00f2 venne deciso il completamento dei lavori. Il 18 aprile 1925 il \"Gangut\" venne assegnato alla flotta del Baltico e il 26 aprile venne inviato a Kron\u0161tadt per ulteriori interventi di riparazione e l'ammodernamento dell'impianto di propulsione e finalmente il 15 maggio, alla presenza del comandante Salmin la bandiera della nuova Marina sovietica sventol\u00f2 a bordo della corazzata.\nOktjabr'skaja Revoljucija.\nIl 27 giugno 1925 la nave venne ribattezzata Oktjabr'skaja Revoljucija (cirillico: \u041e\u043a\u0442\u044f\u0431\u0440\u044c\u0441\u043a\u0430\u044f P\u0435\u0432\u043e\u043b\u044e\u0446\u0438\u044f) e nel 1926 divenne ammiraglia della Flotta del Baltico. Nel corso degli anni trenta il comandante Salmin venne avvicendato da Nikolaj Nesvickij.\nTra il 1934 e il 1936 la nave venne sottoposta nei cantieri del Baltico di Leningrado ad ampi lavori di riammodernamento che ne cambiarono il profilo.\nDurante la guerra russo-finlandese al comando di D. Vdov\u010denko effettu\u00f2 azioni di bombardamento delle coste della Finlandia.\nDurante la seconda guerra mondiale l'unit\u00e0 schierata prima a Tallinn e poi a Kron\u0161tadt, dalla fine di settembre 1941 venne schierata a Leningrado. Il \"Gangut\", il 16, il 21 ed il 27 settembre 1941 venne seriamente danneggiato dai tedeschi, rimanendo a stento a galla e dopo aver perso met\u00e0 del suo armamento, portato a Leningrado per i lavori, venne usato come batteria antiaerea partecipando alla difesa della citt\u00e0. L'armamento durante il conflitto venne modificato con 6 dei 16 cannoni da 120/50mm che vennero sbarcati per essere utilizzati a terra come batterie costiere, mentre vennero imbarcati 4 cannoni da 75/50mm, 14 cannoni da 37/67mm, 10 mitragliere da 12,7mm e 89 mitragliatrici da 7,62mm per rinforzare l'armamento antiaereo. Il 4 aprile 1942 fu ulteriormente danneggiata nel corso dell'attacco aereo da parte della Luftwaffe su Leningrado. I lavori di riparazione ebbero termine nel novembre 1942 ma l'armamento venne totalmente rimpiazzato solo nel 1944. Per la sua partecipazione alla difesa di Leningrado il 22 luglio 1944, la nave venne decorata con l'Ordine della Bandiera Rossa e da quel momento la nave veniva comunemente denominata come Krasnyj flag Oktjabr'skaja Revoljucija. Tra il 1941 e il 1945 gli ufficiali M.Z. Moskalenko, N.A. Petri\u0161\u010dev e S.D. Soloukhin' si sono avvicendati al comando dell'unit\u00e0.\nAl termine del conflitto, dal 1952 al 1954 la corazzata venne utilizzata come nave da addestramento. Nel 1954 venne smontato l'apparato motore e fino al 1956 utilizzato per addestramento statico. Rimorchiato a Kron\u0161tadt nel 1956, ne venne iniziata la demolizione, che termin\u00f2 a Leningrado nel 1959. Le sue ancore e i cannoni antiaerei sono stati smontati ed utilizzati come monumenti nel parco cittadino di Kron\u0161tadt.\nNome.\nIl nome Oktjabr'skaja Revoljucija, che evoca la Rivoluzione di ottobre che vide la presa del potere da parte dei bolscevichi, venne poi ereditato da un incrociatore leggero della Classe Sverdlov costruito inizialmente con il nome Molotovsk nel cantiere di Severodvinsk dove la sua costruzione venne avviata il 15 luglio 1952; varato il 25 maggio 1954 ed entrato in servizio il successivo 30 novembre venne ribattezzato \"Oktjabr'skaja Revoljucija\" il 3 agosto 1957.\nSuccessivamente, dopo essere stato ampiamente riammodernato nel cantiere di Sebastopoli tra il 16 novembre 1968 e il 25 dicembre 1969 venne utilizzato nella prima met\u00e0 degli anni settanta nel Mediterraneo Orientale per missioni di assistenza alle forze armate di Siria ed Egitto. Andato in disarmo il 16 settembre 1987, venne demolito tra il 1988 e il 1990 a Leningrado."}
{"id": "2350820", "revid": "2232024", "url": "https://it.wikipedia.org/wiki?curid=2350820", "title": "K-140", "text": "Il K-140 era un SSBN sovietico, il secondo esemplare costruito di quella che in Occidente \u00e8 conosciuto con il nome in codice NATO di classe Yankee I (Progetto 667A).\nIl sottomarino fu impostato presso il cantiere navale Sevmash, a Severodvinsk, ed entr\u00f2 in servizio il 30 dicembre 1967 nella Flotta del Nord. Il 23 agosto 1968 ebbe un incidente al reattore nucleare mentre era ormeggiato a Severodvinsk. In dettaglio, uno dei reattori si accese automaticamente, provocando un picco di potenza (diciotto volte superiore alla norma) che caus\u00f2 un aumento della pressione e della temperatura del reattore (quattro volte). L'incidente, che non provoc\u00f2 grossi danni, fu dovuto ad errore umano (sia nell'installazione della strumentazione, sia dell'operatore).\nTra il 1977 ed il 1980, fu sottoposto a grandi lavori di ammodernamento, e convertito alla variante Progetto 667AM (Yankee II in Occidente), progettata dall'ingegner Margolin. I lavori comportarono l'installazione del nuovo sistema di lancio D-11, ed il relativo imbarco dei missili a propellente solido SS-N-17 Snipe (12 esemplari, contro i 16 SS-N-6 Serb imbarcati in precedenza). Si trattava del primo SLBM sovietico a propellente solido.\nI missili potevano essere lanciati a profondit\u00e0 superiori ai 50 metri. Venne modificato anche il sistema di caricamento dei tubi lanciasiluri, che fu reso pi\u00f9 rapido. Le modifiche portarono ad un aumento del dislocamento in immersione, che raggiunse le 10.000 tonnellate.\nIl \"K-140\" fu l'unico Yankee convertito a questa versione, nonch\u00e9 l'unico sottomarino ad imbarcare il sistema missilistico SS-N-17. Non sono chiari i motivi che indussero i sovietici alla conversione di un solo esemplare.\nIl 22 giugno 1984, il battello ebbe una collisione con il \"K-373\", un esemplare della classe Alfa. Il \"K-140\" prest\u00f2 servizio con la VMF sovietica fino al 1989, quando fu radiato. Lo smantellamento fu effettuato l'anno successivo."}
{"id": "2350831", "revid": "767487", "url": "https://it.wikipedia.org/wiki?curid=2350831", "title": "Mat\u00edas Defederico", "text": "Caratteristiche tecniche.\nDefederico \u00e8 un calciatore molto rapido e dotato di grande tecnica. Pu\u00f2 giocare sia da trequartista che da seconda punta. \u00c8 bravo nel fornire assist e nel dribbling, mentre pecca un po' in zona gol. \u00c8 mancino ed \u00e8 stato paragonato a Lionel Messi.\nCarriera.\nClub.\nCresciuto nelle giovanili dell'Hurac\u00e1n, debutta in prima squadra il 18 agosto 2007 nel match interno contro il Tigre, terminato 0-0.\nDiviene un punto fermo della squadra a partire dal Clausura 2009, sotto la guida dell'allenatore \u00c1ngel Cappa. Assieme ad Javier Pastore, ha formato una coppia d'attacco definita fantastica dalla stampa argentina.\nIl 29 agosto 2009, \u00e8 stato ufficializzato il suo passaggio al club brasiliano del Corinthians.\nIl 31 dicembre 2010 passa in prestito all'Independiente, squadra che tifa.\nIl 17 giugno 2015 passa a titolo definitivo all'Eski\u015fehirspor, in Turchia.\nNel 2016 partecipa alla terza edizione dell'Indian Super League segnando subito all'esordio nella partita contro il Pune City.\nNazionale.\nDebutta nella Nazionale maggiore argentina il 20 maggio 2009 nell'amichevole contro Panama, terminata 3-1, realizzando il primo gol dell'incontro."}
{"id": "2350832", "revid": "287204", "url": "https://it.wikipedia.org/wiki?curid=2350832", "title": "Matias De Federico", "text": ""}
{"id": "2350835", "revid": "183694", "url": "https://it.wikipedia.org/wiki?curid=2350835", "title": "Bruno Luver\u00e0", "text": "Biografia.\nLa sua esperienza professionale \u00e8 cominciata a Radio Radicale, nel 1982. Dal 1983 al 1989 \u00e8 vicedirettore della stessa Radio Radicale.\nNel 1989 si trasferisce a Bolzano, al quotidiano \"Il Mattino dell'Alto Adige\". Nel novembre del 1989 \u00e8 inviato a Berlino in occasione della caduta del muro. Collabora con \"L'Espresso\" e il \"Corriere della Sera\".\nDal gennaio 1993 \u00e8 giornalista della Rai, sino al 1995 alla sede Rai di Bolzano, quindi alla TGR. \nDal 1995 al 1999 \u00e8 stato giornalista parlamentare del Giornale Radio Rai. Dal gennaio 1999 \u00e8 nella redazione politica del TG1. Si alterna con Marco Frittella, come notista politico dell'edizione delle 13:30 e delle 20:00 del Tg1.\nNel 2002 \u00e8 vincitore del premio giornalistico Saint Vincent, con il servizio televisivo sul G8 di Genova.\n\u00c8 stato dirigente sindacale dal 2003 al 2005 nella segreteria nazionale dell'Usigrai.\nDal 2010 cura la rubrica dei libri del Tg1 \"Billy\" e la relativa pagina Facebook \"Billy il vizio di leggere\".\nLibero docente di giornalismo all'Universit\u00e0 IULM di Milano, collabora con la facolt\u00e0 di Sociologia dell'Universit\u00e0 di Urbino al corso di \"Comunicazione politica e opinione pubblica\", diretto dal professor Ilvo Diamanti.\n\u00c8 autore di saggi."}
{"id": "2350837", "revid": "74668", "url": "https://it.wikipedia.org/wiki?curid=2350837", "title": "Eden of the East", "text": ""}
{"id": "2350839", "revid": "1100311", "url": "https://it.wikipedia.org/wiki?curid=2350839", "title": "J\u00falio C\u00e9sar de Souza Santos", "text": "Carriera.\nClub.\nNelle giovanili vinse due Copa S\u00e3o Paulo de Juniores (2004 e 2005); debutt\u00f2 in prima squadra durante il Campeonato Brasileiro S\u00e9rie A 2005, durante una partita contro il Figueirense, vinta per 2 a 1; perse per\u00f2 la titolarit\u00e0 dopo quella partita a favore di Marcelo.\nDopo la partenza di F\u00e1bio Costa nel 2006, si succedettero 5 portieri in 3 anni. Silvio Luiz e Johnny Herrera lo fecero scendere al 4\u00ba posto nelle gerarchie della squadra; nel 2007, furono Jean e Felipe, a precludere la via della titolarit\u00e0 a J\u00falio C\u00e9sar, che gioc\u00f2 come titolare in alcune partite della S\u00e9rie B, in occasione dell'infortunio di Felipe."}
{"id": "2350847", "revid": "767487", "url": "https://it.wikipedia.org/wiki?curid=2350847", "title": "Demolition Racer", "text": "Demolition Racer \u00e8 un videogioco uscito nel 1999 pubblicato da Pitbull Syndicate e Infogrames per la console PlayStation e per Microsoft Windows. Nella versione per Playstation si pu\u00f2 utilizzare la modalit\u00e0 due giocatori.\nStruttura del gioco.\nIl gioco consiste nell'arrivare alla fine dei tre giri delle varie gare, su circuiti con temi misti, guadagnando una buona posizione e scontrarsi, allo stesso tempo, con le auto avversarie per renderle in pessime condizioni e, quindi, impossibilitate a continuare la corsa. Ogni volta che ci si scontra con una macchina, \u00e8 assegnato un punteggio in base al tipo e alla forza dell'impatto. Si guadagneranno punti se, nell'impatto, si ha una velocit\u00e0 superiore a quella del giocatore colpito; al contrario, sar\u00e0 l'avversario a ricevere i punti. Il criterio di assegnazione dei punti si pu\u00f2 riassumere cos\u00ec:\nPunti vita.\nOgni giocatore ha i propri punti vita, che segnalano lo stato della sua vettura. Se si esauriscono i punti durante la gara, la sua auto \u00e8 considerata distrutta e, quindi, fuori gara. Tutte le auto iniziano con 100 punti vita, che si perdono scontrandosi con altre auto o con i bordi della pista. Un impatto a maggior velocit\u00e0 porter\u00e0 alla perdita di molti pi\u00f9 punti rispetto a un impatto debole. Si pu\u00f2 associare la perdita dei punti vita, in uno dato scontro, con il punteggio ottenuto da tale scontro:\nDa questa lista sono logicamente esclusi i punteggi ottenuti facendo urtare contro il muro l'avversario e facendolo ruotare su se stesso, poich\u00e9 in questi casi non \u00e8 intaccato il punteggio di chi ha eseguito il colpo. I punti persi variano anche secondo il tipo di veicolo utilizzato: un'auto che ha una corazza (vedere macchine) pi\u00f9 dura perder\u00e0 meno punti.\nPunteggi.\nIn ogni corsa gareggiano 16 auto. A fine gara, vengono presi in considerazione i punteggi ottenuti durante i tre giri della corsa e li si moltiplica per un coefficiente che varia in base alla posizione d'arrivo. I coefficienti sono riassunti in questo elenco:\nDopo aver effettuato questo calcolo, chi ha ottenuto il punteggio maggiore \u00e8 dichiarato vincitore. Non necessariamente si vince arrivando primi: chi rimane per pi\u00f9 tempo nelle posizioni in fondo potr\u00e0 ottenere pi\u00f9 punti con gli scontri; chi invece si trova davanti al gruppo, ne otterr\u00e0 di meno. Un giocatore che non termina la gara \u00e8 marcato con la sigla D.N.F. (Did Not Finish). I suoi punti sono azzerati e sar\u00e0 posizionato in fondo alla classifica finale. Pu\u00f2 accadere che una macchina sia distrutta proprio mentre sta per superare il traguardo e che sia spinta oltre dagli altri giocatori (un'auto distrutta rimane materialmente come ostacolo sulla pista fino a quando la gara finisce e, se la si impatta, si perdono dei punti): il giocatore non \u00e8 comunque segnalato come \"arrivato\" e i suoi punteggi sono ugualmente annullati.\nTipo di gioco: \"Gara singola\" o \"Lega demolition\".\nIn \"Gara singola\" si pu\u00f2 scegliere liberamente quale modalit\u00e0 di gioco affrontare. Le modalit\u00e0 sono qui elencati:\nLa \"Lega demolition\" \u00e8 invece di tipo \"Arcade\" ed \u00e8 composta di cinque parti:\nPer accedere alla modalit\u00e0 successiva, bisogna prima completare quella precedente. Se in una gara non si raggiunge la posizione richiesta, si pu\u00f2 riprovare la gara all'infinito.\nMacchine.\nIn tutto ci sono 8 auto, alcune delle quali si possono avere immediatamente; per le altre, bisogna sbloccarle completando la \"Lega demolition\". Ogni macchina \u00e8 caratterizzata da 4 parametri:\nTra le altre vetture, nel gioco sono inoltre presenti i seguenti modelli: \"Marauder\", \"Bobcat\", \"Cruiser\", \"Renegade\" e \"Mantis\". Tutte le vetture possono essere riverniciate arbitrariamente e possono presentare un logo sul tettuccio e sulle fiancate a scelta tra quelli proposti.\nPotenziamenti.\nNel gioco esistono inoltre alcuni potenziamenti che il giocatore pu\u00f2 liberamente scegliere se inserirli o no. I potenziamenti in totale sono 4:\nErrori.\nNel gioco sono presenti 3 bug significativi:"}
{"id": "2350848", "revid": "767487", "url": "https://it.wikipedia.org/wiki?curid=2350848", "title": "The Indelicates", "text": "The Indelicates sono una band indie rock inglese.\nCarriera.\nThe Indelicates sono un quintetto basato sul sodalizio romantico ed artistico tra Simon Clayton (nome d'arte \"Simon Indelicate\"), un aspirante poeta e cabarettista, e la sua compagna Julia Clark-Lowes (nome d'arte \"Julia Indelicate\"), cantante, pianista e fotografa che per amore ha abbandonato il gruppo pop delle Pipettes.\nIl loro album di debutto, \"American Demo\", \u00e8 stato pubblicato in Regno Unito per la Weekender Records nel 2008."}
{"id": "2350849", "revid": "1543377", "url": "https://it.wikipedia.org/wiki?curid=2350849", "title": "Linea di successione al trono del Nepal", "text": "La linea di successione al trono del Nepal segue il criterio della primogenitura maschile tra i figli legittimi nati da matrimoni non morganatici dei membri della casa reale.\nNel 2006, durante il periodo di transizione istituzionale, era stata avanzata l'ipotesi di modificare la legge di successione a favore della semplice primogenitura, indipendentemente dal sesso. Il decreto del governo, che, come tipico delle fasi rivoluzionarie o di transizione, operava contro le disposizioni costituzionali, non fu convertito in legge.\nIl 28 dicembre 2007 il parlamento del Nepal vot\u00f2 per abolire la monarchia in favore di una repubblica. L'abolizione \u00e8 stata ufficialmente approvata il 28 maggio 2008 da una votazione dell'assemblea costituente, nonostante da pi\u00f9 parti si richiedesse il ricorso ad un referendum istituzionale.\nSecondo la costituzione del 1990, che esplicitamente si astiene dal modificare la legge di successione (art. 28, 1), spetta esclusivamente al re \"promulgare, emendare ed abrogare la legge di successione al trono\" (art. 28, 2).\nLinea di successione.\nLa linea di successione a Gyanendra del Nepal, l'ultimo sovrano, \u00e8 la seguente:\nDiscendenza femminile:"}
{"id": "2350850", "revid": "115483647", "url": "https://it.wikipedia.org/wiki?curid=2350850", "title": "Terremoto intraplacca", "text": "Un terremoto intraplacca \u00e8 un terremoto che avviene all'interno di una placca tettonica, cio\u00e8 in zone considerate di norma non a rischio sismico perch\u00e9 molto distanti da un margine di placca dove normalmente avvengono i terremoti (terremoto interplacca).\nSono fenomeni piuttosto rari (1 ogni 20-50 anni) se comparati alle migliaia di terremoti, pi\u00f9 o meno grandi, che accadono ogni anno ai confini tra le placche; per questo spesso i terremoti intraplacca sono eventi poco prevedibili che colpiscono aree poco sviluppate dal punto di vista antisismico e quindi molti terremoti intraplacca, anche se non particolarmente potenti, possono infliggere gravi danni; notevoli esempi di danni provocati dal terremoto intraplacca sono i macrosismi del 1811-1812 a New Madrid, Missouri, e del 1886 a Charleston, Carolina del Sud; le regioni che negli ultimi 200 anni sono state interessate da questo raro tipo di terremoti sono gli Stati Uniti (soprattutto la costa est) e l'India.\nCause di un terremoto intraplacca.\nIn generale i terremoti sono improvvisi movimenti di masse rocciose (pi\u00f9 o meno grandi) all'interno della crosta terrestre.\nQuasi tutti i terremoti che avvengono sulla superficie terrestre sono concentrati in zone ben precise ossia in prossimit\u00e0 dei confini tra una placca tettonica e l'altra: queste sono infatti le zone tettonicamente attive, ossia dove le placche si muovono pi\u00f9 o meno lentamente o improvvisamente le une rispetto alle altre. Infatti, secondo la tettonica delle placche, la superficie della Terra \u00e8 modellata come se fosse composta da circa una dozzina di grandi placche tettoniche, che si muovono molto lentamente (come la crescita di un'unghia della mano), a causa delle correnti di convezione dentro il mantello, posto sotto la crosta terrestre. Poich\u00e9 esse non si muovono tutte nella stessa direzione, le placche spesso direttamente collidono o slittano lateralmente lungo il bordo dell'altra (faglie trasformi). In generale il movimento delle placche \u00e8 lento, impercettibile (se non con strumenti appositi) e costante; tuttavia in alcune momenti e in alcune aree, a causa delle forze interne, delle pressioni, tensioni e attriti tra le masse rocciose, tali movimenti avvengono in maniera improvvisa e repentina (\"come un ingranaggio che si sblocca\") sviluppando cos\u00ec un terremoto: il lento slittamento costante tra placche diventa cos\u00ec in alcune aree e in alcuni momenti una sorta di movimento a scatto, blocco e sblocco, che genera cos\u00ec un terremoto.\nI terremoti intraplacca sono una categoria particolare di terremoti in cui, per ragioni da considerare e studiare caso per caso, una massa rocciosa si \u00e8 mossa lontano dai margini tra le placche ossia lontano dalle zone tettonicamente attive. Infatti i terremoti intraplacca non accadono ai margini delle placche, ma in mezzo ad una placca. Le ragioni dello svilupparsi di tali terremoti di solito stanno nella storia geologica antica dell'area colpita: di solito l'area colpita da un terremoto intraplacca, pur non essendo oggi un'area vicino ad un margine di placca, era area di margine in tempi remoti e la sua antica attivit\u00e0 tettonica viene alla luce di tanto in tanto ancora oggi (ad esempio terremoti dell'area degli Appalachi sulla costa orientale degli Stati Uniti d'America). Quindi i terremoti intraplacca spesso accadono nelle zone dove sono localizzate antiche faglie o rift dovuti ad \"assestamenti\" su una vecchia frattura. Altra ragione \"teorica\" dello svilupparsi di terremoti intraplacca potrebbe essere la nascita di un nuovo margine, ossia di una nuova zona di rift a causa della separazione di una placca in due placche distinte (ad esempio terremoti dell'area di New Madrid in America o dell'area della Rift Valley).\nMolte citt\u00e0 del Nord America e altrove vivono con il rischio sismico di un raro, vasto terremoto intraplacca. La causa di questi terremoti \u00e8 spesso incerta. In molti casi, la faglia causativa \u00e8 profondamente sepolta, e talvolta non pu\u00f2 nemmeno essere trovata. In simili circostanze \u00e8 difficile calcolare l'esatto pericolo sismico per una data citt\u00e0, specialmente se in tempi storici ci fu un solo terremoto. Qualche progresso si sta facendo per capire la meccanica della faglia che conduce a questi terremoti.\nEsempi storici.\nTerremoti di New Madrid 1811/1812.\nUna serie di famosi terremoti intraplacca, culminanti nel terremoto di New Madrid, \u00e8 accaduto nella zona della faglia di New Madrid in ci\u00f2 che \u00e8 adesso il Missouri, negli Stati Uniti, nel 1811 e 1812. Questi terremoti furono al di sopra della magnitudo 8 e furono avvertiti fino a centinaia di miglia di distanza.\nI terremoti cambiarono il corso del Mississippi: la terra fu asportata via dalle contee e fu portata sull'altro lato, nel nuovo letto del fiume. L'insediamento di Reverie (Tennessee), nella contea di Tipton, fu asportato via e posto sulla riva occidentale del Mississippi dalla parte del territorio dell'Arkansas.\nTerremoto del Gujarat del 2001.\nUn simile grande terremoto \u00e8 quello che devast\u00f2 la regione del Gujarat, in India, il 26 gennaio 2001, con grande perdita di vite umane, specialmente nel \ndistretto del Kutch. La scossa, di magnitudo 7,6 sulla scala Richter, provoc\u00f2 circa 20.000 morti e 166.000 feriti, distrusse 1.000.000 di case e rase al suolo 450 villaggi.\nAltri storici esempi negli U.S.A..\nEsempi storici di terremoti intraplacca nel Nord America comprendono quelli a Boston nel 1755, New York nel 1737 e 1884 (entrambe le scosse sono stimate a circa 5,5 gradi magnitudo), e il terremoto di Charleston nella Carolina del Sud nel 1886 (magnitudo stimata da 6,5 a 7,3). La scossa di Charleston fu particolarmente sorprendente perch\u00e9, diversamente da Boston e New York, l'area non ha avuto quasi nessuna storia che avesse mai registrato terremoti, nemmeno di minori entit\u00e0. (Un terremoto pi\u00f9 moderato di magnitudo 4 della scala Richter, fu registrato precisamente a nord di New York nel 1985).\nPredizione.\nGli scienziati continuano a cercare le cause di questi terremoti, specialmente per avere qualche indicazione di quando essi produrranno le prossime scosse. Il migliore successo \u00e8 arrivato con il monitoraggio microsismico dettagliato, implicando una densa rete di sismometri. In questa maniera, terremoti molto piccoli associati a una faglia causativa possono essere localizzati con grande accuratezza. I Criosismi possono a volte essere scambiati per terremoti intraplacca."}
{"id": "2350854", "revid": "1543377", "url": "https://it.wikipedia.org/wiki?curid=2350854", "title": "Andr\u00e9 Clarindo dos Santos", "text": "Carriera.\nClub.\nInizi.\nHa esordito professionalmente per la Figueirense in una partita amichevole contro il Corinthians giocando come ala sinistra. \u00c8 stato promosso in prima squadra il 10 luglio 2003. \u00c8 andato in prestito nel 2005 al Flamengo. Santos ha giocato 22 partite nel S\u00e9rie A. Poi, sempre in S\u00e9rie A, ha giocato 28 partite e segnato 17 gol con l'Atl\u00e9tico Mineiro.\nCorinthians.\nSi \u00e8 unito al Corinthias nel 2008, con la Figueirense che ha trattenuto il 50% dei diritti economici per la tassa per un trasferimento futuro. L'accordo \u00e8 stato parzialmente finanziato da DIS Esporte, che poi ha venduto al Corinthians il 22,5% dei diritti al gruppo di investimento, insieme a Dentinho e Renato, per un totale di R $ 5,4 milioni Il Corinhians ha venduto anche il 40% dei diritti a Turbo Sports, per 3,6 milioni di dollari dopo aver stretto una partnership con l'investitore permettendo alla Figueirense di tenere il 50% dei diritti, mentre il Corinthians ottenne il 37,5% dei diritti di propriet\u00e0. Ma il Corinthians non ha pagato a Sport Turbo la sua parte della quota di trasferimento (al Fenerbah\u00e7e), e l'azienda ha in seguito citato in giudizio il Corinthians.\nSantos \u00e8 stato poi dirottato con successo sulla fascia sinistra in difesa. Ha vinto la Serie B, Copa do Brasil e Campeonato Paulista prima di lasciare il club.\nFenerbah\u00e7e.\nIl 20 luglio 2009, entra a far parte del club turco del Fenerbah\u00e7e insieme al suo compagno di squadra nel Corinthians, Cristian Oliveira Baroni, firmando un contratto di cinque anni.\nAndr\u00e9 Santos, che \u00e8 costato \u20ac 9 milioni, ha giocato ala sinistra nel Fenerbah\u00e7e, conquistando il posto di titolare superando un altro famoso calciatore brasiliano: Roberto Carlos che \u00e8 stato poi venduto al Corinthians.\nHa segnato un totale di 10 gol in 52 partite di campionato per sua la squadra. Ha segnato 5 gol in 25 presenze nella Super League turca nella stagione 2010-2011, diventando cos\u00ec il miglior marcatore nel ruolo di terzino sinistro in Turchia. Il Fenerbahce \u00e8 stato coinvolto in uno scandalo per partite truccate e sono stati rimossi dalla UEFA Champions League ed \u00e8 stato sostituito dai rivali del Trabzonspor che ha chiuso la stagione 2010/2011 secondi classificati per differenza reti, dietro il Fenerbahce. Il 29 agosto 2011, Arsenal ha concordato il trasferimento di Andr\u00e9 Santos per \u00a3 6,2\u00a0m dal club turco a quello inglese dei gunner.\nSantos in seguito disse che non aveva abbandonando una nave che affonda lasciando il Fenerbahce, insistendo che amava giocare per loro. \"Lascio il Fenerbahce dalla porta d'ingresso\", Santos ha detto ai giornalisti all'aeroporto di Istanbul il 31 agosto. \"Mi piace il paese, Istanbul e il popolo turco. Posso tornare qui nelle ultime fasi della mia carriera. Ero felice al Fenerbahce, ma ho fatto la cosa giusta per la mia carriera.\nArsenal.\nIl 31 agosto 2011 ha firmato per l'Arsenal un contratto a lungo termine. Gli \u00e8 stato dato il numero 11 sulla maglia. Il Fenerbah\u00e7e SK ha annunciato che la tassa per il trasferimento \u00e8 pari a \u20ac 7 milioni.\nHa fatto il suo debutto per i Gunners il 17 settembre, contro il a Ewood Park in una partita di Barclays Premier League, giocando tutti i 90 minuti da terzino sinistro in una sconfitta per 4-3. Il 28 settembre, ha segnato il suo primo gol per l'Arsenal nella vittoria per 2-1 sul in una partita di UEFA Champions League. Il suo primo gol in Premier League \u00e8 stato il secondo gol nella vittoria per 5-3 contro i rivali locali, il a Stamford Bridge il 29 ottobre 2011.\nGremio e Flamengo.\nL'11 febbraio 2013 si trasferisce al Gr\u00eamio in prestito fino a fine stagione.\nIl 21 luglio 2013, scaduto il prestito al Gr\u00eamio, viene ceduto al Flamengo, con cui firma un contratto biennale.\nGoa.\nIl 29 settembre 2014 viene ingaggiato dal Goa, club militante nella neonata Indian Super League.\nNazionale.\nIl 21 maggio 2009 \u00e8 stato convocato per la prima volta in nazionale per prendere parte alla Confederations Cup e alle qualificazioni per Sudafrica 2010. Il 15 giugno debutta con la maglia verdeoro, subentrando nel corso dell'incontro Brasile-Egitto della fase a gironi della Confederations. Nelle altre quattro partite gioc\u00f2 da titolare: durante la finale contro gli ricevette un cartellino giallo, e al 66\u00ba minuto venne sostituito da Dani Alves. In seguito per\u00f2 non trov\u00f2 spazio, in quanto Dunga gli prefer\u00ec Michel Bastos e Gilberto Silva: non fu quindi convocato per il Mondiale 2010. Con l'arrivo di Mano Menezes sulla panchina della Sele\u00e7\u00e3o, Andr\u00e9 Santos torn\u00f2 ad essere convocato."}
{"id": "2350867", "revid": "123141381", "url": "https://it.wikipedia.org/wiki?curid=2350867", "title": "Fabian Delph", "text": "Caratteristiche tecniche.\nDelph nasce calcisticamente come difensore centrale. Durante gli anni, avanza il proprio raggio d'azione diventando un jolly di centrocampo. \u00c8 un calciatore di movimento, dotato di uno spiccato spirito battagliero e abile nel tackle. Possiede inoltre un buon controllo di palla e un ottimo tiro dalla distanza. Pu\u00f2 giocare all'occorrenza come terzino sinistro.\nCarriera.\nClub.\nLeeds Utd.\nDelph ha iniziato la carriera nelle giovanili del Bradford City. Ha poi lasciato la squadra nel settembre 2001, per trasferirsi al Leeds United. \u00c8 stato raccomandato al tecnico dell\"'Academy\" Greg Abbott da Paul Jewell, poich\u00e9 suo figlio fu un compagno di squadra di Delph. \nDelph \u00e8 stato successivamente nominato capitano della squadra riserve del Leeds. Ha debuttato in prima squadra nei minuti finali della sfida contro il Derby County del 6 maggio 2007. Ha firmato il primo contratto professionistico l'11 gennaio 2008 e nella stessa stagione ha totalizzato altre due presenze, entrambe come sostituto.\nHa giocato da titolare nella Football League Cup, contro il Chester City, nel primo turno. Ha poi firmato un rinnovo di contratto quadriennale con il Leeds United. Ha celebrato la firma siglando la sua prima rete il giorno successivo, nella vittoria per cinque a due sul Crewe Alexandra. Ha poi realizzato una doppietta nella vittoria per 3-0 sul Walsall, con due tiri dalla distanza.\nA marzo 2009 le sue prestazioni stagionali gli hanno fatto guadagnare la candidatura al premio di calciatore dell'anno della Football League One, vinto da Matty Fryatt. Si \u00e8 comunque aggiudicato il premio di \"Giovane dell'anno della Football League\". Si \u00e8 poi aggiudicato tre premi assegnati dal Leeds: \u00e8 stato nominato calciatore dell'anno assieme a Jermaine Beckford, giovane dell'anno e la sua rete contro il Brighton \u00e8 stata considerata la pi\u00f9 bella della stagione.\nAston Villa.\nIl 4 agosto 2009 passa all'Aston Villa per 8 milioni di sterline (cifra record per un trasferimento dalla terza alla prima serie inglese). Il 20 gennaio 2012 ritorna al Leeds in prestito, ma un infortunio (che lo avrebbe tenuto fuori dal campo per il resto della stagione) lo costringe a prematuramente ritornare alla casa madre. Fa ritorno ai \"Villans\" nell'estate 2012, collezionando globalmente in sei stagioni 134 presenze segnando 8 reti.\nManchester City.\nDopo le successive ottime stagioni con la maglia dei \"Villans\", il 17 luglio 2015 passa per 11,5 milioni di euro, ovvero il valore della clausola rescissoria, al Manchester City. Il 28 novembre seguente segna la sua prima rete con i \"Citizens\" nella vittoria 3-1 contro il Southampton.\nEverton.\nIl 15 luglio 2019 viene acquistato dall'Everton per 8,5 milioni, con cui firma un contratto triennale.\nNazionale.\nDelph prima di rappresentare la nazionale inglese, era idoneo per poter giocare nella nazionale guyanese grazie alle sue origini. Tuttavia in seguito ha debuttato a marzo 2008 con l', entrando a partita in corso. Le prestazioni nel 2008 gli hanno fatto guadagnare l'attenzione di Stuart Pearce, allenatore dell', che lo ha convocato nel mese di novembre. Ha debuttato sostituendo Craig Gardner, nella sfida contro la .\nEsordisce con la nazionale inglese il 3 settembre 2014 nell'amichevole vinta per 1-0 contro la . Nel maggio 2018 viene convocato dal CT. Gareth Southgate per il Mondiale 2018, dove debutta il 24 giugno nella partita contro , scendendo poi in campo in altre tre occasioni.\nStatistiche.\nPresenze e reti nei club.\n\"Statistiche aggiornate al 26 marzo 2020.\""}
{"id": "2350869", "revid": "110157", "url": "https://it.wikipedia.org/wiki?curid=2350869", "title": "Domony", "text": "Domony \u00e8 un comune dell'Ungheria di 2.005 abitanti (dati 2001) situato nella provincia di Pest, nell'Ungheria settentrionale."}
{"id": "2350871", "revid": "1305772", "url": "https://it.wikipedia.org/wiki?curid=2350871", "title": "Cima Paganini", "text": "La cima Paganini (3051\u00a0m) \u00e8 una montagna delle Alpi Marittime, situata nell'alta valle Gesso, in provincia di Cuneo.\nCaratteristiche.\nSi trova sulla dorsale secondaria che, distaccandosi dallo spartiacque alpino principale dalla cima Ghili\u00e8 in direzione nord, raggiunge il monte Argentera. Lo spartiacque di questa dorsale, su cui giace la vetta, separa il comune di Valdieri da quello di Entracque. La vetta sorge poco a nord della cima di Nasta, ed a sud del monte Argentera.\nDal punto di vista geologico \u00e8 composta da gneiss appartenenti al \"massiccio cristallino dell'Argentera\".\nLa vetta rimase senza nome fino al 1930, quando fu dedicata a Pio Paganini, ingegnere topografo dell'Istituto Geografico Militare.\nAscensione alla vetta.\nLa prima ascensione alla vetta ebbe luogo nell'agosto del 1902, ad opera di Victor De Cessole accompagnato dalle guide J. Plent e H. Bernard.\nLa via normale ha inizio dal \"pian della casa del Re\", nella valle Gesso della Valletta. Si raggiunge per sentiero il rifugio Remondino, indi si risale verso il \"lago di Nasta\". Qui si piega a sinistra, e si sale al \"colle della Forchetta\", a sud della cima di Nasta. Si taglia la base di questa su una cengia sul versante sud, poi si scende a raggiungere il \"colle di Nasta\" (2939\u00a0m), da dove si risale per cresta fino alla vetta.\nRifugi.\nIl vicino rifugio Remondino pu\u00f2 fungere da punto d'appoggio per l'ascensione."}
{"id": "2350880", "revid": "239497", "url": "https://it.wikipedia.org/wiki?curid=2350880", "title": "Sardinia Radio Telescope", "text": "Il Sardinia Radio Telescope (spesso abbreviato in SRT) \u00e8 un radiotelescopio situato in localit\u00e0 \"Pranu 'e s\u00e0nguni\", nel territorio del comune di San Basilio, in provincia di Cagliari al momento dell'inaugurazione, oggi nella provincia del Sud Sardegna.\nIl Sardinia Radio Telescope \u00e8 il terzo strumento di questo tipo installato in Italia, dopo quelli di Medicina (BO) e di Noto (SR), nonch\u00e9 il pi\u00f9 avanzato tecnologicamente e quello di maggiori dimensioni.\nRealizzazione e operativit\u00e0.\nIl Sardinia Radio Telescope \u00e8 stato realizzato ed \u00e8 gestito dall'Istituto Nazionale di Astrofisica (INAF) tramite l'Osservatorio astronomico di Cagliari, l'Istituto di Radioastronomia di Bologna e l'Osservatorio astrofisico di Arcetri.\nLa costruzione \u00e8 avvenuta con il contributo del Ministero dell'Istruzione, dell'Universit\u00e0 e della Ricerca, della Regione Autonoma della Sardegna e della Agenzia Spaziale Italiana.\nL'assemblaggio dello strumento \u00e8 iniziato nell'autunno del 2006, dopo il completamento del basamento di fondazione, e si \u00e8 concluso nella primavera del 2011. Il costo complessivo \u00e8 stato di circa 60 milioni di euro.\nIl collaudo meccanico dello strumento \u00e8 stato completato alla fine del mese di gennaio del 2012. La ditta costruttrice ha quindi consegnato il cantiere all'INAF, che ha iniziato le procedure di collaudo tecnico. Il radiotelescopio ha visto la prima luce l'8 agosto del 2012, quando \u00e8 stato puntato in direzione della radiosorgente Hydra A, una radiogalassia situata nella costellazione dell'Idra. In seguito \u00e8 stata avviata una fase di test per la validazione scientifica dello strumento. Nel maggio del 2013, durante questa fase, il team di ricerca del SRT \u00e8 stato coinvolto nello studio di una magnetar, PSR J1745-2900, situata nei pressi del centro della Via Lattea. Il radiotelescopio ha permesso la misura di un segnale di grande qualit\u00e0, confermando in modo inequivocabile l'emissione radio della magnetar e dando dimostrazione delle sue notevoli potenzialit\u00e0 in ambito scientifico. Questa osservazione ha dato luogo alla prima pubblicazione scientifica basata su dati raccolti dal SRT. Con questo ed altri risultati di rilievo internazionale, \u00e8 stata completata nel 2015 la fase di validazione scientifica, e dall'inizio del 2016 lo strumento \u00e8 pienamente operativo.\nL'inaugurazione ufficiale ha avuto luogo con una cerimonia pubblica il 30 settembre del 2013.\nCaratteristiche tecniche.\nIl Sardinia Radio Telescope \u00e8 uno strumento all'avanguardia dal punto di vista tecnologico, per quanto riguarda sia l'equipaggiamento elettronico che la componentistica meccanica, in virt\u00f9 dei quali \u00e8 capace di movimenti di precisione dell'ordine di 1/10000 di grado.\nL'alidada su cui \u00e8 montato lo specchio primario \u00e8 una struttura d'acciaio alta circa 35 metri, in grado di sorreggere efficacemente lo specchio e i suoi meccanismi di movimento e di assicurarne la rotazione tramite 16 ruote, che scorrono su una rotaia circolare del diametro di 40 metri, posta al di sopra del basamento. Il peso totale gravante sulla rotaia \u00e8 di 3000 tonnellate. Le velocit\u00e0 massime di rotazione sono di 0,85 gradi/s in azimut e di 0,5 gradi/s in elevazione. Lo strumento \u00e8 dotato di un sistema di compensazione del backlash.\nLo specchio primario dello strumento \u00e8 costituito da 1008 pannelli d'alluminio comandati da 1116 elettroattuatori e uniti a formare una superficie attiva del diametro complessivo di 64\u00a0m. La superficie modifica la propria forma per compensare le deformazioni indotte dal peso proprio e dalle variazioni di pressione e temperatura dell'aria; tali deformazioni non possono superare i 3 decimi di mm perch\u00e9 sia garantita la funzionalit\u00e0 dello strumento. L'entit\u00e0 delle deformazioni \u00e8 misurata utilizzando tre diverse metodologie: il rilievo fotografico; l'analisi delle differenze di un segnale rispetto a come viene ricevuto con un'altra antenna di riferimento; il rilevamento diretto tramite una rete di alcune centinaia di sensori presenti sui pannelli. Lo specchio secondario \u00e8 costituito da 49 pannelli di alluminio, e ha un diametro di 7,9\u00a0m. Esso \u00e8 dotato di sei attuatori che lo mantengono in posizione corretta al variare della posizione dell'intero strumento, o, all'occorrenza, ne modificano l'orientamento. Il corretto allineamento dello specchio secondario viene verificato tramite un sistema di controllo laser. Il radiotelescopio viene orientato verso il punto desiderato tramite dodici motori, quattro dei quali eseguono il movimento in elevazione e otto il movimento in azimut.\nLo strumento ha la possibilit\u00e0 di lavorare in sei diverse posizioni focali, per ognuna delle quali \u00e8 previsto il cambio dei ricevitori con un meccanismo automatico.\nGrazie a queste caratteristiche, il Sardinia Radio Telescope \u00e8 in grado di ricevere segnali con frequenze comprese tra 0,3 e 100\u00a0GHz. La sincronizzazione della strumentazione elettronica del SRT avviene con l'utilizzo degli orologi atomici del laboratorio di tempo e frequenza dell'Osservatorio astronomico di Cagliari. Con gli stessi orologi si ottiene anche il riferimento di tempo e frequenza necessario per il funzionamento dei ricevitori.\nAltri servizi di supporto, necessari per l'attivit\u00e0 del SRT, sono realizzati dall'Osservatorio astronomico di Cagliari: il monitoraggio delle interferenze di onde radio causate da altre attivit\u00e0 (come le trasmissioni televisive e la telefonia mobile), il monitoraggio delle condizioni locali dell'atmosfera (con particolare riferimento alla presenza e alla variabilit\u00e0 del vapore acqueo) e infine la progettazione e la realizzazione dei ricevitori a microonde e di altra strumentazione elettronica installata sul radiotelescopio.\nIl software di controllo del SRT, denominato NURAGHE, \u00e8 stato sviluppato da personale INAF sulla base dell'ACS (\"Advanced Control Software\"), analogo software sviluppato dall'ESO per il progetto ALMA.\nIl cluster di calcolo a servizio del SRT \u00e8 inserito nel sistema distribuito denominato Cybersar.\nAttivit\u00e0 e modalit\u00e0 di utilizzo.\nIl Sardinia Radio Telescope \u00e8 dedicato per l'80% del tempo alla ricerca scientifica, mentre per il rimanente 20% svolge funzioni di controllo delle missioni automatiche di esplorazione spaziale e dei satelliti artificiali in orbita intorno alla Terra. Per quanto riguarda il primo tipo di attivit\u00e0, un comitato (composto da esperti di livello internazionale) valuta le proposte di ricerca presentate dalla comunit\u00e0 scientifica, e assegna il tempo di utilizzo dello strumento. La superficie attiva dello specchio primario rende il Sardinia Radio Telescope indicato per lo studio dei corpi celesti, mentre l'intervallo di frequenze in cui \u00e8 in grado di operare ne rende possibile l'impiego per lo studio delle nubi molecolari, un tipo d'indagine non molto comune. Altre attivit\u00e0 di ricerca scientifica praticate con il SRT riguardano lo studio di sistemi stellari giunti a fine vita come le pulsar (ideali per ottenere verifiche sperimentali della relativit\u00e0 generale), lo studio di maser e di oggetti dalla forte emissione radio (nuclei galattici attivi, radiogalassie, quasar, buchi neri), ma anche lo studio dei sistemi planetari di recente scoperta, alla ricerca di pianeti con una atmosfera.\nIl Sardinia Radio Telescope pu\u00f2 dare un significativo contributo anche nell'ambito della geodinamica, una branca importante delle scienze della Terra; in questo campo, l'utilit\u00e0 dei radiotelescopi consiste nel misurare gli spostamenti relativi delle zolle tettoniche. Il SRT \u00e8 di grande utilit\u00e0 anche in attivit\u00e0 di radarastronomia, tra le quali, ad esempio, la sorveglianza di asteroidi in possibile rotta di collisione con la Terra.\nPer quanto riguarda le attivit\u00e0 di esplorazione spaziale, il Sardinia Radio Telescope \u00e8 utilizzato per governare le sonde automatiche inviate nello spazio e per ricevere i dati da esse inviati sulla Terra. Per questo scopo, il radiotelescopio ha ben presto riscosso l'interesse dell'ESA e della NASA, ed \u00e8 inserito nella rete internazionale denominata \"Deep Space Network\".\nL'installazione del Sardinia Radio Telescope ha consentito la creazione in Italia della prima maglia di una rete interferometrica di lunghissima base (I-VLBI). Le tecniche di interferometria consentono agli studiosi di radioastronomia di disporre di strumenti virtuali di dimensioni paragonabili alla distanza alla quale si trovano i radiotelescopi reali. Utilizzando pi\u00f9 di uno di questi strumenti in contemporanea per puntare lo stesso oggetto celeste, si ottiene una risoluzione tipica di strumenti che sarebbe impensabile costruire, tanto migliore quanto maggiore \u00e8 la distanza tra le singole antenne. Nel caso della rete VLBI italiana, con i tre radiotelescopi di Medicina, Noto e San Basilio si ottiene un radiotelescopio virtuale di dimensioni equivalenti a quelle dell'Italia.\nIl Sardinia Radio Telescope costituisce anche l'elemento pi\u00f9 avanzato, dal punto di vista tecnologico, della rete interferometrica europea EVN (European VLBI Network). Il centro di controllo della rete si trova presso il Joint Institute for VLBI in Europe (JIVE), con sede a Dwingeloo, nei Paesi Bassi. Qui (quando la rete EVN \u00e8 in funzione) affluiscono in tempo reale i dati frutto dell'attivit\u00e0 del Sardinia Radio Telescope, cos\u00ec come degli altri radiotelescopi che compongono la rete.\nA livello europeo, inoltre, il Sardinia Radio Telescope fa parte del progetto di collaborazione scientifica EPTA (European Pulsar Timing Array), teso a rilevare la propagazione delle onde gravitazionali tramite la misura di eventuali alterazioni nel moto di rotazione delle pulsar. I dati delle osservazioni eseguite nell'ambito di questa collaborazione vengono inviati al Jodrell Bank Centre for Astrophysics per essere elaborati. Il SRT \u00e8 stato anche inserito nell'elenco dei radiotelescopi facenti parte del progetto denominato Radionet, finanziato fino al 2015 dalla Commissione europea, nel quale l'INAF \u00e8 stato uno dei partner principali.\nLe caratteristiche del Sardinia Radio Telescope consentono di utilizzarlo anche come componente di terra nelle attivit\u00e0 di ricerca di radioastronomia condotte dallo spazio (\"Space VLBI\"), nelle quali la base della rete interferometrica assume dimensioni di centinaia di migliaia di km. Un esempio di tali esperimenti \u00e8 quello realizzato con la missione RadioAstron, alla quale l'Italia partecipava gi\u00e0 da tempo con i radiotelescopi di Medicina e Noto.\nRisultati scientifici di rilievo.\nNel 2015, poco prima di entrare in piena attivit\u00e0, il SRT \u00e8 stato utilizzato in una serie di osservazioni congiunte con altri sette radiotelescopi della rete EVN. In quell'occasione, l'oggetto delle osservazioni \u00e8 stata la massa di gas e polveri in rapida rotazione intorno ad una stella di grande massa da poco formata, nella regione di formazione stellare Cepheus A. Di questa nube di gas \u00e8 stata realizzata, per la prima volta, la ricostruzione del moto in tre dimensioni, grazie alla rilevazione delle onde radio provenienti dai maser presenti nella stessa nube di gas.\nNei primi mesi del 2016, appena entrato in servizio, il SRT \u00e8 stato utilizzato per studiare un buco nero di grande massa, contenuto nel nucleo di una galassia in movimento verso l'ammasso di galassie 3C 129. L'attivit\u00e0 di ricerca portata a termine con queste osservazioni (le prime in luce polarizzata per SRT), ha permesso di concludere che le particolarit\u00e0 di questo oggetto precedentemente osservate dipendono dal fatto che il moto avviene a velocit\u00e0 supersonica, dell'ordine di alcuni milioni di km orari.\nNell'ambito di alcune ricerche dedicate allo studio degli ammassi di galassie attraverso la rilevazione del campo magnetico, misure realizzate nel 2016 con il SRT hanno confermato le teorie sulla formazione degli ammassi dall'aggregazione di gruppi pi\u00f9 piccoli di galassie. In particolare, sono stati oggetto di osservazione l'ammasso Abell 194 e l'ammasso CIZA J2242+5301, che si trova in direzione della zona d'ombra galattica."}
{"id": "2350882", "revid": "486946", "url": "https://it.wikipedia.org/wiki?curid=2350882", "title": "Aleksandr Ivanovich Ertel'", "text": ""}
{"id": "2350883", "revid": "62360344", "url": "https://it.wikipedia.org/wiki?curid=2350883", "title": "Concilio di Melfi IV", "text": "Il Concilio di Melfi IV \u00e8 un Sinodo della Chiesa cattolica, convocato e presieduto dal papa Pasquale II nel 1101.\nAspetti organizzativi.\nIl Sinodo \u00e8 promulgato nella Citt\u00e0 di Melfi per discutere delle emergenze religiose e per verificare i rapporti fra il Papato ed i Capi Normanni.\nI lavori si tengono nel castello di Melfi, ove si riuniscono i Vescovi del Mezzogiorno e vi partecipano cardinali, abati e religiosi.\nUn ritratto del Pontefice, realizzato nel periodo 1748 / 1765, sar\u00e0 esposto nella cattedrale di Melfi a ricordo dell'avvenimento.\nVeduta del Castello di Melfi (Potenza)\nIncertezza sulla data.\nLa data del concilio sarebbe quasi certamente in agosto 1101, quando il Papa Pasquale II ritorna dalla visita a Mileto in Calabria e va a Canosa in Puglia, ove riunisce i Vescovi di Canosa e Canne.\nPer quanto la data resti incerta, e comunque compresa nell'estate, \u00e8 da escludere che il Concilio possa essere avvenuto nell'anno 1100, come riportato da alcune fonti per errore, motivato probabilmente dal fatto che l'anno per il calendario bizantino, ancora in vigore in tutto il Ducato di Puglia, inizia il primo settembre e termina a fine agosto.\nAspetti religiosi.\nIl Pontefice lancia la scomunica alla citt\u00e0 di Benevento perch\u00e9 i maggiorenti si sono schierati contro la Chiesa.\nIl Papa concede al Vescovo di Melfi il privilegio di dipendere direttamente da Roma e stabilisce che i futuri Vescovi della Diocesi saranno consacrati direttamente dal Papa stesso. In passato la Diocesi dipendeva dall'Arcivescovo metropolita di Canosa e Bari.\nPasquale II emette una bolla che chiude la lunga vertenza, gi\u00e0 discussa dal Pontefice Urbano II al Concilio di Bari, tra l'abbazia di Montecassino e Gemma, figlia di Pietro, conte di Caiazzo, Badessa di Cingla e conferma ai Benedettini cassinesi il patrimonio a suo tempo sottratto. Va ricordato in proposito che in seguito Rainulfo di Alife litigher\u00e0 con il papa Callisto II e richieder\u00e0 la restituzione del monastero di Santa Maria in Cingla presso Alife all'abbazia di Montecassino.\nAspetti politici.\nAl Concilio Papale prendono parte anche tutti i Conti Normanni. Va ricordato che Pasquale II deve la sua elezione all'appoggio economico e militare dei Normanni, che hanno stroncato il tentativo della nobilt\u00e0 romana di eleggere come antipapa il cardinale di Santa Rufina.\nIl Pontefice appare duttile nel tentativo di ricomporre il conflitto che contrappone la Santa Sede all'Impero Bizantino, e mostra un atteggiamento \"conciliante\" nel modo di intendere il rapporto fra lo stesso Papa ed il Concilio.\nAltri Concili tenuti a Melfi.\nIl quarto Concilio di Melfi faceva seguito a tre analoghi sinodi indetti nella stessa capitale del ducato d'Apulia. Cinque diversi Pontefici organizzarono qui altrettanti Concili nel giro di 78 anni, tra il 1059 ed il 1137. In particolare il predecessore Niccol\u00f2 II aveva indetto nel 1059 il Concilio di Melfi I; poi il papa Alessandro II nel 1067 aveva tenuto il Concilio di Melfi II, quindi nel 1089 Urbano II aveva organizzato il Concilio di Melfi III. Dopo sar\u00e0 Innocenzo II nel 1137 ad indire il Concilio di Melfi V, ultimo della serie.\nNota.\nIl Concilio (senza Numero) tenuto nel 1130 non \u00e8 riconosciuto dalla chiesa perch\u00e9 \u00e8 organizzato dall'Antipapa Anacleto II."}
{"id": "2350885", "revid": "341165", "url": "https://it.wikipedia.org/wiki?curid=2350885", "title": "G. M. Maynes", "text": ""}
{"id": "2350886", "revid": "258720", "url": "https://it.wikipedia.org/wiki?curid=2350886", "title": "Philadelphia Inquirer", "text": ""}
{"id": "2350887", "revid": "599013", "url": "https://it.wikipedia.org/wiki?curid=2350887", "title": "Jean Ferreira Narde", "text": "Caratteristiche tecniche.\nGioca come difensore centrale.\nCarriera.\nClub.\nJean inizi\u00f2 la carriera nel 2000 nel S\u00e3o Paulo, dove non era visto di buon occhio dai tifosi. Con il \"tricolor paulista\" vinse il Campeonato Paulista 2000, il Torneio Rio-S\u00e3o Paulo 2001 e il Supercampeonato Paulista 2002. Fu ceduto quindi in Russia, alla Dinamo Mosca prima e al dopo. All'inizio del 2008 venne mandato in prestito al Gr\u00eamio.\nArrivato al club di Porto Alegre, dovette rimanere in panchina spesso in quanto i titolari erano L\u00e9o e Pereira; il 10 dicembre 2008 fu annunciato il suo trasferimento al Corinthians.\nAncora una volta, nel Corinthians \u00e8 una riserva."}
{"id": "2350896", "revid": "287204", "url": "https://it.wikipedia.org/wiki?curid=2350896", "title": "Linea di successione al trono dell'Arabia Saudita", "text": "La linea di successione al trono dell'Arabia Saudita \u00e8 determinata all'interno della casa di Saud. La regola \u00e8 molto vicina al criterio dell'anzianit\u00e0, ma un principe pu\u00f2 essere promosso o retrocesso nella linea.\nDal 21 giugno 2017 il principe della corona saudita \u00e8 Muhammad bin Salman (nato nel 1985), primo vice-primo ministro, figlio dell'attuale re Salm\u0101n.\nPrecedenti designati alla successione.\nRe \u02bfAbd All\u0101h dell'Arabia Saudita nomin\u00f2 il suo fratellastro Sul\u1e6d\u0101n b. \u02bfAbd al-\u02bfAz\u012bz \u0100l Sa\u02bf\u016bd come principe ereditario. C'erano almeno tre fratelli pi\u00f9 grandi di Sultan, ma sono stati saltati per motivi di salute, o di famiglia, o perch\u00e9 non si sono mai interessati della gestione della cosa pubblica. In seguito della morte di Sul\u1e6d\u0101n avvenuta il 21 ottobre 2011, \u00e8 stato nominato principe ereditario N\u0101yef b. \u02bfAbd al-\u02bfAz\u012bz \u0100l Sa\u02bf\u016bd, un altro fratellastro del re. N\u0101yef \u00e8 per\u00f2 deceduto il 16 giugno 2012 ed \u00e8 stato nominato principe della corona il fratellastro del re Salm\u0101n bin \u02bfAbd al-\u02bfAz\u012bz \u0100l Sa\u02bf\u016bd, salito al trono dopo la morte di re \u02bfAbd All\u0101h, avvenuta il 23 gennaio 2015.\nRe Salman ha prima nominato principe della corona il fratellastro Muqrin il 23 gennaio 2015 per poi sostituirlo con il nipote Mohammed bin Nayef, anche ministro dell'Interno, il giorno 29 aprile dello stesso anno. Il 21 giugno 2017 ha infine nominato a questo titolo il figlio Muhammad, che \u00e8 anche ministro della Difesa.\nConsiglio di Fedelt\u00e0.\nNel mese di ottobre 2006 \u02bfAbd All\u0101h ha annunciato la creazione del \"consiglio della Bay\u02bfa\" (Consiglio di Fedelt\u00e0 o consiglio di alleanza). Questo organo ha la funzione di garantire la transizione del potere nel caso in cui il re o il principe ereditario siano inabili a regnare. Questo, insieme ad un precedente decreto, ha aperto la possibilit\u00e0 anche ai nipoti di re \u02bfAbd al-\u02bfAz\u012bz di ascendere al trono. Al di l\u00e0 dell'et\u00e0, i fattori che vengono tenuti in considerazione per essere candidati alla successione sono:"}
{"id": "2350908", "revid": "95043829", "url": "https://it.wikipedia.org/wiki?curid=2350908", "title": "Made in USA (disambigua)", "text": ""}
{"id": "2350909", "revid": "767487", "url": "https://it.wikipedia.org/wiki?curid=2350909", "title": "Tesoro nazionale vivente", "text": " \u00e8 il titolo concesso in Giappone a certi maestri di arti manuali come lo \"ukiyo-e\", arte su carta, fabbricazione di spade e ceramica, e a maestri di tradizioni recitative come il \"bunraku\", il \"kabuki\" e vari festival tradizionali (\"matsuri\"). Tale titolo \u00e8 concesso al fine di preservare le tecniche e le abilit\u00e0 artistiche in pericolo di esser perdute.\nA livello legislativo il titolo fa parte della categoria dei Tesori nazionali giapponesi, che include al suo interno persone e cose sia tangibili sia intangibili.\nNel 1950, il governo del Giappone inizi\u00f2 a nominare certe persone o gruppi che erano come tesori umani, proprio come oggetti o luoghi di grande valore culturale che erano designati come tesori nazionali, rendendoli cos\u00ec idonei a ricevere speciali forme di tutela e sostegno.\nTitoli concessi.\nTra le persone designate come tesori nazionali viventi si trovano:"}
{"id": "2350921", "revid": "1305772", "url": "https://it.wikipedia.org/wiki?curid=2350921", "title": "Una storia americana", "text": ""}
{"id": "2350925", "revid": "252548", "url": "https://it.wikipedia.org/wiki?curid=2350925", "title": "Litografia a colori", "text": ""}
{"id": "2350928", "revid": "92723", "url": "https://it.wikipedia.org/wiki?curid=2350928", "title": "Locale di pubblico spettacolo", "text": "Il locale di pubblico spettacolo \u00e8 una specifica tipologia di pubblico esercizio caratterizzata prevalentemente dall'attivit\u00e0 di spettacolo (attivit\u00e0 concertistica, teatrale, culturale etc) e, per questo, sottoposto a dispositivi legislativi specifici in materia. Rientrano nella categoria di Locale di Pubblico spettacolo:\nNormativa vigente.\nLe normative alle quali un locale di pubblico spettacolo deve sottostare sono molteplici; valga per tutte l'esempio del \"D.M. 22-2-1996 n. 261\nRegolamento recante norme sui servizi di vigilanza antincendio da parte dei Vigili del fuoco sui luoghi di Pubblico Spettacolo\" nella quale sono introdotte tutta una serie di obblighi di certificazioni e collaudi atti al rilascio di due certificati fondamentali, distinti e non interscambiabili, per poter operare l'attivit\u00e0 di spettacolo:\nIl rilascio dell'agibilit\u00e0 \u00e8 quindi solo una parte della documentazione necessaria che deve essere obbligatoriamente integrata anche con il C.P.I. (Certificato Prevenzione Incendi).\nA quest'ultimo si perviene dopo aver richiesto al Comando dei Vigili del fuoco un parere preventivo che dovr\u00e0 essere sottoposto alla *Commissione Provinciale o Comunale di Vigilanza che provveder\u00e0, oltre a verificare i presupposti di antincendio, anche a valutare tutte le altre caratteristiche di sicurezza che il locale deve superare quali :\nNella Commissione Comunale di Vigilanza ( C.C.V.) sono rappresentati solitamente tutti i responsabili dei settori coinvolti nel rilascio della Licenza nelle vesti di Tecnici abilitati sia dal Comune di appartenenza che dal Comando provinciale dei VV.FF.\nsono membri facoltativi anche i rappresentanti delle categorie coinvolte (Cinematografi/teatri con AGIS e Locali per Trattenimenti danzanti con S.I.L.B.)\nIl compito di questi ultimi membri \u00e8 puramente di controllo degli interessi dell'associazione di cui fanno parte e non hanno compito di esprimere pareri o meno in merito alle pratiche sottoposte all'attenzione.\nOvviamente la rappresentanza di categoria \u00e8 soprattutto impegnata a svolgere un compito di tutela nei confronti degli associati e sovente \u00e8 causa di scontri sulle diverse interpretazioni della norma sottostante.\nla C.C.V- si riunisce di norma una volta alla settimana per valutare le richieste dei pareri di Conformit\u00e0 e per il rilascio dell'autorizzazione allo svolgimento dell'attivit\u00e0 Spettacolistica denunciata.\n\u00c8 composta da un Presidente (solitamente l'Assessore al Commercio o un alto Dirigente del Comune) e da un VicePresidente che ne svolge le funzioni in sua vece.\nQuando la Commissione esprime dei pareri lo fa in \"Convocazione Plenaria\" ovverosia con tutti i membri presenti (compresi quelli delle Associazioni di categoria), ma pu\u00f2 anche delegare alcune trattazioni di pratiche a delle Commissioni ristrette ( soprattutto se conseguenti ad una richiesta di integrazione da parte della CCV in Convocazione Plenaria, di alcuni aspetti tecnici riguardanti solo alcuni aspetti della certificazione necessaria.\nLa CCV oltre a verificare il supporto cartaceo dispone anche tutta una serie di sopralluoghi delle attivit\u00e0 che hanno presentato domanda di Licenza di agibilit\u00e0.\nLa licenza per attivit\u00e0 definitive (Cinema, Teatri, Discoteche)infatti viene rilasciata solo dopo il sopralluogo tecnico volto a verificare l'esattezza delle progettazioni sottoposte alla CCV\nPer le manifestazioni temporanee questo sopralluogo pu\u00f2 essere disposto anche in fase di attivit\u00e0.\nSolitamente l'Ufficio Licenze di un Comune richiede alla CCV la verifica dell'idoneit\u00e0 tecnica di un'attivit\u00e0 al fine di rilasciare la necessaria Licenza di esercizio Commerciale e lo stesso Comune \u00e8 obbligato a presentare presso la CCV qualsiasi attivit\u00e0 spettacolistica o di intrattenimento organizzata dal Comune stesso:\nFeste di piazza, manifestazioni carnevalesche, mostre etc etc.\nIl parere della CCV \u00e8 vincolante all'inizio o alla prosecuzione dell'attivit\u00e0.\nQualora il parere della CCV sia contrario si pu\u00f2 giungere alla sospensione dell'attivit\u00e0 che viene comunicata tramite notazione dall'Autorit\u00e0 Competente ( di norma la Polizia Annonaria).\nNel caso l'esercente disattenda la revoca di agibilit\u00e0 e (incautamente) continui o inizi l'attivit\u00e0, il locale pu\u00f2 essere (e di solito \u00e8) immediatamente sottoposto a sequestro e viene denunciato il Legale Rappresentante della Societ\u00e0 che gestisce l'attivit\u00e0 alla Procura della Repubblica dove rischia anche di essere incriminato per \" Tentata Strage\".\nI locali di Pubblico spettacolo sono inoltre sottoposti anche all'applicazione del \" famigerato\" art \"100\" del T.U.L.P.S che prevede che \"Oltre i casi indicati dalla legge, il Questore pu\u00f2 sospendere la licenza di un esercizio nel quale siano avvenuti tumulti o gravi disordini, o che sia abituale ritrovo di persone pregiudicate o pericolose o che, comunque, costituisca un pericolo per l'ordine pubblico, per la moralit\u00e0 pubblica e il buon costume o per la sicurezza dei cittadini. Qualora si ripetano i fatti che hanno determinata la sospensione, la licenza pu\u00f2 essere revocata.\"\nAbusivismo.\nVisto la natura cos\u00ec restrittiva della normativa vigente in capo al rilascio delle autorizzazioni necessarie allo svolgimento dell'attivit\u00e0 spettacolistica in Italia (in assoluto pi\u00f9 restrittiva in tutta Europa) alcuni contravvengono alle norme contando sulla difficolt\u00e0 da parte delle Autorit\u00e0 di contrastarne il dilagare.\nLuoghi tipicamente teatro di attivit\u00e0 abusive sono tutti quei locali che pur non possedendo le licenze di agibilit\u00e0 permettono il trattenimento danzante. Per quanto strano, infatti, nel campo del Pubblico esercizio con Somministrazione non \u00e8 l'aspetto spettacolistico a definire o meno un locale di Pubblico Spettacolo, ma la componente del ballo associata alla musica.\n\u00c8 infatti possibile per un bar (e si \u00e8 assolutamente a norma) richiedere al Comune un \"Permesso Per Concertino\" per poter allestire una performance di musica dal vivo o avvalersi della presenza di un disc jockey: l'importante \u00e8 che il pubblico non balli.\nQuesta situazione ha fatto s\u00ec che negli ultimi anni si diffondesse sempre pi\u00f9 l'abusivismo in quanto \u00e8 praticamente impossibile per la Polizia Annonaria cogliere sul fatto la violazione della norma. Questo proliferare di locali abusivi che la gente comune percepisce come Discoteche ha generato tutta una serie di fraintendimenti e luoghi comuni, e il pubblico \u00e8 assolutamente ignaro di entrare, a volte, in autentiche \"trappole per topi\" : luoghi che sono assolutamente sprovvisti delle pi\u00f9 basilari norme sulla sicurezza come uscite di emergenza, estintori e quant'altro.\nCome accorgersene.\nIl gestore di un locale di Pubblico Spettacolo \u00e8 obbligato, come tutti i gestori di Pubblici esercizi, a esporre presso il pubblico tutte le licenze necessarie all'esercizio di attivit\u00e0. \n\u00c8 importante pertanto che l'utente si sinceri se tra le licenze ne spicca una con la dizione :\"Licenza di Agibilit\u00e0\".\nIn caso contrario quello nel quale sta entrando non \u00e8 un locale di Pubblico Spettacolo e l'attivit\u00e0 che vi si svolge non \u00e8 autorizzata dall'Autorit\u00e0 Competente\"."}
{"id": "2350929", "revid": "92723", "url": "https://it.wikipedia.org/wiki?curid=2350929", "title": "Vicariato apostolico di Chaco Paraguayo", "text": ""}
{"id": "2350931", "revid": "2091899", "url": "https://it.wikipedia.org/wiki?curid=2350931", "title": "La dama di picche (Pu\u0161kin)", "text": "La dama di picche (), anche La donna di picche, \u00e8 un racconto del 1834 di Aleksandr Pu\u0161kin.\nTrama.\nIl racconto si apre con una scena ambientata vicino ad un tavolo da gioco. Qui, alcuni ufficiali del Genio giocano a carte e chiacchierano del pi\u00f9 e del meno; tra di loro c\u2019\u00e8 Hermann, un giovane ufficiale del Genio dalla personalit\u00e0 apparentemente razionale e dalla condotta irreprensibile. Pur essendo estremamente attratto dal gioco d'azzardo, non osa praticarlo, nella convinzione di non poter sacrificare l'indispensabile per procacciarsi il superfluo.\nLa sua lucidit\u00e0 viene per\u00f2 sconvolta dal racconto del suo commilitone Tomskij: questi riferisce un aneddoto riguardante il passato di sua nonna, una nobildonna ormai decrepita, un tempo giocatrice appassionata. Secondo il racconto di Tomskij la donna, dopo aver perso un\u2019ingente somma di denaro a carte a Parigi, chiese al conte di Saint-Germain un prestito per saldare il debito. Il conte, conoscendo la vecchia, le disse che prestarle dei soldi sarebbe equivalso a mantenerla nella situazione di debito nella quale gi\u00e0 si trova: decise cos\u00ec di rivelarle un trucco per vincere a carte in ogni occasione. La donna entra cos\u00ec in possesso del segreto per vincere al gioco, che custodisce gelosamente.\nLa storia della vecchia contessa impressiona profondamente Hermann, che da quel momento sar\u00e0 ossessionato dal desiderio di conoscere il suo misterioso metodo. Egli si apposta per vari giorni davanti all\u2019abitazione della vecchia contessa e, attraverso le finestre, vi scorge la sua giovane badante Lizaveta Ivanovna. Un giorno, mentre lei e la contessa entrano nella carrozza, lui le si avvicina e le consegna una lettera. Una volta tornata a casa, Lizaveta legge la lettera ed apprende dell\u2019amore, ovviamente convenzionale, di Hermann. Ella rifiuta le \"avances\" di lui, ma Hermann si dimostra inflessibile e continua a corteggiarla con le lettere, fino a quando Lizaveta non cede e gli illustra passo passo come e quando entrare nell\u2019abitazione senza farsi notare per avere un incontro notturno. Hermann penetra nell\u2019abitazione e, dopo aver atteso alcune ore nell\u2019ufficio della contessa, scorge la carrozza che torna presso l\u2019abitazione e si nasconde. La contessa, con l\u2019aiuto dei camerieri, si lava e si prepara per la notte. Una volta rimasta sola, Hermann la avvicina cercando di non spaventarla e spiegandole che, grazie al suo segreto, potrebbe cambiare il destino di lui e di tutta la sua famiglia. Tuttavia la contessa non risponde ed Hermann, vistosi costretto dall\u2019ostruzionismo della vecchia, tira fuori una pistola, poi rivelatasi scarica, e la minaccia. La contessa cade a terra e muore.\nHermann, distrutto non tanto dalla morte di lei ma dall\u2019impossibilit\u00e0 di poter fruire del suo segreto, si reca nella camera di Lizaveta, le confessa l\u2019accaduto e le chiede se ci sia un modo per lasciare l\u2019abitazione senza farsi notare. Dopo aver assistito al funerale dell'anziana donna, Hermann rincasa e cade in un sonno profondo, dal quale si sveglia bruscamente. Un rumore gli annuncia l'ingresso di qualcuno, che si rivela essere il fantasma della contessa, la quale promette a Hermann di farlo vincere al gioco grazie a tre carte: il tre, il sette e l'asso. In cambio della rivelazione, il fantasma della contessa chiede a Hermann di sposare la ormai ex dama di compagnia e di giocare una sola di quelle carte a sera.\nIl miraggio della ricchezza eccita la sensibilit\u00e0 del giovane ufficiale, le tre carte diventano per lui un pensiero fisso e dominante. Hermann ha finalmente occasione di giocare quando una sera, accompagnato da un suo amico, viene introdotto in una casa dove si tiene un banco di gioco. La prima sera egli punta 45.000 rubli sul tre, sbalordendo tutti e vincendo, come facilmente prevedibile. La sera successiva accade la stessa identica cosa, con l\u2019unica differenza che egli punta sul sette. L\u2019ultima sera Hermann punta sull\u2019asso ormai sicuro della sua buona riuscita; tuttavia la carta che esce \u00e8 una dama di picche, nella quale crede di riconoscere il volto beffardo della contessa.\nL\u2019epilogo della storia vede Hermann rinchiuso in un istituto psichiatrico che ripete incessantemente le parole \u201ctre, sette, asso, tre, sette, dama..\u201d.\nCommento.\n\"La dama di picche\" \u00e8 considerata l'opera narrativa pi\u00f9 riuscita di Pu\u0161kin, la cui prosa \u00e8 caratterizzata da uno stile limpido ed essenziale che \u00e8 stato accostato a quello di Cesare e di Voltaire. Il racconto fonde in maniera originale l'elemento fantastico e il sapore gotico della vicenda riconducibili alla narrativa romantica tedesca con il realismo della rappresentazione di alcuni personaggi, quali la vecchia contessa e la sua sfortunata dama di compagnia. Pregevole \u00e8 l'equilibro con cui l'autore padroneggia gli ingredienti della narrazione, attraversata dalla leggerezza e dall'ironia impalpabile tipiche di Pu\u0161kin. L'intera opera presenta molteplici riferimenti, sapientemente occultati da Pu\u0161kin, riguardo alle societ\u00e0 segrete decabriste. Inoltre i tre numeri (tre, sette e uno) hanno un valore simbolico e ricompaiono spesso durante l'intera narrazione.\nTrasposizioni.\n\"La dama di picche\" ha avuto successo anche come soggetto per opere derivate:"}
{"id": "2350942", "revid": "74801", "url": "https://it.wikipedia.org/wiki?curid=2350942", "title": "Heinsberg", "text": "Heinsberg \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia ed \u00e8 capoluogo del circondario (\"Kreis\") omonimo (targa HS).\nHeinsberg si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2350945", "revid": "767487", "url": "https://it.wikipedia.org/wiki?curid=2350945", "title": "Mercedes-Benz M123", "text": "La sigla Mercedes-Benz M123 (o Daimler-Benz M123) indica un motore a scoppio prodotto dal 1976 al 1985 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nLanciato nel 1976, il motore \"M123\" era un 2.5 litri che andava a sostituire non una bens\u00ec due unit\u00e0 motrici, vale a dire il 2.3 litri ed il 2.8 litri M130.923, entrambi a carburatore, come peraltro il nuovo propulsore che si accingeva a sostituirli.&lt;br&gt;\nMa il carburatore doppio corpo non fu il solo aspetto che accomunava il 2.5 \"M123\" con i suoi due predecessori. Anche altre caratteristiche, tra cui il posizionamento delle pompe olio e benzina e del distributore di accensione, e del loro azionamento tramite albero dedicato, erano analoghe ai precedenti propulsori. Ma pi\u00f9 numerose erano le differenze, tra cui il tipo di fusione e le intercapedini per il passaggio del liquido di raffreddamento, ora di dimensioni pi\u00f9 ridotte.&lt;br&gt;\nIn realt\u00e0 il nuovo motore era maggiormente imparentato con il 2.8 M110.923 a carburatore, del quale in pratica non era altro che una versione monoalbero ed a corsa corta. Rispetto al 2.8 M110, un'altra significativa differenza stava nel numero dei supporti di banco, non pi\u00f9 sette ma solamente quattro.&lt;br&gt;\nIl motore \"M123\" ha conosciuto tre fasi evolutive nel corso della sua carriera: nella prima fase, che andava dal 1976 al 1979, il rapporto di compressione fu fissato ad 8.7:1, mentre dal settembre 1979 in poi tale valore venne innalzato a 9:1, con conseguente aumento delle prestazioni. Nel 1981 vi fu un ulteriore innalzamento del rapporto di compressione, portato a 9.4:1, ma senza significative variazioni nelle prestazioni. Di seguito vengono mostrate le caratteristiche del motore \"M123\".\nNel gennaio del 1986 fu introdotta la piccola famiglia di motori M103, costituita da un 3 litri e da un 2.6 litri. Quest'ultimo and\u00f2 a sostituire il 2.5 \"M123\"."}
{"id": "2350948", "revid": "74801", "url": "https://it.wikipedia.org/wiki?curid=2350948", "title": "Victor de Cessole", "text": "Fu un pioniere dell'esplorazione dei massicci delle Alpi Marittime.\nBiografia.\nVictor, cavaliere de Cessole, nacque in una famiglia benestante, gli Spitalieri di Cessole, noti ed apprezzati nella contea di Nizza. Il nonno paterno, il conte Hilarion Spitalieri de Cessole, era stato presidente del Senato di Nizza dal 1835 al 1845.\nDe Cessole crebbe in un'atmosfera privilegiata, e pot\u00e9 usufruire di buoni studi, al termine dei quali si laure\u00f2 in Diritto. Si dedic\u00f2 quindi all'attivit\u00e0 di notaio.\nEra un uomo erudito, appassionato di diversi argomenti, tra cui la botanica, la mineralogia e la fotografia. Fece parte di diverse associazioni, e fece sempre interventi regolari nelle societ\u00e0 di saggi dell'epoca. Era anche un umanista, e si occup\u00f2 fino alla morte di opere di beneficenza.\nCome W.A.B. Coolidge, anche Victor de Cessole inizi\u00f2 ad avvicinarsi alla montagna su consiglio del suo medico. Nel 1889 si iscrisse alla sezione di Nizza del Club Alpino Francese (CAF), e presto scopr\u00ec le cime dei dintorni di Saint-Martin-V\u00e9subie. Sal\u00ec in breve tempo gli allora inviolati monte Clapier, monte Gel\u00e0s e cima Maledia. Segu\u00ec una serie di ascensioni sistematiche alle punte delle Alpi Marittime e del massiccio dell'Argentera, dapprima in estate, poi, a partire dal 1895, anche in invernale. Dotato di spirito scientifico, de Cessole mantenne un inventario scrupoloso delle cime da lui raggiunte. Accompagnato da una guida alpina, (normalmente da Jean Plent), realizz\u00f2 numerose prime ascensioni. Pur essendo inferiore tecnicamente e sportivamente agli alpinisti pi\u00f9 celebri dell'epoca, con i quali si accompagnava, mostr\u00f2 sempre molta decisione nelle sue salite.\nVictor de Cessole divent\u00f2 presidente della sezione CAF di Nizza nel 1900, e mantenne la carica fino al 1932. Si occup\u00f2 di far sviluppare il club e le sue attivit\u00e0; in particolare, cerc\u00f2 di incrementare il turismo alpino nel Dipartimento delle Alpi Marittime, inesistente all'inizio del XX secolo, ai danni del dipartimento delle Alte Alpi. De Cessole pubblicizz\u00f2 la montagna con conferenze, banchetti, gite organizzate per adulti e per scolaresche. Contribu\u00ec allo sviluppo degli sport invernali (sci e pattinaggio), ed organizz\u00f2 la prima gara di sci a Pe\u00efra-Cava nel 1909. Per sostenere e finanziare queste attivit\u00e0, incit\u00f2 la costruzione di alcuni rifugi alpini, come il rifugio Nizza, nella valle della Gordolasque, inaugurato nel 1901; ed il rifugio Rabuons, inaugurato nel 1905. La sua attivit\u00e0 venne favorita dalla nascita di nuovi mezzi di trasporto: nel 1909 fu inaugurata la tranvia Nizza - Saint-Martin-V\u00e9subie, che permise di ridurre di molto i tempi di avvicinamento alle montagne. Con il successo progressivamente crescente delle attivit\u00e0 di montagna, si occup\u00f2 anche di creare ed organizzare il soccorso alpino nel Dipartimento, ove fu attivo dal 1930.\nVictor de Cessole ricevette numerose onorificenze. In particolare, fu insignito della Legion d'onore nell'aprile del 1936. Appassionato bibliofilo, raccolse nel corso degli anni una collezione unica di ottimi libri e di documenti sulla regione, che alla sua morte lasci\u00f2 alla biblioteca di Nizza. Realizz\u00f2 anche circa 7.000 fotografie di montagna, su lastra di vetro. Suo discepolo fu il dottor Vincent Paschetta, che realizz\u00f2 una guida completa delle vette delle Alpi Marittime e delle loro vie di accesso.\nIn omaggio alla sua opera, gli \u00e8 stato dedicato un picco del massiccio dell'Argentera: la punta de Cessole (), precedentemente senza nome, da lui salita in prima ascensione nel 1901. La montagna si trova in prossimit\u00e0 della madre di Dio, a sud-ovest del monte Argentera."}
{"id": "2350961", "revid": "280255", "url": "https://it.wikipedia.org/wiki?curid=2350961", "title": "Victor De Cessole", "text": ""}
{"id": "2350964", "revid": "200679", "url": "https://it.wikipedia.org/wiki?curid=2350964", "title": "Beretta PM12 S2", "text": ""}
{"id": "2350966", "revid": "106775351", "url": "https://it.wikipedia.org/wiki?curid=2350966", "title": "Diepholz", "text": "Diepholz \u00e8 una citt\u00e0 di abitanti della Bassa Sassonia, in Germania.\u00c8 il capoluogo del circondario (\"Landkreis\") omonimo, situato a 65 km a nord-est di Brema, a 70 km a nord-ovest di Oldenburg e a 50 km a sud-ovest di Osnabr\u00fcck.\nGeografia.\nDiepholz si trova tra il fiume Hunte (a ovest della citt\u00e0) e lo Strothe (a est), a nord-est delle colline boscose Dammer Berge e a nord del lago di D\u00fcmmer, che \u00e8 il secondo bacino lacustre pi\u00f9 grande del land, all'interno della Diepholzer Moorniederung.\nI quartieri contermini a Diepholz centro sono Aschen, Sankt H\u00fclfe e Heede.\nSport.\nPer 30 anni, dal 1968 al 1998, il locale aeroporto \u00e8 stato adoperato come autodromo e ha ospitato le principali competizioni tedesche, come la F3 tedesca, il DRM e il DTM."}
{"id": "2350969", "revid": "599013", "url": "https://it.wikipedia.org/wiki?curid=2350969", "title": "Antonio Di Carlo", "text": "Caratteristiche tecniche.\nDi Carlo era una mezzala dotata di tecnica discreta e attitudine al lavoro di spola a centrocampo. Era in possesso di un buon tiro da lontano.\nCarriera.\nCresciuto nella Societ\u00e0 Sportiva Romulea, entra a far parte del vivaio della Roma nel 1978 senza riuscire per\u00f2 ad esordire in prima squadra. Dal 1981 viene mandato in prestito per tre stagioni consecutive, prima al e alla Carrarese in Serie C1 ed infine all' in Serie B. In questi anni la Roma lo richiama per partecipare al Torneo di Viareggio, che vince nel 1981 e nel 1983.\nNel 1984 torna nella capitale, agli ordini di Sven-G\u00f6ran Eriksson che lo utilizza come rincalzo per tre stagioni, sfruttandone le capacit\u00e0 di pressing e corsa in mezzo al campo. Esordisce nella massima serie il 30 settembre 1984 nel pareggio per 0-0 sul campo dell'Atalanta, collezionando 50 presenze e 4 reti in Serie A e la vittoria di una Coppa Italia nel 1985-1986.\nCon il ritorno di Nils Liedholm sulla panchina giallorossa esce dai piani tecnici della societ\u00e0, e nel settembre 1987 viene ceduto al Genoa, a parziale contropartita del passaggio di Sergio Domini ai capitolini. Con i \"Grifoni\" disputa una stagione da titolare nel campionato di Serie B 1987-1988 concluso con la salvezza della formazione genoana. Anche in Liguria, con l'arrivo di un nuovo allenatore (Franco Scoglio) finisce in disparte e nell'autunno 1988 passa in prestito al , sempre in B.\nNel 1989 viene ceduto all' dove milita per due stagioni per passare poi nel 1991 al in Serie C1. Rimaneo inattivo al termine della stagione 1992-1993; dopo essere stato in trattative per il passaggio al calcio a 5 con la Roma JM chiude la sua carriera nell'Avezzano in Serie C2 dove si trasferisce nel febbraio 1994 fino al termine della stagione.\nDopo il ritiro.\nAlle elezioni comunali di Roma del 2021 viene inserito nella lista civica del candidato del centro-destra Enrico Michetti, ottiene 88 preferenze senza essere eletto."}
{"id": "2350970", "revid": "228587", "url": "https://it.wikipedia.org/wiki?curid=2350970", "title": "Secret Smile", "text": "Secret Smile \u00e8 una miniserie TV in due parti del 2005, diretta da Christopher Menaul e basata sull'omonimo romanzo di Nicci French. David Tennant interpreta il ruolo di un uomo ossessionato dalla sua ex (Kate Ashfield), che dopo essere stato lasciato, cerca la sua vendetta insinuandosi nella vita di lei per manipolarne la famiglia e gli amici.\nProdotta dalla Canada TV e dalla Granada Drama, \u00e8 stata trasmessa in Gran Bretagna dalla ITV. Le riprese sono state effettuate ad Acton ed Ealing (Londra, Inghilterra).\nTrama.\n\"Miranda Cotton\" e \"Brendan Block\" si conoscono alla festa di compleanno di \"David\", ed iniziano subito una relazione. Dopo soli dieci giorni, per\u00f2, Miranda decide di mettere fine al loro rapporto, trovando intollerabile l'attitudine di Brendan a violare la sua privacy. Quest'ultimo, infatti, presa una chiave di riserva, si era introdotto nel suo appartamento e frugato fra le sue cose, leggendo perfino il suo vecchio diario.\nUn mese dopo, \"Kerry\", la sorella di Miranda, la invita a pranzo fuori e, un po' intimidita, le confessa che sta frequentando un suo ex. Si tratta di Brendan, che arrivato poco dopo, con fare disinvolto e sicuro di s\u00e9, rassicura Miranda dicendole di essere sinceramente innamorato della sorella.\nIn breve tempo, Brendan conquista l'affetto della famiglia Cotton, in particolare quello di \"Troy\", il fratello minore di Miranda e Kerry, che soffre di una psicosi maniaco-depressiva, e sul quale sembra avere un'influenza positiva. L'improvviso annuncio delle nozze con Kerry rafforza ancora di pi\u00f9 la sua posizione all'interno della famiglia, mentre Miranda diventa, al contrario, sempre pi\u00f9 sospettosa e non vede di buon occhio la frequentazione fra Brendan e Troy. La situazione diventa ancora pi\u00f9 insostenibile dopo il trasloco di Kerry e Brendan nell'appartamento di Miranda, che nel vano tentativo di far comprendere a parenti ed amici le manipolazioni del suo ex, manda all'aria la sua nuova relazione con David. Quando il fragile fratello Troy si suicida, gettandosi gi\u00f9 da una finestra, il sospetto che Brendan possa averlo indotto in qualche modo a compiere quel gesto inizia a tormentare Miranda.\nI Cotton devono finalmente ricredersi sul conto di Brendan quando quest'ultimo scarica Kerry il giorno delle nozze, per sposare \"Laura\", la migliore amica di Miranda, conosciuta al funerale di Troy. Tre mesi dopo il matrimonio, Laura chiama Miranda chiedendole un incontro, ma all'appuntamento si presenta Brendan che le intima di star fuori dal suo matrimonio. Dopo aver provato invano a contattare telefonicamente l'amica per avere una spiegazione, Miranda decide di raggiungerla a casa, dove con orrore ne scopre il corpo senza vita nella vasca da bagno. La polizia archivia il caso come un incidente, dopo aver constatato che la vittima era ubriaca e non presentava alcun segno di violenza.\nPreso possesso dei beni della moglie, Brendan consegna a Miranda gli effetti personali di Laura e si trasferisce altrove, senza accorgersi per\u00f2 di aver lasciato alcuni documenti compromettenti. Miranda inizia ad indagare sul suo inquietante passato e riesce a rintracciarlo nella sua nuova abitazione, dove adesso vive con un'altra donna, \"Naomi\". Preoccupata per quest'ultima, prova a metterla in guardia circa la natura violenta e possessiva di Brendan, il quale per\u00f2 per evitare ulteriori intromissioni nella sua vita privata, chiede ed ottiene un ordine restrittivo nei confronti di Miranda. La nuova relazione di Brendan inizia presto a deteriorarsi e quando Naomi capisce di essere realmente in pericolo, chiede l'aiuto di Miranda che la nasconde dalla sorella Kerry.\nBrendan \u00e8 furioso ed irrompe nell'appartamento di Miranda, convinto di trovarvi Naomi. Lei si mostra sorpresa e cerca di essere accomodante, offrendogli un bicchiere di vino. Brendan accetta e i due parlano brevemente dei passati eventi, ma quando vede respinte le sue avances, perde del tutto il controllo e dopo aver abusato di lei, la insegue nel bagno dicendole che non pu\u00f2 lasciarla andare.\nIl giorno seguente, un collega di Miranda trova la porta dell'appartamento aperta, oltre ad evidenti tracce di sangue e del nastro adesivo in bagno. Brendan \u00e8 sospettato di omicidio, ma nega ogni accusa pur ammettendo di aver visto Miranda la sera prima, dopo essere stato invitato ad entrare nel suo appartamento. Non rilevando alcuna traccia di DNA appartenente a Miranda n\u00e9 nell'abitazione tantomeno nell'auto di Brendan, la polizia \u00e8 costretta a rilasciarlo.\nNaomi torna nell'appartamento di Brendan per prendere le sue cose, dove riesce a recuperare le chiavi di casa di Miranda, di cui lui era ancora in possesso. Consegnate alla polizia ed esaminate, le chiavi presentano tracce di sangue compatibili col DNA di Miranda oltre alle impronte digitali di Brendan, che viene nuovamente arrestato e questa volta processato. Nonostante continui a proclamarsi innocente, il giudice lo condanna a vita per l'omicidio di Miranda.\nSei mesi pi\u00f9 tardi, i Cotton, dopo aver ricevuto dei biglietti aerei per l'Australia da parte di Naomi, che chiede loro di raggiungerla, non riescono a credere ai loro occhi quando all'aeroporto trovano ad aspettarli Naomi e Miranda.\nLe due donne, infatti, avevano inscenato un falso omicidio per riuscire a sottrarsi alla follia del loro ex. Miranda aveva messo della droga nel vino offerto a Brendan, che era svenuto subito dopo averla inseguita in bagno; quindi, aveva sparso nella vasca e sul pavimento il sangue che Naomi le aveva aspirato con una siringa, e sporcato dello stesso sangue la copia delle chiavi di Brendan, con impresse le sue impronte; infine, fingendosi Laura, era partita per l'Australia, dove aveva iniziato una nuova vita.\nMentre la famiglia di nuovo riunita festeggia, il pensiero di Miranda va al fratello Troy, l'unico assente."}
{"id": "2350976", "revid": "1869172", "url": "https://it.wikipedia.org/wiki?curid=2350976", "title": "Stefano Incerti", "text": "Biografia.\nDopo aver seguito gli studi scientifici, si interessa al mondo del cinema e del teatro, molto fiorente nella sua Napoli. Inizia con la produzione di cortometraggi in super8 fra il 1978 e il 1984. Nel 1989 si laurea in Giurisprudenza a Napoli e si trasferisce quindi a Roma per aumentare le sue possibilit\u00e0 di inserimento nel mondo artistico. Qui inizia a collaborare con diversi registi sia nel campo cinematografico che teatrale. Fra questi si pu\u00f2 citare Enzo Decaro che lo prende come aiuto regista per i film \"Peter Pan\" (1989) e \"Ladri di futuro\" (1990).\nNel 1991 stringe un rapporto di collaborazione con il regista napoletano Mario Martone e collabora con lui ai film \"Morte di un matematico napoletano\" e \"Rasoi\". Con lo stesso Martone inizia poi una collaborazione teatrale per la messa in scena del dramma \"Riccardo II\" di William Shakespeare.\nNel 1995 con il suo esordio \"Il verificatore\" vince il David di Donatello e il Globo d`oro come miglior regista esordiente e la Grolla d`oro come miglior regista. Partecipa alla Mostra del Cinema di Venezia e ai festival di San Sebasti\u00e1n, Londra, Rotterdam, G\u00f6teborg, Salonicco, Mannheim-Heidelberg.\nIl 1999 \u00e8 l'anno di \"Prima del tramonto\" in concorso al Festival di Locarno. Nel 2003 dirige il film dal cast stellare \"La vita come viene\" con Stefania Sandrelli, Stefania Rocca, Valeria Bruni Tedeschi, Alessandro Haber, Daniele Liotti, Claudio Santamaria e Tony Musante.\nSempre del 2003 \u00e8 \"Stessa rabbia, stessa primavera\", documentario su Marco Bellocchio realizzato durante la lavorazione di \"Buongiorno, notte\", che sar\u00e0 presentato alla Mostra del Cinema di Venezia. Nel 2007 \"L'uomo di vetro\" sul primo pentito di mafia Leonardo Vitale con David Coco, Tony Sperandeo e Anna Bonaiuto.\n\"Complici del silenzio\" con Alessio Boni, Giuseppe Battiston, Florencia Raggi, Jorge Marrale \u00e8 del 2009. Ambientato in Argentina nel 1978 durante la dittatura di Videla. Il film \u00e8 dichiarato di interesse nella promozione e difesa dei diritti umani dal governo della citt\u00e0 di Buenos Aires.\nNel 2010 con \"Gorbaciof\" scritto con Diego De Silva torna alla Mostra del Cinema di Venezia. La storia del cassiere del carcere di Poggioreale che si rovina per proteggere la giovane cinese con un notevole Toni Servillo viene presentata anche al Toronto Film Festival (nella pi\u00f9 prestigiosa sezione Special Presentations) e viene venduto in tutto il mondo. Circa 15 paesi, pi\u00f9 televisioni e alcune compagnie aeree.\nTra i festival cui ha partecipato:\nDal 2011, insegna cinematografia nel corso di Primo Livello \"Fotografia, Cinema, Televisione\" e nel corso di secondo livello di \"Cinema\" presso l'Accademia di Belle Arti di Napoli. Nel 2017 ha diretto \"La parrucchiera\" commedia partenopea con Pina Turco, Lucianna De Falco, Stefania Zambrano, Cristina Donadio, Massimiliano Gallo, Tony Tammaro, Arturo Muselli, Francesco Borragine e Giorgio Pinto, distribuito da Good Films.\nIl 19 febbraio 2020 si dimette dalla carica di docente, presso l'Accademia di Belle Arti di Napoli, dopo le testimonianze di diverse ragazze che l'accusavano di averle molestate sessualmente, e di altre che l'accusavano di ricattarle per aver rifiutato le sue avances, abusando del proprio ruolo.\nRiconoscimenti.\nPremi cinematografici.\nDavid di Donatello\nNastro d'argento\nGlobo d'oro\nGrolla d'oro\nFestival di Annecy\nMannheim-Heidelberg Filmfestival\nPremio Efebo d'oro\nPremio Sergio Leone\nFestival di Bastia\nPremio Cinecitt\u00e0 Holding\nFestival di Toulose\nLes Rencontres du cin\u00e9ma Italien\nFestival di Malaga\nPremio Flaiano\nFestival di Bastia\nFestival international du film d'amour de Mons"}
{"id": "2350980", "revid": "1005847", "url": "https://it.wikipedia.org/wiki?curid=2350980", "title": "J\u00f3zef Oleksy", "text": "Dal 1968 al 1990 fu membro del Partito Operaio Unificato Polacco comunista. Fu nominato Primo ministro della Polonia nel 1995 e rest\u00f2 in carica fino al 1996, quando si dimise per le accuse di contatti con il KGB. Dal 21 aprile 2004 al 5 gennaio 2005 fu Maresciallo del Sejm (Presidente del Sejm, la camera bassa del Parlamento della Polonia). \u00c8 anche ex Ministro degli Interni e dell'Amministrazione della Repubblica di Polonia.\nLe registrazioni di Oleksy.\nLe registrazioni di Oleksy, che rivelavano le sprezzanti opinioni dei membri dell'Alleanza della Sinistra Democratica (SLD) post-comunista da parte dell'ex Primo ministro della Polonia e di uno dei leader del partito, potrebbero portare a investigazioni. Gli audio, diffusi sui media il 22 marzo 2007, sono registrazioni di conversazioni private che Oleksy ebbe con il pi\u00f9 ricco affarista della Polonia, Aleksander Gudzowaty.\nAlcuni analisti polacchi sostengono che Gudzowaty inscen\u00f2 incontri con politici di sinistra per registrare le conversazioni. Gli audio infatti suggeriscono episodi di corruzione all'interno del partito SLD. Oleksy accus\u00f2 l'ex Presidente della Polonia Aleksander Kwa\u015bniewski di finanziamenti illegali, parl\u00f2 molto aspramente dell'allora leader SLD Wojciech Olejniczak e di diversi altri membri del partito.\nJozef Oleksy si \u00e8 pubblicamente scusato per il fatto, dicendo che si trattava di conversazioni strettamente private. I leader SLD e tutti colori che sono stati menzionati nelle registrazioni stanno valutando se sia possibile intentare azioni legali contro J\u00f3zef Oleksy.\nMuore di cancro il 9 gennaio 2015 a Varsavia all'et\u00e0 di 68 anni."}
{"id": "2350981", "revid": "253269", "url": "https://it.wikipedia.org/wiki?curid=2350981", "title": "William Sylvester", "text": "Biografia.\nNato in California, figlio di un immigrato italiano, William Sylvester si trasfer\u00ec nel Regno Unito dopo la seconda guerra mondiale. Dopo aver studiato alla Royal Academy di Londra lavor\u00f2 a Broadway negli anni cinquanta.\n\u00c8 noto principalmente per aver interpretato il personaggio del dottor Heywood Floyd (che fa parte del Consiglio Nazionale di Astronautica) in \"\" (1968) di Stanley Kubrick. Recit\u00f2 anche nel film \"Gorgo\" (1961) di Eug\u00e8ne Louri\u00e9, e nelle serie televisive \"Bonanza\" (1970), \"L'uomo da sei milioni di dollari\" (1975), \"Gemini Man\" (1976) e \"Quincy\" (1976).\nFu sposato con l'attrice Veronica Hurst, dalla quale ebbe tre figli."}
{"id": "2350983", "revid": "697352", "url": "https://it.wikipedia.org/wiki?curid=2350983", "title": "Ferdi Berisa", "text": ""}
{"id": "2350984", "revid": "287204", "url": "https://it.wikipedia.org/wiki?curid=2350984", "title": "Jozef Oleksy", "text": ""}
{"id": "2350985", "revid": "1086846", "url": "https://it.wikipedia.org/wiki?curid=2350985", "title": "FA Cup 1976-1977", "text": "La FA Cup 1976-1977 \u00e8 stata la novantaseiesima edizione della competizione calcistica pi\u00f9 antica del mondo. Fu vinta dal Manchester United nella finale disputata contro il Liverpool al Wembley Stadium."}
{"id": "2350987", "revid": "72396", "url": "https://it.wikipedia.org/wiki?curid=2350987", "title": "Stefano De Bartolomeo", "text": "Pratica Karate Tradizionale Shotokan da quando era molto giovane, ora \u00e8 cintura nera 5\u00ba dan.\n\u00c8 divenuto un atleta titolare della nazionale italiana di kumite (combattimento libero) FIKTA. Il team della nazionale \u00e8 composto da: Michele Romano, Matteo Leone, Stefano De Bartolomeo, Carlo Casarini.\nPalmar\u00e8s.\nHa vinto parecchi titoli internazionali:\nHa vinto svariati titoli mondiali, europei e italiani."}
{"id": "2350989", "revid": "1543377", "url": "https://it.wikipedia.org/wiki?curid=2350989", "title": "K-420", "text": "Il K-420 era un SSBN sovietico, quattordicesimo esemplare della classe Yankee I, modificato per l'impiego del missile da crociera supersonico antinave SS-N-24 Scorpion. In Occidente, questa versione divenne nota con il nome in codice NATO di Yankee Sidecar o Yankee SSGN.\nStoria.\nQuattordicesimo esemplare di sommergibile lanciamissili appartenente alla classe Yankee I, il battello fu costruito presso il cantiere Sevmash, a Severodvinsk, ed entr\u00f2 in servizio il 29 ottobre 1970 nella Flotta del Nord.\nTra il 1979 ed il 1980, il sottomarino fu modificato come Progetto 667M Andromeda, in modo da essere utilizzato come nave sperimentale nell'ambito dello sviluppo del missile da crociera supersonico antinave SS-N-24 Scorpion (P-750 Grom in Unione Sovietica). Le dimensioni del sommergibile aumentarono considerevolmente rispetto alla versione base. I tubi lanciamissili posti a poppavia della falsatorre vennero ampiamente modificati al fine di installare una batteria di 12 missili, sei per lato, inclinati verso prora e sistemati esternamente allo scafo pressurizzato. dopo queste modifiche il dislocamento in immersione sal\u00ec a 13.250 tonnellate, e la lunghezza arriv\u00f2 a 153 m. Nel dicembre 1982, l'unit\u00e0 inizi\u00f2 a ricevere il nuovo sistema d'arma designato \"Meteorit-M\", ed i primi lanci furono effettuati a partire dal dicembre 1983.\nA causa dei molteplici problemi riscontrati nel nuovo sistema d'arma lo sviluppo del missile fu interrotto, e non ne fu avviata la produzione in serie, prevista per il loro imbarco sui nuovi sommergibili lanciamissili classe Oscar. Durante le prove di lancio del missile \"Scorpion\" emersero problemi di stabilit\u00e0 della piattaforma e al sistema di guida del missile. Sbarcato il sistema Meteorit-M il \"K-420\" rientr\u00f2 in linea nella marina sovietica come sommergibile nucleare d'attacco verso la fine del 1989, e dopo la dissoluzione dell'Unione Sovietica transit\u00f2 in linea nella marina russa fino alla data della sua radiazione, avvenuta nel 1994. Nel 2002 il \"K-420\" risultava inattivo, ma non \u00e8 nota la data ufficiale dell'inizio della sua demolizione."}
{"id": "2350995", "revid": "1821847", "url": "https://it.wikipedia.org/wiki?curid=2350995", "title": "Heilbad Heiligenstadt", "text": "Heilbad Heiligenstadt \u00e8 una citt\u00e0 di abitanti della Turingia, in Germania.\n\u00c8 il capoluogo del circondario dell'Eichsfeld.\nNel territorio comunale sono presenti le frazioni (\"Ortsteil\") di Flinsberg, G\u00fcnterode, Kalteneber e Rengelrode.\nOrigini del nome.\nIl nome aveva originariamente la forma \"Heiligenst\u00e4tte\" (= il luogo dei santi) e fu associato inizialmente al santuario di san Martino, eretto intorno al 960, nel quale vennero portate le reliquie di vari santi (san Sergio, san Bacco, sant'Aureo, san Giustino), forse per contrastare l'uso precedente della collina come bosco sacro pagano.\nStoria.\nMedioevo e primi tempi moderni.\nLa prima menzione documentaria di Heiligenstadt ebbe luogo il 23 novembre 973. Nel 1227 l'arcivescovo di Magonza Siegfried II Heiligenstadt concesse i diritti di citt\u00e0. Nel 1335 fu emanata la prima la legge cittadina, che comprendeva 160 articoli.\nDurante la guerra dei contadini tedeschi (1525), un gruppo di contadini ribelli voleva che il consiglio di Heiligenstadt si unisse al patto rivoluzionario, ma non fu ammesso in citt\u00e0. Solo Thomas M\u00fcntzer e Heinrich Pfeiffer furonoin grado di fare le loro richieste davanti al Consiglio e riuscendo ad ottenere che i sacerdoti cattolici romani non tenessero pi\u00f9 la messa, e che i pastori protestanti potessero predicare la parola di Dio. Dopo il fallimento della guerra contadina, queste concessioni furono invertite e la Chiesa cattolica riacquist\u00f2 la sua influenza religiosa e politica con l'aiuto Arcivescovado di Magonza a Eichsfeld. Decisivo per il recupero della popolazione per la fede cattolica fu la cura pastorale dei gesuiti, che arrivarono a Heiligenstadt nel 1574, fondando anche un Collegio. Nella guerra dei trent'anni dal 1618 al 1648, la citt\u00e0 fu devastata pi\u00f9 volte.\nXIX e XX secolo.\nQuando la sovranit\u00e0 degli arcivescovi di Magonza sull'Eichsfeld termin\u00f2, nel 1802, Heiligenstadt divenne parte del principato di Eichsfeld. Successivamente, la citt\u00e0 appartenne al Regno di Westfalia dal 1807 al 1813 e fu sede della prefettura del dipartimento di Harz. A seguito del Congresso di Vienna, la citt\u00e0 divenne di nuovo prussiana nel 1815 e, in quanto citt\u00e0 distrettuale, fu inclusa nel distretto amministrativo di Erfurt nella provincia prussiana della Sassonia.\nFino al 1933, il nazionalsocialismo non trovava quasi sostenitori nell'ambiente cattolico di Heiligenstadt. Anche dopo la \"presa del potere\", il NSDAP ricevette solo il 19% dei voti alle elezioni del Reichstag del 5 marzo 1933, uno dei peggiori risultati in tutto il Reich. \nIl 9 novembre 1938, la sinagoga fu profanata. Una targa commemorativa sull'edificio che \u00e8 stata utilizzata come edificio residenziale fino al 2011 lo ha commemorato. Il 7 settembre 2011, l'ex sinagoga \u00e8 stata demolita per far posto a un centro commerciale.\nIl 5 aprile 1945, un attacco bombardiere americano caus\u00f2 cinque vittime civili e alcuni danni. Il 9 aprile la citt\u00e0 si consegn\u00f2 senza combattere, anche se vi furono 3000 feriti tedeschi in otto ospedali della citt\u00e0.\nSecondo le decisioni della conferenza di Yalta, le truppe statunitensi si ritirarono nel Luglio 1945 da Heiligenstadt; al loro posto arriv\u00f2 l'Armata Rossa. Heiligenstadt divenne parte della zona di occupazione sovietica.\nNell'ambiente ancora fortemente cattolico di Heiligenstadt, il SED inizialmente non trov\u00f2 quasi nessun sostenitore durante l'era della DDR. Con l'intenzione di \"proletarizzare\" Heiligenstadt, ed Eichsfeld nel suo insieme, il piano di Eichsfeld prevedeva l'afflusso di persone provenienti da altre parti della RDT in un processo di industrializzazione. \nNell'ottobre 1989 iniziarono le manifestazioni a Heiligenstadt come parte della Rivoluzione pacifica nella DDR.\nNel 1991 vennero aggregati alla citt\u00e0 di Heilbad Heiligenstadt i comuni di Flinsberg (15 giugno), Kalteneber (1\u00ba luglio) e Rengelrode (11 novembre).\nNel 1994 Heiligenstadt divenne il capoluogo del circondario dell'Eichsfeld (risultante dalla fusione dei circondari di Heiligenstadt e di Worbis).\nIl 1\u00ba gennaio 2019 venne aggregato alla citt\u00e0 di Heilbad Heiligenstadt il comune di Bernterode.\nAmministrazione.\nGemellaggi.\nLa citt\u00e0 di Heilbad Heiligenstadt \u00e8 gemellata con:\nHeilbad Heiligenstadt ha sottoscritto \"trattati d'amicizia\" (\"Freundschaftsvertrag\") con:"}
{"id": "2350997", "revid": "63727", "url": "https://it.wikipedia.org/wiki?curid=2350997", "title": "Benz Typ 260", "text": ""}
{"id": "2350998", "revid": "1087849", "url": "https://it.wikipedia.org/wiki?curid=2350998", "title": "Mojo (Hoodoo)", "text": "Il termine Mojo indica, nella forma di magia popolare del Hoodoo, un amuleto magico, una piccola borsa di tessuto contenente erbe o altri oggetti magici. \nOrigine e sviluppo del nome.\nLa parola ha origine africana ed \u00e8 ricollegabile al termine \"mojuba\" (preghiera di lode e ringraziamento), a sua volta derivante dalla lingua yoruba. Importato in America dagli schiavi, il termine \u00e8 stato adottato dalla lingua inglese verso il 1900, ma mutandone il significato: oggi la parola mojo \u00e8 conosciuta soprattutto dal linguaggio del blues e del rock 'n' roll e viene usata come sinonimo per libido e per l'organo sessuale maschile (\"Mr. Mojo Risin\"' anagramma dello stesso, recita Jim Morrison in \"L.A. Woman\").\nRicorre in molti titoli di canzoni blues come \"I Got My Mojo Working\" di Muddy Waters o \"Pick up on My Mojo\" di Johnny Winter o anche Mojo Hand di Lightnin' Hopkins."}
{"id": "2351013", "revid": "110157", "url": "https://it.wikipedia.org/wiki?curid=2351013", "title": "Schwelm", "text": "Schwelm \u00e8 una citt\u00e0 di 29.534 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg e al circondario (\"Kreis\") dell'Ennepe-Ruhr (targa EN).\nSchwelm si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2351015", "revid": "365417", "url": "https://it.wikipedia.org/wiki?curid=2351015", "title": "Gran Premio d'Italia 1990", "text": "Il Gran Premio d'Italia 1990 \u00e8 stato un Gran Premio di Formula 1 disputato il 9 settembre 1990 all'Autodromo Nazionale di Monza. La gara \u00e8 stata vinta da Ayrton Senna su McLaren.\nGara.\nAl via Senna mantiene la posizione, mentre Prost viene infilato da Berger in partenza e da Alesi alla staccata della prima variante. Mentre i piloti di testa transitano sul traguardo del primo giro, Derek Warwick, 11\u00b0, va largo all\u2019uscita della Parabolica: la sua Lotus parte per la tangente, impatta contro le barriere esterne, si ribalta e rimbalza in pista percorrendo centinaia di metri con Warwick appeso a testa in gi\u00f9 nella sua vettura che viene schivata fortunatamente da tutti i piloti che sopraggiungono. La gara viene cos\u00ec neutralizzata e le monoposto si preparano per una seconda partenza, alla quale decide di prender parte anche l'incidentato pilota britannico.\nIl secondo avvio di gara \u00e8 simile al primo: Prost viene sorpassato ancora da Berger e Alesi, anche se questa volta prova a difendersi in modo un po' pi\u00f9 cattivo; il gruppo sfila senza incidenti. Nel giro di due tornate, Nannini supera le Williams di Boutsen e Patrese e si porta al quarto posto, mentre Alesi - fin l\u00ec negli scarichi di Berger - finisce in testacoda alla prima chicane, il motore si spegne e il francese deve ritirarsi. Sorte analoga per Martini, in testacoda al settimo passaggio. Senna in testa riesce a prendere un po' di margine su Berger, che si vede recuperare da Prost. Tra il 10\u00b0 e il 18\u00b0 giro escono di scena Bernard, Donnelly, Pirro, Derek Warwick e Boutsen.\nAl ventesimo giro, Senna ha 2\u201d4 su Berger e 3\u201d8 su Prost, mentre Mansell \u00e8 pi\u00f9 staccato a quasi 8\u201d, seguito da Nannini a 11\u201d e Patrese a 16\u201d. Al 21\u00b0 passaggio il momento che decide il podio: Berger ha difficolt\u00e0 in uscita dalla Roggia e Prost lo supera facilmente. La gara scivola tranquilla fino alla conclusione e ancora una volta \u00e8 decisa quasi solo dai ritiri. Al 31\u00b0 le due Benetton si fermano ai box ed escono dalla zona punti, con Nannini che scivola 8\u00b0 e Piquet 10\u00b0. KO Capelli e Suzuki al 36\u00b0, i due risalgono al 7\u00b0 e 8\u00b0 posto alle spalle di Nakajima. Al 43\u00b0, Senna \u00e8 tranquillo in prima posizione, Prost 2\u00b0 a 6\u201d, Berger 3\u00b0 a 11\u201d. Seguono Mansell a 32\u201d, Patrese a 49\u201d, mentre gli altri sono tutti doppiati; tra le due Benetton \u00e8 battaglia e Piquet supera Nannini per il settimo posto.\nGli ultimi dieci giri sono un assolo di Senna, che porta a 11 i secondi di vantaggio. Al termine del 53\u00b0 giro, dopo un\u2019ora e diciassette minuti di gara, Senna vince per la prima volta in carriera il GP d\u2019Italia, precedendo di Prost, Berger e Mansell; curiosamente, le prime quattro posizioni in gara rispecchiano perfettamente lo schieramento in griglia. Completano la zona punti il \"padrone di casa\" Patrese e Nakajima. Per la quinta e ultima volta in carriera il campione brasiliano riuscir\u00e0 anche a segnare un Grand Chelem, avendo guidato per tutta la durata della gara e segnato il giro pi\u00f9 veloce dopo essere partito dalla pole."}
{"id": "2351036", "revid": "599013", "url": "https://it.wikipedia.org/wiki?curid=2351036", "title": "Franco Ermini", "text": "Carriera.\nCresciuto nel Torino, nel 1980 viene mandato in prestito al Benevento dove esordisce da professionista in Serie C1, raccogliendo 29 presenze e 6 reti. La stagione successiva torna alla societ\u00e0 granata, avendo cos\u00ec l'opportunit\u00e0 di giocare in Serie A, collezionando al termine del campionato 14 presenze ed un gol.\nNel 1982 passa al rimanendo cos\u00ec sempre in massima serie: la stagione termina con la retrocessione dei calabresi e con un bottino di 16 gettoni ed una marcatura per il giocatore. Seguono molte stagioni tra i cadetti prima col e poi col Catania, prima di vestire la maglia dell' per ben tre stagioni.\nNel 1988, sempre in B, veste la maglia della con la stagione che si conclude con la retrocessione in C1 dei marchigiani. Rimane quindi nella stessa regione ma cambia squadra, acquistato dall': qui ha la possibilit\u00e0 di tornare in massima serie nella stagione 1992-1993, arricchendo quindi di 14 presenze e 2 reti il suo ruolino in Serie A.\nLa stagione successiva passa al Bologna, appena giunto in C1. Conclude la carriera con il Baracca Lugo nel 1995.\nNella stagione 2012-2013 inizia la collaborazione come supervisore tecnico del settore giovanile dell'A.S.D. Garessio, squadra militante nella Seconda Categoria piemontese."}
{"id": "2351038", "revid": "599013", "url": "https://it.wikipedia.org/wiki?curid=2351038", "title": "Shinsengumi", "text": "La fu uno speciale corpo di polizia istituito durante lo Shogunato Tokugawa al fine di contrastare i sostenitori dell'Imperatore del Giappone.\nStoria.\nIl corpo speciale della Shinsengumi nasce poco dopo la forzata apertura agli scambi commerciali del Giappone imposta dal commodoro americano Matthew Perry nel 1853. A seguito della Convenzione di Kanagawa, il paese si trov\u00f2 diviso tra chi traeva vantaggio dall'apertura degli scambi, sebbene questi finissero per giovare solo alle potenze occidentali (trattati diseguali), e chi osteggiava la fine del sakoku e combatteva la penetrazione del commercio straniero.\nNacquero cos\u00ec numerosi partiti politici e scuole di pensiero, ognuna delle quali cercava di aiutare il paese ad uscire dal caos che si era creato.\nUna delle scuole di pensiero pi\u00f9 famose fu quella di esistente gi\u00e0 prima dell'arrivo di Matthew Perry, la quale metteva in dubbio i poteri dello Shogun per sostenere e ripristinare quelli dell'Imperatore, il motto ed il nome stesso della scuola recitava infatti \"onore all'Imperatore, espellere i barbari\".\nI sostenitori pi\u00f9 radicali del pensiero sonn\u014d j\u014di iniziarono a commettere omicidi e atti di violenza nell'area di Kyoto, l'allora capitale imperiale. Lo shogunato Tokugawa quindi, costitu\u00ec nel 1863 un gruppo per contrastare e contenere i sostenitori radicali dell'imperatore, il .\nIl gruppo, originariamente di 234 unit\u00e0 era costituito principalmente da samurai senza padrone, i che avevano inoltre l'incarico di scortare e proteggere il 14\u00ba shogun, Tokugawa Iemochi, che si preparava ad entrare a Kyoto.\nDi questi 234 R\u014dnin 30 furono selezionati per diventare membri del \"nuovo corpo scelto\", chiamato appunto Shinsengumi.\nI membri di questo nuovo corpo furono inizialmente etichettati col nomignolo di cio\u00e8 \"R\u014dnin di Mibu\" (Mibu era il nome del sobborgo centrale di Kyoto in cui la Shinsengumi prestava servizio). Col passare del tempo per\u00f2 la reputazione del corpo divenne sempre pi\u00f9 scadente tanto da cambiare il nomignolo da \"R\u014dnin di Mibu\" a pronunciato allo stesso modo del precedente.\nI principali comandanti del corpo furono Kamo Serigawa, Isami Kond\u014d e Nishiki Niimi. Il corpo stesso era composto da tre squadre principali, di Serigawa, Kondo e Yoshio Tonouchi, malgrado quest'ultimo fu assassinato poco dopo la sua fondazione assieme a Tsuguo Iesato.\nApparizioni nei media.\nLa Shinsengumi gode di una certa popolarit\u00e0 tra i creatori manga e anime giapponesi. Sono molte le serie in cui compaiono, tra queste:"}
{"id": "2351039", "revid": "28592", "url": "https://it.wikipedia.org/wiki?curid=2351039", "title": "Bacino artificiale di Samara", "text": ""}
{"id": "2351042", "revid": "287204", "url": "https://it.wikipedia.org/wiki?curid=2351042", "title": "Gofannon", "text": "Nella mitologia gallese, Gofannon era uno dei figli della dea D\u00f4n, e viene considerato il dio dei fabbri. Appare anche nella mitologia irlandese come \"Goibniu\", un eroe che produceva una birra dell'immortalit\u00e0 e meraviglioso architetto, e nella mitologia celtica, con il nome di Gobannus.\nMitologia.\nNel racconto \"Culhwch e Olwen\" uno dei compiti assegnati a Cuhlwch per ottenere la mano di Olwen \u00e8 convincere Gofannon ad affilare l'aratro del fratello Amaethon.\nIn un altro episodio, Gofannon uccide involontariamente il nipote Dylan Ail Don, figlio di Arianrhod.\nApparizioni successive.\nNella saga \"Il romanzo di Excalibur\", dello scrittore britannico Bernard Cornwell, Gofannon viene identificato come il dio fabbro che forgia la spada Excalibur. L'arma risulta cos\u00ec essere uno dei tredici tesori dell'Isola di Britannia, venendo donata in prestito dal druido Merlino ad Art\u00f9; dopo il rito di iniziazione a cui Merlino sottopone Art\u00f9, presso il cerchio di pietre (Stonehenge), il druido nell'atto di consegnare la spada rivela al giovane quale sia il potere di Excalibur: conficcando la lama nel terreno, quando le circostanze risultino essere drammatiche, quest'ultimo si aprir\u00e0 e Gofannon sar\u00e0 invocato in aiuto di chi possiede l'arma. Nel corso del racconto, Art\u00f9, si trover\u00e0 di fronte ad una drammatica scelta che intaccher\u00e0 la sua morale portandolo ad usare Excalibur per invocare il Dio."}
{"id": "2351043", "revid": "1645873", "url": "https://it.wikipedia.org/wiki?curid=2351043", "title": "Dimitrovgrad (Russia)", "text": "Dimitrovgrad () \u00e8 una citt\u00e0 di circa 130.000 abitanti dell'Oblast' di Ul'janovsk, nella Russia europea meridionale. \u00c8 il capoluogo del \"rajon\" Melekesskij, pur essendone amministrativamente autonoma.\nSorge nella parte nordorientale della \"oblast\"', sulla riva destra del bacino artificiale di Samara, una novantina di chilometri ad est del capoluogo regionale Ul'janovsk.\nLa citt\u00e0 venne fondata nel 1698 come \"Melekes\", dal nome del fiume \"Mal uguz\" (fiume lento in iranico); nel 1972 assunse la denominazione corrente, in onore del politico comunista bulgaro Georgi Dimitrov."}
{"id": "2351044", "revid": "149727", "url": "https://it.wikipedia.org/wiki?curid=2351044", "title": "Brake", "text": ""}
{"id": "2351050", "revid": "110157", "url": "https://it.wikipedia.org/wiki?curid=2351050", "title": "Brake (Unterweser)", "text": "Brake (Unterweser) \u00e8 una citt\u00e0 di 16.065 abitanti della Bassa Sassonia, in Germania.\n\u00c8 il capoluogo del circondario (\"Landkreis\") del Wesermarsch (targa BRA).\nQua nacque l'organaro Arp Schnitger."}
{"id": "2351051", "revid": "1718925", "url": "https://it.wikipedia.org/wiki?curid=2351051", "title": "Ring of Fire", "text": "Ring of Fire \u00e8 un brano musicale country portato al successo da Johnny Cash e scritto da June Carter (che sarebbe poi diventata la moglie di Cash) e da Merle Kilgore.\nLa canzone \u00e8 stata registrata in origine da Anita Carter nel suo album \"Folk Songs Old and New\" del 1962, con il titolo \"(Love's) Ring of Fire\". In seguito \u00e8 stata pubblicata da Johnny Cash come singolo nel 1963 e, il 25 marzo dello stesso anno, inclusa nell'album \"\".\nIl brano.\nLa canzone si riferisce all'innamoramento. Secondo alcune fonti June Carter avrebbe visto la frase \u00abLove is like a burning ring of fire\u00bb (\u00abl'amore \u00e8 come un anello di fuoco cocente\u00bb) in alcuni libri di poesia elisabettiani di suo zio. Cos\u00ec cominci\u00f2 a lavorare con Merle Kilgore ad una canzone ispirata alla frase.\nOriginariamente la canzone venne in seguito registrata dalla sorella di June, Anita Carter, per l'album \"Folk Songs Old and New\" (1962), intitolata \"(Love's) Ring of Fire\".\nCash ascolt\u00f2 la versione di Anita, e dichiar\u00f2 che gli sarebbe piaciuto sentirla con un accompagnamento di \"fiati messicani\". Cash allora decise di lasciare un po' di tempo alla canzone di Anita per diventare popolare, stabilendo che se ci\u00f2 non fosse accaduto, avrebbe registrato una propria versione della stessa.\nDopo sei mesi la canzone non aveva ancora avuto successo, cos\u00ec Cash registr\u00f2 la sua versione aggiungendo le trombe in stile mariachi, oltre a ci\u00f2 modific\u00f2 alcune frasi della versione originale.\nCover.\nSono state prodotte svariate cover di \"Ring of Fire\", da artisti quali:"}
{"id": "2351054", "revid": "287204", "url": "https://it.wikipedia.org/wiki?curid=2351054", "title": "Pasewalk", "text": "Pasewalk \u00e8 una citt\u00e0 del Meclemburgo-Pomerania Anteriore, in Germania.\n\u00c8 capoluogo del circondario della Pomerania Anteriore-Greifswald.\nAmministrazione.\nGemellaggi.\nPasewalk \u00e8 gemellato con:\nSport.\nCalcio.\nLa squadra cittadina \u00e8 l'FV Pasewalker, militante in Landesklasse II, l'ottavo livello del campionato. Gioca le partite allo Sportplatz in der Anlagen (4.000 posti)."}
{"id": "2351055", "revid": "1568601", "url": "https://it.wikipedia.org/wiki?curid=2351055", "title": "Dallol (vulcano)", "text": "Dallol \u00e8 il nome di una cittadina dell'Afar, ma anche di un cratere vulcanico dalle caratteristiche uniche. \nDescrizione.\nSituato nel nord-est dell'Etiopia, nella depressione della Dancalia, il cratere \u00e8 il risultato dell'esplosione di una camera magmatica della Valle del Rift, posta sotto un importante deposito di sale, lasciato dopo che il Mar Rosso si era ritirato da questa depressione. La regione, una vasta landa salina e desertica dove le temperature possono raggiungere i sessanta gradi, \u00e8 considerato uno dei posti pi\u00f9 inospitali della terra.\nQuesta vasta zona desolata \u00e8 conosciuta per le sue curiose formazioni geologiche: sorgenti calde acide, montagne di zolfo, coni di sale, piccoli geyser gassosi, vasche di acidi isolate da cornici di cristalli di sale e concrezioni, di evaporiti, di zolfo, di cloruro di magnesio o di soda solidificati. Il tutto su un fondo bianco, giallo, verde o rosso ocra, colori dati dalla forte presenza di zolfo, ossido di ferro, e di vari altri minerali.\nIl sito, come i numerosi altri vulcani della zona \u00e8 il risultato dell'allontanamento della placca araba dalla placca africana con la creazione in prospettiva di un nuovo fondale marino in estensione dal Mar Rosso.\nNella lingua afar, \"Dallol\" significa \"disciolto\", in riferimento alle molte sorgenti acide che spesso diventano trappole mortali per animali e uomini.\nStoria.\nL'ultima eruzione, di tipo freatica, del vulcano risale al 1925.\nIl vulcano \u00e8 stato per lungo tempo poco frequentato, al contrario dell'Erta Ale, solo pochi vulcanologi lo avevano esplorato. La zona \u00e8 stata solo nel 2001 resa oggetto di visite guidate. Una popolare trasmissione televisiva francese Ushua\u00efa Nature nel 2005 rese nota al grande pubblico questa regione.\nGi\u00e0 i primi colonizzatori attraversarono la regione nel XVII e XVIII secolo. Ma l'inospitalit\u00e0 della depressione, il calore insopportabile che vi domina e i pericoli del territorio (vasche acide, emanazione di gas tossici...) non hanno di certo favorito le spedizioni nei dintorni del cratere. Al contrario del vicino vulcano Erta Ale, che era molto pi\u00f9 accessibile, in particolare per la sua altitudine.\nLa regione non \u00e8 ancora tutelata come parco nazionale, solo il suo isolamento lo protegge dai visitatori. Un progetto di parco \u00e8 in studio. Oltre alle difficolt\u00e0 insite nel territorio, la regione \u00e8 stata poco visitata a causa della guerra tra Etiopia e Eritrea; ancora oggi scontri e incursioni sono frequenti e le eventuali visite turistiche sono fortemente sconsigliate.\nGeologia.\nL'area del vulcano \u00e8 una vasta landa salina ai cui bordi sorgono molti camini delle fate, occupata da innumerevoli sorgenti calde sulfuree, geysers, fumarole, depositi di sale e zolfo, concrezioni a forma di terrazza e di fontana. Il sale della depressione si mischia ai minerali vulcanici, come lo zolfo, per creare formazioni cristalline uniche al mondo.\nIn certe sorgenti calde si manifestano delle piccole colate di sale di bisolfiti e di zolfo. I minerali fluiscono da camini e geyser che abbondano nel sito.\nSpesso le emissioni dei geyser e delle fumarole sono tossiche. Non di rado si trovano dei cadaveri di piccoli animali, nei piccoli crateri. Inoltre il suolo fragile cela vasche acide che diventano delle vere e proprie trappole per animali e uomini. Altra particolarit\u00e0, i piccoli geyser, presenti solo in questo luogo. Vi si notano ingiallimenti permanenti di gas sulla superficie degli stagni acidi con concrezioni a forma di spugna formata da cristalli di sale o emissioni di goccioline di acqua calda con strani gorgoglii.\nLe formazioni di camini delle fate composti di sale formano i rilievi del cratere, dando al vulcano un aspetto insolito. Queste formazioni geologiche sono state formata quando il Mar Rosso inond\u00f2 a pi\u00f9 riprese la depressione, molte migliaia di anni fa. Le evaporazioni successive dell'acqua marina, hanno formato dei depositi salini imponenti, in parte costituite da colonne di soda.\nIl Dallol, a causa delle particolari condizioni del sito, \u00e8 un vulcano unico nelle sue caratteristiche, anche se in parte il vulcano dell'Erta Ale, ha forme di emissioni solforose e saline simili.\nAttivit\u00e0 umana.\nLa regione \u00e8 completamente disabitata. Solo la popolazione degli Afar, vive nelle vicinanze, dove si dedicano all'estrazione del sale che poi trasportano a dorso di dromedario, nei centri abitati lontani anche centinaia di chilometri dalla depressione. Il potenziale geotermico del sito non \u00e8, per il momento, sfruttato.\nNella zona del cratere esiste una citt\u00e0 fantasma, sono i resti dell'impianto di estrazione del potassio costruito dall'Italia in epoca coloniale, abbandonato negli anni trenta. Venne riutilizzato dagli americani negli anni cinquanta, come base scientifica e militare. Il tutto venne completamente abbandonato negli anni sessanta. Resti dell'insediamento sono ancora visibili con intelaiature di ferro corrose e arrugginite, dall'umidit\u00e0 acida del vulcano e progressivamente ricoperte da concrezioni prodotte dalle sorgenti calde."}
{"id": "2351056", "revid": "767487", "url": "https://it.wikipedia.org/wiki?curid=2351056", "title": "Diogo Douglas Santos Andrade Barbosa", "text": "Caratteristiche tecniche.\nGioca come difensore laterale, ma aveva iniziato la carriera come centrocampista.\nCarriera.\nClub.\nVinse la Copa do Brasil 2008, giocando per lo Sport Club do Recife, giocando bene proprio contro il Corinthians, attirando l'attenzione del club che il 4 settembre 2008 lo acquista come rinforzo per la S\u00e9rie B."}
{"id": "2351058", "revid": "466539", "url": "https://it.wikipedia.org/wiki?curid=2351058", "title": "Tony Leung Ka-Fai", "text": "Biografia.\nLeung \u00e8 nell'industria cinematografica dal 1983, quando ha interpretato \"The Burning of Imperial Palace\", ricoprendo il ruolo dell'Imperatore Xianfeng. Ha recitato con Chow Yun-fat in tre film: \"Prison on Fire\" (1987), \"A Better Tomorrow III\" (1989), \"God of Gambler's Return\" (1994). Ha raggiunto il vero successo, anche internazionale, con un ruolo nel film francese \"L'amante\" di Jean-Jacques Annaud. Successivamente \u00e8 apparso in \"Double Vision\" nel 2002, con David Morse. Seguiranno una vastissima serie di film, tra cui \"The Myth\" (2005) e \"Everlasting Regret\" (2005). Per distinguerlo dall'attore Tony Leung Chiu-Wai, ad Hong Kong ha il soprannome di \"Big Tony\"."}
{"id": "2351063", "revid": "226458", "url": "https://it.wikipedia.org/wiki?curid=2351063", "title": "Cigfa", "text": "Nella mitologia gallese Cigfa (o Cigva) \u00e8 la moglie di re Pryderi del Dyfed e un importante personaggio nel Terzo Ramo del Mabinogion.\nDopo la morte di suo padre Pwyll, Pryderi propone a Manawydan di sposare sua madre, la bella Rhiannon, e di vivere con lui e Cigfa nel Dyfed. Presto il regno diventa una sterile terra desolata e tutti i suoi abitanti scompaiono eccetto i quattro membri della famiglia di Pryderi. Un giorno, mentre \u00e8 a caccia, Pryderi insegue un cinghiale bianco e non fa pi\u00f9 ritorno. Sua madre Rhiannon va alla sua ricerca e lo scopre immobile dentro un misterioso edificio che tocca con la mano una coppa d'oro. Tenta di liberarlo, ma anche lei subisce gli effetti dell'incantesimo quando tocca l'oggetto. Manawydan e Cigfa si mettono sulle loro tracce. Catturano un topo che scoprono essere la moglie di Llwyd ap Cil Coed, nemica di Rhiannon e costringono il mago a togliere la maledizione sulla loro terra. Alla fine liberano Pryderi e Rhiannon."}
{"id": "2351067", "revid": "599013", "url": "https://it.wikipedia.org/wiki?curid=2351067", "title": "Gwern", "text": "Gwern \u00e8 il figlio di Matholwch e di Branwen. \nIl suo personaggio \u00e8 presente nel \"Secondo Ramo del Mabinogion\" nella storia di \"Branwen ferch Llyr\" (una raccolta di storie in prosa gallesi medioevali).\nNel mito.\nSua madre Branwen, gallese, non \u00e8 ben accetta in Irlanda. Il marito Matholwch la maltratta. Branwen manda un messaggio d'aiuto al fratello Br\u00e2n il Benedetto. Bran viene in suo soccorso e per evitare una guerra con Matholwuch propone di nominare re loro figlio Gwern. Alla festa per l'incoronazione del ragazzo, Gwern \u00e8 ucciso quando suo zio Efnisien lo getta nelle fiamme. Tra i due regni scoppia una violenta guerra che uccide tutti gli abitanti dell'Irlanda tranne cinque donne gravide e sette guerrieri britannici."}
{"id": "2351072", "revid": "23673116", "url": "https://it.wikipedia.org/wiki?curid=2351072", "title": "Tony Leung Ka Fai", "text": ""}
{"id": "2351073", "revid": "119036673", "url": "https://it.wikipedia.org/wiki?curid=2351073", "title": "Bad Salzungen", "text": "Bad Salzungen \u00e8 una citt\u00e0 di abitanti della Turingia, in Germania.\n\u00c8 capoluogo del circondario della Wartburg.\nBad Salzungen svolge il ruolo di \"comune amministratore\" (\"Erf\u00fcllende Gemeinde\") nei confronti del comune di Leimbach.\nGeografia fisica.\n\u00c8 attraversato dal fiume Werra.\nStoria.\nNel 2018 vennero aggregati alla citt\u00e0 di Bad Salzungen i comuni di Ettenhausen an der Suhl, Frauensee e Tiefenort.\nIl 31 dicembre 2019 venne aggregato anche il comune di Moorgrund."}
{"id": "2351076", "revid": "486946", "url": "https://it.wikipedia.org/wiki?curid=2351076", "title": "Q magazine", "text": ""}
{"id": "2351077", "revid": "92723", "url": "https://it.wikipedia.org/wiki?curid=2351077", "title": "Placca delle Filippine", "text": "La placca delle Filippine \u00e8 una delle placche tettoniche della litosfera terrestre, situata al di sotto dell'Oceano Pacifico e a est delle Filippine. Una vasta porzione delle Filippine, inclusa la parte settentrionale di Luzon (l'isola pi\u00f9 importante dell'arcipelago), fa parte della cintura mobile delle Filippine, che \u00e8 geologicamente e tettonicamente separata dalla placca delle Filippine.\nAd est \u00e8 delimitata dalla fossa delle Marianne, una zona di subduzione data dall'incontro della placca delle Filippine con la placca pacifica. A ovest \u00e8 localizzata la placca euroasiatica, a sud, in parte, la placca indo-australiana, a nord la placca nordamericana. La penisola di Izu, in Giappone, rappresenta l'estrema punta settentrionale della placca delle Filippine. A nord la placca delle Filippine incontra la placca di Ochotsk nella fossa di Nankai. "}
{"id": "2351078", "revid": "28592", "url": "https://it.wikipedia.org/wiki?curid=2351078", "title": "Melekes", "text": ""}
{"id": "2351079", "revid": "110157", "url": "https://it.wikipedia.org/wiki?curid=2351079", "title": "Melekesskij rajon", "text": "Il Melekesskij rajon () \u00e8 un rajon dell'Oblast' di Ul'janovsk, nella Russia europea meridionale; prende il nome da \"Melekes\", antico nome del capoluogo Dimitrovgrad."}
{"id": "2351080", "revid": "466539", "url": "https://it.wikipedia.org/wiki?curid=2351080", "title": "Sonneberg", "text": "Sonneberg \u00e8 una citt\u00e0 di abitanti della Turingia, in Germania. \u00c8 capoluogo del circondario omonimo.\nGeografia antropica.\nLa citt\u00e0 di Sonneberg \u00e8 suddivisa nelle frazioni (\"Ortsteil\") di Altstadt, Bettelhecken, Blechhammer, Eschenthal, Friedrichsthal, Georgsh\u00fctte, Haselbach, Hasenthal, H\u00f6nbach, H\u00fcttengrund, H\u00fcttensteinach, Innenstadt, K\u00f6ppelsdorf, Malmerz, M\u00fcrschnitz, Neufang, Oberlind, Schneidem\u00fchle, Spechtsbrunn, Steinbach, Unterlind, Vorwerk, Wehd e Wolkenrasen.\nPresso la localit\u00e0 \u00e8 dislocato l'omonimo osservatorio."}
{"id": "2351087", "revid": "228587", "url": "https://it.wikipedia.org/wiki?curid=2351087", "title": "Daitya", "text": "I Daitya erano i figli di Diti e del saggio Ka\u015byapa. Erano una razza di giganti che combatt\u00e9 contro gli d\u00e8i Deva loro fratellastri. Alcuni di loro erano Bali, Hiranyakashipu e Hiranyaksha. Sono chiamati anche Asura, ma questo nome \u00e8 usato anche per i Danava."}
{"id": "2351090", "revid": "767487", "url": "https://it.wikipedia.org/wiki?curid=2351090", "title": "Benz 21/50 PS", "text": "La Benz 21/50 PS era un'autovettura di lusso prodotta dal 1914 al 1920 dalla Casa automobilistica tedesca Benz &amp; Cie.\nStoria e caratteristiche.\nQuesto modello non va a riprendere l'eredit\u00e0 di un altro modello Benz preesistente, ma piuttosto costituisce una proposta meno impegnativa rispetto ai modelli 25/55 PS e 25/65 PS in listino proprio in quegli anni.\nSi trattava in ogni caso di una vettura estremamente costosa e dalle proporzioni imponenti, dal momento che sfiorava i 5 m di lunghezza per 2.4 m di altezza.\nIl motore montato da questa vettura era un 6 cilindri in linea formato dall'unione di tre blocchi bicilindrici. Tale motore, della cubatura di 5.3 litri, erogava fino a 50 CV ad un regime di 1650 giri/min.\nQuesto propulsore non mostrava grandi innovazioni, eccezion fatta per l'accensione a due candele per cilindro.\nDi seguito sono evidenziate le caratteristiche tecniche della \"21/50 PS\":\nNel 1920, la \"21/50 PS\" venne tolta di produzione: non vi fu un'erede diretta di tale modello. L'unico che poteva avvicinarvisi per prestazioni e classe sarebbe stata la 16/50 PS, che per\u00f2 era maggiormente visibile come erede della 18/45 PS."}
{"id": "2351091", "revid": "83531", "url": "https://it.wikipedia.org/wiki?curid=2351091", "title": "Castello di Compi\u00e8gne", "text": "Il castello di Compi\u00e8gne, in francese: \"ch\u00e2teau de Compi\u00e8gne\", \u00e8 un castello francese gi\u00e0 residenza reale che fu fatto originariamente edificare a met\u00e0 del XVIII secolo da re Luigi XV di Francia. \u00c8 situato nella citt\u00e0 di Compi\u00e8gne (dipartimento dell'Oise), nella regione francese della Piccardia. Ospita tre musei.\nPraticamente distrutto durante la rivoluzione francese, fu ricostruito per disposizione di Napoleone Bonaparte a inizio Ottocento. Assieme alla reggia di Versailles e al castello di Fontainebleau, \u00e8 stata una delle tre sedi governative della monarchia francese.\nAncor prima che il castello fosse costruito, la localit\u00e0 di Compi\u00e8gne era la residenza estiva preferita dei monarchi francesi che vi si recavano essenzialmente per praticarvi la caccia nella vicina foresta.\nStoria.\nLa prima residenza reale fu costruita nel 1374 da Carlo V di Francia e da allora numerosi successori ne fecero luogo di soggiorno, alcuni dei quali procedendo a sostanziali modifiche della dimora. Re Luigi XIV vi soggiorn\u00f2 settantacinque volte, anche se il sovrano che am\u00f2 maggiormente la residenza fu Luigi XV che, appunto, decise di far erigere la monumentale dimora.\nLuigi XV arriv\u00f2 la prima volta a Compi\u00e8gne il 4 giugno 1728. Il giovane re scelse il castello come sede del congresso che doveva discutere la pace con la Francia. Trov\u00f2 il luogo delizioso per la caccia e, da allora, ogni anno vi trascorse due mesi estivi. Il conte di Chevergny ha descritto cos\u00ec il suo amore per Compi\u00e8gne:\nIl castello si dimostr\u00f2 per\u00f2 ben presto insufficiente - come strutture - per soddisfare le esigenze reali, tanto che dopo una prima serie di lavori relativi agli interni (1733), lavori di ampliamento furono realizzati sotto la direzione di Jacques V Gabriel fra il 1736 e il 1740.\nIn virt\u00f9 di tale ampliamento, il castello nell'Oise divenne ben presto la residenza preferita da Luigi XV che medit\u00f2 a lungo se trasferire la sua residenza da Versailles a Compi\u00e8gne.\nNel 1750 l'architetto Ange-Jacques Gabriel propose un profondo restauro del castello. I lavori ebbero inizio l'anno successivo e furono completati solo nel 1788 dagli studenti di Gabriel, Le Dreux de La Ch\u00e2tre.\nGli spalti della citt\u00e0 antica suggerirono la struttura della nuova planimetria per l'edificio che doveva presentarsi in stile neoclassico, presentandosi con linee estremamente semplici e piane sia per gli esterni che per gli interni.\nDurante la rivoluzione francese, il castello pass\u00f2 sotto la giurisdizione del ministero degli Interni ma fin\u00ec per essere quasi completamente sventrato. Nel 1795 ogni mobilia fu vendita mentre le opere d'arte furono trasferite al Museo Centrale.\nNapoleone vi transit\u00f2 nel 1799 e poi ancora nel 1803. L'anno successivo, il castello divenne dominio imperiale e nel 1807 lo stesso Bonaparte ne decise il restauro per renderlo nuovamente abitabile.\nGli architetti Berthault, Charles Percier e Pierre Fran\u00e7ois L\u00e9onard Fontaine, i decoratori Dubois e Pierre-Joseph Redout\u00e9, e gli ebanisti Fran\u00e7ois-Honor\u00e9-Georges Jacob-Desmalter e Marcion si occuparono dei lavori di restauro del castello, il cui assetto fu alterato con l'aggiunta di una sala da ballo e la creazione di un giardino collegato direttamente alla vicina foresta.\nL'esito finale fu un modello del nuovo stile chiamato primo Impero francese (1808-1810) anche se alcune tracce del precedente \"d\u00e9cor\" ancora risultassero visibili. Auguste Luchet ha annotato come Compi\u00e8gne \"parli di Napoleone almeno quanto Versailles lo faccia per Luigi XIV\". Dal 1856 in avanti Napoleone III ed Eug\u00e9nie ne fecero la loro residenza autunnale, disponendo la ridecorazione di alcune stanze secondo il gusto del secondo Impero francese.\nIl castello di Compi\u00e8gne ospita tre distinti musei che costituiscono un'attrazione culturale di notevole rilievo per i visitatori: gli appartamenti reali, come dimora storica, costituiscono una casa-museo; vi \u00e8 poi il Museo del Secondo Impero e il Museo nazionale dell'automobile che, fondato nel 1927, presenta una collezione di antichi carri, biciclette e automobili."}
{"id": "2351092", "revid": "276327", "url": "https://it.wikipedia.org/wiki?curid=2351092", "title": "Parte del discorso", "text": ""}
{"id": "2351093", "revid": "7", "url": "https://it.wikipedia.org/wiki?curid=2351093", "title": "Ch\u00e2teau de Compi\u00e8gne", "text": ""}
{"id": "2351095", "revid": "767487", "url": "https://it.wikipedia.org/wiki?curid=2351095", "title": "Div-e Sepid", "text": "Div-e Sepid (in persiano: , \"Demone Bianco\") \u00e8 il capo dei \"Div\" (\"Demoni\") di Mazandaran del poema persiano \"Shahnameh\". \nIl suo corpo \u00e8 enorme, ha una forza incredibile ed \u00e8 esperto in stregoneria e negromanzia. Distrugge l'esercito di Key Kavus evocando una fitta tempesta di grandine, massi e tronchi. Quindi cattura Kay Kavus, i suoi comandanti e paladini. Li acceca e li imprigiona in un sotterraneo. Rostam, il pi\u00f9 grande eroe della mitologia persiana, intraprende le sue Sette Fatiche per liberare il sovrano. Rostam uccide Div-e Sepid e usa il suo cuore e il suo sangue per curare la cecit\u00e0 del re e degli eroi persiani catturati. Rostam viene spesso raffigurato con la testa di Div-e Sepid come elmo"}
{"id": "2351099", "revid": "93556", "url": "https://it.wikipedia.org/wiki?curid=2351099", "title": "K-395", "text": "Il K-395 era un SSBN sovietico della classe Yankee I. La costruzione del battello fu intrapresa presso il cantiere navale Sevmash, a Severodvinsk, ed il sottomarino entr\u00f2 in servizio il 5 dicembre 1969 con la Flotta del Nord.\nCome altri esemplari della classe, il \"K-395\" fu convertito secondo il Progetto 667AT Grusha (nome in codice NATO: Yankee Notch) tra il 1982 ed il 1991. Le modifiche comportarono la trasformazione in SSGN, tramite l'imbarco di 20-40 missili SS-N-21 Sampson. Per effettuare tali modifiche, fu necessario provvedere all'allungamento dello scafo.\nIl \"K-395\" \u00e8 stato definitivamente radiato nel 2002/2003"}
{"id": "2351103", "revid": "1793900", "url": "https://it.wikipedia.org/wiki?curid=2351103", "title": "Regno di Saguenay", "text": "Il Regno di Saguenay (francese: Royaume de Saguenay) trae origine da una leggenda algonchina, come riferito dai francesi durante la colonizzazione del XVI-XVII secolo.\nDescrizione.\nSecondo la leggenda algonchina c'era un regno a nord, in un posto chiamato Saguenay. I suoi abitanti erano biondi, ricchi di oro e di pellicce. Mentre era in prigione in Francia nel 1530-1540, il capotrib\u00f9 Donnacona raccont\u00f2 storie al riguardo, parlando di grandi miniere di argento e d'oro. Gli esploratori francesi cercarono invano questo regno.\nNel ventunesimo secolo questa storia \u00e8 considerata un mito, malinteso dagli europei, o un tentativo degli Algonchini di ingannare o confondere i Francesi. \nTuttavia ci sono teorie che interpretano questa storia come un lontano ricordo degli insediamenti vichinghi nel Nord America, come L'Anse aux Meadows e Fur\u00f0ustrandir, nel Terranova.\nIl nome Saguenay \u00e8 sopravvissuto in molti nomi di luoghi moderni. La regione di Saguenay, e la citt\u00e0 di Saguenay (Chicoutimi-Jonqui\u00e8re), si trova sulle sponde del fiume Saguenay in Qu\u00e9bec. Dal fiume deriva anche l'omonima \"Saguey Herald del Canadian Heraldic Authority\", parte della regione amministrativa di Saguay-Lac-Saint-Jean, che a volte viene metaforicamente chiamato il \"regno di Saguay\" come nelle iniziative turistiche.\nUn progetto micronazionale nella regione di Saguenay, il \"Regno di L'Anse-Saint-Jean\" ha raggiunto un certo rilievo nel 1997.\nIl nome Saguenay non \u00e8 collegato a Saginaw, il nome del fiume, della baia e della citt\u00e0 del Michigan di origine Ojibway."}
{"id": "2351106", "revid": "114294015", "url": "https://it.wikipedia.org/wiki?curid=2351106", "title": "S\u00f6mmerda", "text": "S\u00f6mmerda \u00e8 una citt\u00e0 tedesca di abitanti, che si trova vicino ad Erfurt, nel Land della Turingia.\n\u00c8 capoluogo del circondario omonimo.\nStoria.\nNel 2018 venne aggregato alla citt\u00e0 di S\u00f6mmerda il comune di Schillingstedt.\nAmministrazione.\nGemellaggi.\nS\u00f6mmerda \u00e8 gemellata con:"}
{"id": "2351107", "revid": "93556", "url": "https://it.wikipedia.org/wiki?curid=2351107", "title": "K-408", "text": "Il K-408 era un SSBN sovietico della classe Yankee I. La costruzione del battello fu intrapresa presso il cantiere navale Sevmash (Severodvinsk), ed il sottomarino entr\u00f2 in servizio il 25 dicembre 1969 con la Flotta del Nord.\nCome altri esemplari della classe, negli anni ottanta il \"K-408\" fu convertito secondo il Progetto 667AT Grusha (nome in codice NATO: Yankee Notch). Le modifiche comportarono la trasformazione in SSGN, tramite l'imbarco di 20-40 missili SS-N-21 Sampson. Per effettuare tali modifiche, fu necessario provvedere all'allungamento dello scafo.\nIl \"K-408\" prest\u00f2 servizio anche con la marina russa, e venne radiato probabilmente negli anni novanta."}
{"id": "2351110", "revid": "400518", "url": "https://it.wikipedia.org/wiki?curid=2351110", "title": "Pepys Island", "text": " \nPepys Island era un'isola fantasma che si credeva situata 230 miglia a nord delle Isole Falkland. \nFu descritta per la prima volta da Ambrose Cowley nel 1684, forse confondendo le coordinate di una delle Falkland. La chiam\u00f2 in onore di Samuel Pepys, segretario dell'ammiragliato. Altri esploratori come William Dampier non la nominano. Il nome fu anche usato per la Georgia del Sud.\nMolte spedizioni tentarono di localizzare l'isola nel Settecento. Alcune, compresa quella di John Byron, la identificarono con le Falkland. Altri, come Louis Antoine de Bougainville, Lord Anson e Capitan Cook continuarono a cercarla fino al 1780-1790, quando il diario originale di Cowley fu riscoperto e fu notato l'errore."}
{"id": "2351114", "revid": "120922064", "url": "https://it.wikipedia.org/wiki?curid=2351114", "title": "Monte Marzo", "text": "Il Monte Marzo (\"mont Mars\" in francese - 2.756 ) \u00e8 una montagna delle Alpi del Gran Paradiso nelle Alpi Graie. Si trova lungo il confine tra la Valle d'Aosta ed il Piemonte.\nToponimo.\nIl toponimo \"Monte Marzo\" \u00e8 la italianizzazione dell'originario oronimo piemontese \"Mont Mars\", ovvero \"Monte Marcio\", che a sua volta deriva dalla prevalenza di calcescisti, una roccia che tende a sfaldarsi come se fosse marcia.\nCaratteristiche.\nLa montagna \u00e8 collocata tra la val Chiusella, la valle Soana (nel versante piemontese) e la valle di Champorcher (nel versante valdostano). Il Chiusella, fiume che percorre la val Chiusella, ha la propria sorgente alle pendici del monte. \u00c8 molto frequentata anche perch\u00e9, essendo la pi\u00f9 alta della zona, offre un bel panorama.\nLa cima della montagna corrisponde al punto geodetico trigonometrico dell'IGM denominato \"Monte Marzo\" (cod. 042072). Sulla cima del Monte Marzo si trova una croce di vetta metallica collocata in loco in occasione dell'anno santo del 1933 .\nSalita alla vetta.\n\u00c8 possibile salire sulla vetta partendo da Piamprato in val Soana. In alternativa, con itinerario pi\u00f9 lungo, si pu\u00f2 partire da Fondo in Valchiusella oppure dalla Valle di Champorcher. La salita al monte Marzo richie comunque una discreta esperienza escursionistica e viene classificata come \"EE\"."}
{"id": "2351115", "revid": "76963", "url": "https://it.wikipedia.org/wiki?curid=2351115", "title": "Sayaka Kamiya", "text": "Biografia.\nNata nella prefettura di Kanagawa, Sayaka Kamiya dimostra fin da piccola precocit\u00e0 nella recitazione, e capisce che il suo futuro \u00e8 destinato al perseguimento di questo impegno. Partecipa fin dalla fine degli anni 90 a varie serie tv di successo, senza per\u00f2 essere notata in modo particolare. Interpreta Sena nel telefilm , acquistando moltissima popolarit\u00e0 e tanti fan. Aspettando nuove occasioni recitative, si mantiene con successo come modella.\nDopo un anno \u00e8 stata scelta per Battle Royale, l'omonimo film di Kinji Fukasaku. Nel film interpreta l'occhialuta Satomi Noda, ragazza nevrotica e sensibile, che scatener\u00e0 un massacro. Recita al fianco di attrici quali Eri Ishikawa, Satomi Ishii, Satomi Hanamura, Asami Kanai e Hitomi Hyuga.\nModa.\nKamiya \u00e8 principalmente conosciuta per la sua vasta e colorita carriera nella moda.\nHa vestito abiti di Liu-Jo, Armani e Calvin Klein, nonch\u00e9 Benetton e Rams per le riviste dei giovani e manifesti pubblicitari."}
{"id": "2351116", "revid": "110157", "url": "https://it.wikipedia.org/wiki?curid=2351116", "title": "D\u00f6ms\u00f6d", "text": "D\u00f6ms\u00f6d \u00e8 un comune dell'Ungheria di 5.799 abitanti (dati 2001) situato nella provincia di Pest, nell'Ungheria settentrionale."}
{"id": "2351117", "revid": "599013", "url": "https://it.wikipedia.org/wiki?curid=2351117", "title": "Amparafaravola", "text": "Amparafaravola \u00e8 un comune rurale (\"kaominina\") della regione di Alaotra Mangoro, nella provincia di Toamasina, in Madagascar che conta circa 47000 abitanti, di cui l'80% \u00e8 formato da agricoltori e il 10% si occupa di allevamento. La pi\u00f9 importante delle colture \u00e8 quella del riso, mentre altri importanti prodotti sono il mais e la manioca. La pesca occupa l'1% della popolazione, mentre i settore terziario e secondario occupano solo rispettivamente l'1% e l'8% della popolazione."}
{"id": "2351119", "revid": "93556", "url": "https://it.wikipedia.org/wiki?curid=2351119", "title": "K-418", "text": "Il K-418 era un SSBN sovietico della classe Yankee I. La costruzione del battello fu intrapresa presso il cantiere navale Sevmash, a Severodvinsk, ed il sottomarino entr\u00f2 in servizio il 22 settembre 1970 con la Flotta del Nord.\nCome altri esemplari della classe, il \"K-418\" fu convertito secondo il Progetto 667AT Grusha (nome in codice NATO: Yankee Notch) negli anni ottanta. Le modifiche comportarono la trasformazione in SSGN, tramite l'imbarco di 20-40 missili SS-N-21 Sampson. Per effettuare tali modifiche, fu necessario provvedere all'allungamento dello scafo.\nIl \"K-418\" fu ufficialmente ritirato dal servizio operativo nel 1999."}
{"id": "2351121", "revid": "110157", "url": "https://it.wikipedia.org/wiki?curid=2351121", "title": "Dunabogd\u00e1ny", "text": "Dunabogd\u00e1ny \u00e8 un comune dell'Ungheria di 3.101 abitanti (dati 2007) situato nella provincia di Pest, nell'Ungheria settentrionale."}
{"id": "2351122", "revid": "984922", "url": "https://it.wikipedia.org/wiki?curid=2351122", "title": "Riu Mannu (Villaspeciosa)", "text": "Il Riu Mannu (chiamato comunemente Marzizza per distinguerlo dall'omonimo Mannu, di cui \u00e8 tributario), \u00e8 un torrente che scorre nella provincia del Sud Sardegna\nSi tratta di un corso d'acqua completamente irregimentato, che assume questo nome solo nel comune di Villaspeciosa, dopo la confluenza del Riu Spinosi; la parte pi\u00f9 a monte, dalla lunghezza maggiore, si chiama infatti Riu Matta.\nPercorso.\nIl Marzizza-Mannu nasce a circa 300 m s.l.m. nei pressi della frazione Matta, nel comune di Villaspeciosa.Attraversa la valletta che porta il suo nome, e dopo un breve percorso (circa 10\u00a0km), sfocia nel Flumini Mannu.\nPortata.\nIl Marzizza-Mannu non ha una propria portata e spesso si presenta in secca, non apportando quindi alcun aumento di portata al Flumini Mannu stesso. ,"}
{"id": "2351125", "revid": "767487", "url": "https://it.wikipedia.org/wiki?curid=2351125", "title": "Yali", "text": "Yali (pronunciato \"yaali\") \u00e8 una creatura mitica della mitologia indiana. \nScolpito sulle colonne di molti templi induisti, la sua figura \u00e8 molto usata nella scultura indiana meridionale. In sanscrito \u00e8 noto anche come \"Vyalam\" o \"Sarabham\". \nDescrizioni e riferimenti agli yali sono molto antichi, ma la sua rappresentazione nell'India meridionale divenne prominente a partire dal XVI secolo. Gli \"yali\" sono considerati pi\u00f9 potenti dei leoni o degli elefanti.\nIconografia.\nGli \"yali\" sono raffigurati con un elegante corpo felino, la testa di un leone, le zanne di un elefante (\"gaja\") e la coda di un serpente. A volte sono posti sul dorso di un \"makara\", un'altra mitica creatura. Immagini o icone sono state scoperte sui muri delle entrate dei templi per proteggere e vigilare sui templi stessi e sulle vie d'accesso. Generalmente sono posizionati su entrambi i lati delle entrate. Nell'India meridionale \u00e8 molto frequente trovare immagini di yali alle entrate di edifici (come complessi residenziali o commerciali), oltre che dei templi.\nShiva come Yali.\nI testi shaivana affermano che il non pacificato Narasi\u1e43ha, avatar di Vishnu, era controllato e assimilato da Shiva nella forma di \"Sarabesvara\" (in sanscrito) o \"Yaliappar\" (in tamil). Questa \u00e8 un'altra prova della superiorit\u00e0 dello \"yali\" rispetto al leone. Raffigurazioni si trovano nei templi come Madurai Meenakshji. I Vaishnava si discostano per la posizione subordinata data a Vishnu. Questa forma di Shiva \u00e8 vista come una delle pi\u00f9 potenti manifestazioni del dio."}
{"id": "2351126", "revid": "1543377", "url": "https://it.wikipedia.org/wiki?curid=2351126", "title": "Fouga", "text": "Fouga \u00e8 uno dei 23 villaggi che compongono, oltre al capoluogo Liptougou, il dipartimento di Liptougou, situato nella provincia di Gnagna, facente parte della Regione dell'Est del Burkina Faso."}
{"id": "2351127", "revid": "80949375", "url": "https://it.wikipedia.org/wiki?curid=2351127", "title": "Concilio di Melfi V", "text": "Il Concilio di Melfi V si tiene nell'estate del 1137 ed \u00e8 l'ultimo dei cinque Sinodi Papali organizzati a Melfi e riconosciuti dalla Chiesa.\nAspetti organizzativi.\nIl Pontefice Innocenzo II tiene il quinto concilio di Melfi nel castello del Vulture e nel tenimento di Lagopesole dal 4 luglio al 18 luglio 1137.\nInnocenzo II e Lotario II di Supplinburgo concentrano a maggio le armate accanto alla rocca di Lagopesole, sulla via Herculea, che collega a Melfi ed alla Calabria, in mano agli Altavilla, e si accampano per tutto il mese. Poi assediano la citt\u00e0 di Melfi e costringono Ruggero II di Sicilia alla fuga, quindi riescono a conquistare la sua (ex) capitale, Melfi, il 29 giugno 1137.\nUn ritratto del Pontefice, realizzato nel periodo 1748 / 1765, sar\u00e0 esposto nella cattedrale di Melfi a ricordo dell'avvenimento.\nAspetti religiosi.\nIl Concilio discute delle emergenze religiose ed i Padri conciliari decidono la deposizione dell'Antipapa Anacleto II.\n\u00c8 significativo rilevare come Innocenzo voglia dimostrare al suo antagonista, in questa sede, che la deposizione solenne avvenga con lo stesso strumento (un Concilio), e nello stesso luogo (il castello di Melfi), ove Anacleto aveva (arbitrariamente) istituito il titolo di Sovrano e lo aveva concesso alla Dinastia Altavilla.\nLa Casata Altavilla \u00e8 tra le poche a riconoscere Anacleto, insieme ai monaci di Montecassino, mentre la maggior parte dei religiosi e dei Sovrani riconosce come Papa Innocenzo II. E sar\u00e0 proprio quest'ultimo Pontefice a legittimare, a sua volta, il titolo di Re, ma soltanto nel 1139 e, cio\u00e8, due anni dopo dello stesso Concilio di Melfi V .\nDurante il soggiorno sorgono contrasti per definire i diritti su Montecassino e l'imperatore convoca Rainaldo, abate del Monastero. Falcone Beneventano scrive: \u201cImperatore e pontefice si portarono nel territorio di Lagopesole e ivi dimorarono per circa un mese. Non il castrum, che allora doveva essere ancora nel pieno del suo ampliamento, bens\u00ec l'aperta campagna accolse gli accampamenti delle due massime autorit\u00e0 della terra\u201d\nPietro Diacono, bibliotecario in Montecassino, racconta che la delegazione parte il 24 giugno 1137 (con Rainaldo e lo stesso Diacono: Pandolfo vescovo di Teano, Amfredo tesoriere, Mauro Curopolato, Pietro Maccabeo) ed il 1\u00ba luglio arriva a Lagopesole. Poi il 18 luglio 1137 si tiene l'ultima sessione del Concilio, nel corso della quale Innocenzo II concede il perdono ai benedettini di Montecassino, finora sostenitori dell'antipapa Anacleto II, ed annulla la scomunica ai monaci stessi.\nUn Privilegio riporta le Chiese concesse al Monastero ed in particolare San Bartolomeo in Arce (Rocca), poi intitolata alla Madonna delle Grazie, che passa dal Monastero di Farfa alle dipendenze di Cassino.\nAspetti politici.\nIl Pontefice Innocenzo II convoca il Concilio di Melfi V per verificare i rapporti fra il Papato e le famiglie Normanne Altavilla e Drengot.\nIl 4 luglio 1137 Innocenzo II, insieme all'imperatore Lotario di Supplinburgo, delegittima Ruggero II, della Casata d'Altavilla, in favore di Rainulfo di Alife, della Casata dei Drengot, nuovo Duca di Puglia.\nNota.\nIl Concilio tenuto nel 1130 \u00e8 senza numero perch\u00e9 non \u00e8 riconosciuto dalla Chiesa, in quanto \u00e8 organizzato dall'Antipapa Anacleto II."}
{"id": "2351132", "revid": "110157", "url": "https://it.wikipedia.org/wiki?curid=2351132", "title": "Erd\u0151kertes", "text": "Erd\u0151kertes \u00e8 un comune dell'Ungheria di 6.024 abitanti (dati 2001) situato nella provincia di Pest, nell'Ungheria settentrionale."}
{"id": "2351134", "revid": "830939", "url": "https://it.wikipedia.org/wiki?curid=2351134", "title": "Atanasio Canata", "text": "Biografia.\nUltimo degli otto figli di Giuseppe, negoziante di Lerici, e di Anna Carosini, scomparsa prematuramente nel 1818, fu educato dal fratello Gaetano, rettore del Seminario di Sarzana (e successivamente parroco di Lerici dal 1825 al 1836), che gli fece studiare materie umanistiche, in particolare filosofia e retorica. Dopo essere rientrato a Lerici, per aiutare il padre nell'amministrazione del menage familiare, si rec\u00f2 presso lo zio Don Agostino parroco ad Ameglia.\nQui si innamor\u00f2 di una giovane contadina dalla quale per\u00f2 fu rifiutato: questa delusione pare fosse all'origine della sua crisi spirituale e della sua vocazione Pare che l'ultima decisione fosse presa dal giovane Atanasio davanti all'altare del Cristo Crocifisso: a soli diciannove anni entr\u00f2 comunque nella Casa degli Scolopi di Genova, facendosi sacerdote e poi frate.\nRivolse pertanto la seconda parte della sua vita all'educazione dei giovani e alla loro formazione culturale e spirituale. Fu prima a Chiavari, poi a Savona ed infine a Carcare (in Val Bormida), dove rimase per ventisette anni nel collegio che faceva chiamare la Tebaide ligure. Strinse amicizia con un altro celebre educatore, San Giovanni Bosco, e cominci\u00f2 ad affermarsi come poeta ed oratore.\nOltre che aver avuto fra i propri allievi futuri ufficiali, intellettuali, parlamentari e ministri, Padre Canata fu insegnante di Giuseppe Cesare Abba, Goffredo Mameli e di tanti altri patrioti del Risorgimento italiano dei quali condivideva ideali e speranze L'Abba nel suo libro \"Da Quarto a Volturno\" sull'Impresa dei Mille ricordava con commozione, infatti, il suo maestro e raccontava le drammatiche scene in classe il giorno dopo la battaglia di Novara: pallido e tremante Padre Canata si precipit\u00f2 in aula e poi in piedi davanti alla sua cattedra annunci\u00f2 \"Fummo vinti a Novara!\" e pianse commosso\nScritti di Padre Canata.\nAtanasio Canata fu autore di prose e tragedie, scrisse poesie, nel 1889 raccolte in due volumi. I suoi versi grondavano Cristianesimo liberale e amor di patria. Ispirato da Vincenzo Gioberti, Canata scommetteva sull'indipendenza e l'unione degli italiani. Nei suoi componimenti ricorrono alcuni materiali che troveremo presenti nel canto nazionale (composto da Mameli) e che fanno riferimento a fatti del 1846: la sanguinosa repressione austriaca dei polacchi in Galizia e il festeggiamento di Balilla a Genova (settembre 1846).\nRapporto con Mameli.\nGoffredo Mameli fu alunno di Padre Canata; , che sarebbe diventato l'inno ufficiale della Repubblica Italiana.\nLo storico Aldo Alessandro Mola afferm\u00f2 in numerosi suoi articoli che il vero autore del testo del Canto degli Italiani fosse Canata stesso (il quale avrebbe dedicato l'inno a re Carlo Alberto di Savoia) e non Mameli che invece, lo avrebbe semplicemente rubato al maestro. La dimostrazione di ci\u00f2 verrebbe dal fatto che lo stesso Canata, in seguito si \"vendic\u00f2\" con un poema beffeggiante nei confronti di chi gli aveva rubato l'opera: \u00abMeditai robusto canto | ma venali menestrelli | rapian dall\u2019arpa il vanto\u00bb."}
{"id": "2351136", "revid": "93556", "url": "https://it.wikipedia.org/wiki?curid=2351136", "title": "K-423", "text": "Il K-423 era un SSBN sovietico della classe Yankee I. La costruzione del battello fu intrapresa presso il cantiere navale Sevmash, a Severodvinsk, ed il sottomarino entr\u00f2 in servizio il 13 novembre 1971 con la Flotta del Nord.\nCome altri esemplari della classe, negli anni ottanta il \"K-423\" fu convertito secondo il Progetto 667AT Grusha (nome in codice NATO: Yankee Notch). Le modifiche comportarono la trasformazione in SSGN, tramite l'imbarco di 20-40 missili SS-N-21 Sampson. Per effettuare tali modifiche, fu necessario provvedere all'allungamento dello scafo.\nIl \"K-423\" fu ritirato dal servizio negli anni novanta."}
{"id": "2351140", "revid": "628767", "url": "https://it.wikipedia.org/wiki?curid=2351140", "title": "Farmos", "text": "Farmos \u00e8 un comune dell'Ungheria di 3.415 abitanti situato nella provincia di Pest, nell'Ungheria settentrionale.\nStoria.\nFarmos \u00e8 stata menzionata ufficialmente per la prima volta in un documento nel 1420, ma la sua storia risale a tempi antichi, si dice che alcuni reperti trovati intorno all'insediamento risalgano a prima della conquista ungherese del bacino dei Carpazi.\nIl villaggio fu distrutto tra molti altri insediamenti ungheresi durante i Tat\u00e1rj\u00e1r\u00e1s (invasione mongola dell'Europa). Il primo a governare su Farmos e nella parte meridionale e centrale dell'Ungheria fu M\u00e1t\u00e9 Cs\u00e1k dal 1311, poi dopo la sua morte acquis\u00ec importanza il clan della famiglia K\u00e1ta.\nPrima dell'inizio dell'invasione turca, il villaggio era della famiglia Mirliva. Nel diciassettesimo secolo, Farmos fu nuovamente devastata. Intorno al 1700, diverse famiglie della contea di Z\u00f3lyom (ora parte della Slovacchia) immigrarono nel villaggio, che divenne ungherese nel giro di pochi decenni. Secondo il registro della contea del 1727, l'attutale area del villaggio era di propriet\u00e0 - tra gli altri - di \u00c1d\u00e1m Bene, Boldizs\u00e1r Kozma, il conte Antal Grassalkovich. Nel diciannovesimo secolo era delle famiglie Iv\u00e1nka-Kass-Matolcsy e V\u00edzy."}
{"id": "2351141", "revid": "22475", "url": "https://it.wikipedia.org/wiki?curid=2351141", "title": "Wei\u00dfensee (Germania)", "text": "Wei\u00dfensee \u00e8 una citt\u00e0 di abitanti della Turingia, in Germania.\nAppartiene al circondario di S\u00f6mmerda.\nSuddivisione amministrativa.\nAlla citt\u00e0 di Wei\u00dfensee appartengono le frazioni di Ottenhausen, Scherndorf e Waltersdorf."}
{"id": "2351143", "revid": "73843", "url": "https://it.wikipedia.org/wiki?curid=2351143", "title": "Formello", "text": "Formello \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl paese si trova a nord ovest di Roma e a sud-ovest dei Monti Sabatini, all'interno del Parco regionale di Veio, che ne ricopre il territorio per il 71% circa della superficie; confina a nord con il territorio del comune di Campagnano di Roma, ad est con Sacrofano, a sud e ad ovest con Roma.\nIl territorio \u00e8 caratterizzato da ampi crinali e da formazioni in tufo; i pochi terreni coltivati sono per lo pi\u00f9 adibiti a coltivazion di vitigni, oliveti e colture di cereali, mentre molto del paesaggio comprende fossi e boschi che ospitano numerose specie animali, anche rare. Sono ampiamente presenti alcuni rapaci come il nibbio bruno, la poiana o il gheppio. Nei torrenti trovano un habitat confortevole anfibi e rettili, quali il tritone crestato, la rana verde, la rana greca, la testuggine d'acqua dolce ed il saettone.\nStoria.\nNel territorio comunale sono attestate presenze in et\u00e0 preistorica (Valle Cancella, Terre di Bettona, Prato la Corte). In et\u00e0 storica la zona fece parte del territorio della citt\u00e0 etrusca di Veio, che sorgeva nell'attuale territorio comunale: rimangono a testimonianza della lunga dominazione etrusca numerosi manufatti, tombe e il cosiddetto \"alfabeto di Formello\", un vaso che rappresenta un documento per la conoscenza dell'alfabeto etrusco arcaico.\nDopo la conquista romana di Veio nel 396 a.C., il territorio si and\u00f2 spopolando, fino al 780, quando papa Adriano I fond\u00f2 la \"domusculta Capracorum\", che si contrappose all'espansione territoriale dell'abbazia di Farfa, di fondazione longobarda. Il centro decadde in seguito alle incursioni saracene del IX secolo.\nTra i fondi agricoli in possesso della tenuta esisteva un \"fundus Formellum\", dove si era sviluppato un abitato, che eredit\u00f2 la funzione di centro del territorio da \"Capracorum\". A partire dall'XI fu in possesso del monastero della Basilica di San Paolo fuori le mura e in quest'epoca il borgo venne probabilmente fortificato. Formello si svilupp\u00f2 tuttavia pi\u00f9 lentamente di altri centri con simili origini, probabilmente a causa della distanza dalla via Cassia, oltre il fiume Cremera.\nNel 1279 Formello fu concessa in feudo agli Orsini. Nel 1544 venne concesso alla comunit\u00e0 uno statuto che ne regolava i rapporti amministrativi con i feudatari. Nel 1661 gli Orsini vendettero il feudo alla famiglia Chigi.\nMonumenti e luoghi d'interesse.\nArchitetture religiose.\nChiesa di San Lorenzo.\nLa chiesa di San Lorenzo eredit\u00f2 le funzioni di quelle della distrutta \"Capracorum\" e risale forse al X-XI secolo (menzionata la prima volta nel 1033). La chiesa era probabilmente in origine ad unica navata. Nel XV secolo venne costruito davanti alla facciata il campanile, per il quale venne murato il portale centrale di ingresso.\nL'edificio venne fortemente rimaneggiato a partire dal 1574, quando vennero realizzate le navate laterali: quella orientale ricavata dalla suddivisione della chiesa originaria, e quella occidentale aggiunta, insieme al presbiterio. Nella navata sinistra i primi due altari ospitano gli affreschi attribuiti a Donato Palmieri. Nel 1677 venne restaurato il campanile, danneggiato da un fulmine e fu sistemata l'attuale copertura in zinco.\nL'altare maggiore, in marmi colorati, in origine destinato alla chiesa di Sant'Apollinare di Roma, venne collocato nel 1744.\nNel 1795 fu costruita una meridiana, analoga a quella della basilica di Santa Maria degli Angeli a Roma: ha esattamente le dimensioni di un terzo di quella. Fu distrutta nel 1958 con il rifacimento del pavimento e poi ricostruita nel 2008 da Mario Catamo con la collaborazione di Cesare Lucarini.\nChiesa di San Michele Arcangelo.\nLa chiesa di San Michele Arcangelo (o di Sant'Angelo) viene citata per la prima volta nel 1236. La semplice facciata presenta un portale centrale del XVI secolo. L'interno della chiesa, attualmente aperta al culto in alcune occasioni, era a navata unica, con profondo presbiterio e abside.\nSantuario del Sorbo.\nIl santuario del Sorbo \u00e8 un antico convento in parte diroccato, con chiesa e campanile ristrutturati, che si trova nel territorio comune di Campagnano di Roma, nel comprensorio della valle del Sorbo, equamente divisa tra i comuni di Formello (zona a sud del fiume Cremera) e di Campagnano (zona a nord del fiume Cremera). \u00c8 presente nel santuario stesso una fontanella, che costituisce l'unica derivazione dell'acquedotto che adduce le sorgenti di Carissima e Tre Cannelle alla fontana di \"For de Porta\" a Formello, sita accanto alla Porta d'ingresso al centro storico.\nArchitetture civili.\nPalazzo Chigi.\nL'origine della residenza risale probabilmente agli Orsini, al momento in cui venne loro concesso il feudo, ma \u00e8 possibile che esistessero fortificazioni precedenti (un \"castrum\" \u00e8 menzionato dall'XI secolo.\nIn origine aveva due piani e una torre (con muratura in tufelli datata al XIII secolo), ma dopo la vendita ai Chigi, venne sopraelevato di un piano, inglobando la torre, e la facciata venne rimaneggiata.\nVilla Chigi-Versaglia.\nLa villa Chigi-Versaglia, situata ad un chilometro e mezzo dal centro del paese lungo Via della Villa, risale alla seconda met\u00e0 del XVII secolo e fu fatta edificare dal cardinale Flavio Chigi, nipote del papa Alessandro VII. Attualmente in rovina e quasi interamente ricoperta dai rovi, conserva una torre, detta \"Torre Colombaia\", posta in origine all'ingresso e articolata su tre piani. Restano inoltre ruderi della residenza padronale e di una cappella a pianta ellittica. Numerose le cavit\u00e0 scavate nel tufo, pozzi e cunicoli variamente articolati nella villa: una enorme cisterna divisa in due sezioni con volta ad arco, si trova esattamente sotto il tracciato di Via della Villa (da cui la limitazione al peso consentito ai veicoli su detta via) raccoglie le acque superficiali delle vallate di Montefiore e Sodera; una stalla a pianta circolare ; un cunicolo scavato nel tufo collega la villa Chigi Versaglia al palazzo Chigi sopra descritto, .\nAree naturali.\nValle del Sorbo.\nZona di valenza naturalistica, interamente compresa entro il parco di Veio, costituita da colline boscose e dalla omonima vallata, solcata dal fiume Cremera, che divide a nord il territorio di Campagnano di Roma e a sud il territorio di Formello.\nIl fiume Cremera \u00e8 sbarrato in corrispondenza dell'antica \"Mola\" (mulino ad acqua ora diroccato) da una diga con salto di 18 metri, che forma un piccolo laghetto circondato da querce secolari. Nei pressi della \"Mola\" \u00e8 presente un antico ponte in pietra che scavalca il fiume Cremera sottostante, luce 8\u00a0m altezza 18\u00a0m.\nSono inoltre presenti lungo il fiume tre successive cascate naturali, due in zona \"Grottefranca\" e una in zona \"Pisciacavallo\", effluenti in pozze chiamate \"Bottagoni\", non balneabili.\nAltro.\nIl borgo fortificato \u00e8 articolato sull'asse centrale di \"via XX Settembre\", che collega la \"Porta da Capo\" con la \"Porta da Piedi\". Dalla prima si accede alla piazza di San Lorenzo, dove sorgono l'omonima chiesa e il palazzo Chigi, gi\u00e0 Orsini. Lungo la via sorge anche una seconda chiesa, dedicata a San Michele Arcangelo.\nFuori della \"Porta da Capo\" si svilupp\u00f2 nel XVIII secolo il borgo di Sant'Antonio, incentrato sulla via omonima.\nFontana di For de Porta.\nFontana risalente al XVIII secolo, captante le sue acque nei territori dei comuni di Campagnano di Roma e Sacrofano, presso le sorgenti Carissima e Tre Cannelle. \u00c8 sita accanto alla Porta d'ingresso al centro storico, e fino agli anni cinquanta, prima dell'arrivo della diramazione dell'acquedotto del Peschiera-Capore, costituiva l'unica fonte di approvvigionamento idrico per gli abitanti di Formello. La sua acqua, eccessivamente ricca di alcuni minerali, se bevuta regolarmente produce delle caratteristiche macchie scure sulla dentatura, ci\u00f2 testimoniato da numerosi abitanti ultrasessantenni di Formello.\nFontana Rutola.\nFontanile posto lungo l'omonima via, in zona campestre, nei pressi del rivo Rosciolo, classificato come bene storico-architettonico dal parco di Veio.\nCultura.\nTeatri.\nIl Teatro comunale \"Jean-Pierre Velly\" \u00e8 dotato di un impianto cinematografico per una programmazione in armonia con il cartellone teatrale.\nCucina.\nLa gastronomia tipica formellese rispecchia per la maggior parte la tipica cucina romana, con l'utilizzo spesso di prodotti locali (quali olio di oliva, frutti, formaggi, ecc.). Alcuni piatti sono degni di menzione in quanto non riscontrati anche nei comuni limitrofi, quali la \"crostata di ricotta\" (vistosamente colorata ros\u00e9 grazie all'alchermes), la \"crostata di porsaraghi\" dal caratteristico gusto dolce-aspro dato dai frutti tipici della zona, gli \"stracci\", e non per ultimo il \"sanguinaccio\", piatto ormai d'altri tempi costituito dal sangue puro di suino cotto in padella, quando veniva macellato dai privati nelle proprie campagne.\nFino a pochi anni or sono, la ricorrenza della macellazione del proprio maiale, tipicamente nel mese di gennaio, costituiva una vera e propria festa familiare, dove tutti i parenti erano convocati per aiutare nella laboriosa procedura di produzione del macellato, ricompensata con la \"padellaccia\", saporitissima cottura in padella del macinato per le salsicce appena impastato con olio di oliva e vino bianco.\nEventi.\nUna domenica di ogni mese \u00e8 dedicata al mercatino dell'antiquariato. Ogni gioved\u00ec mattina si tiene il mercato settimanale. In aprile si tiene la festa sulle tradizioni legate al parco di Veio: \"C'era una forma... la storia, i sapori, il Parco di Veio\".\nGeografia antropica.\nFrazioni.\n\"Formello Vecchio\", \"Borgo Sant'Antonio\", \"Lo Spannitore\", \"La Bescina\", \"Mancini\", \"Montefiore\", \"Fontana Rutola\", \"Le Sodera\", \"La Villa Chigi\", \"Il Boschetto\", \"Mont'aguzzo\", \"Selvapiana\", \"Acqua Palombina\", \"Acquaviva\", \"Le Perazzeta\", \"La Macchia di Sacrofano\", \"Monte Zuccherino\", \"Grossara\", \"La Bandita\", \"Lo Biscio\", \"Castelli\", \"Marvaiata\", \"Il Castagneto\", \"Le Bosseta\", \"Le Cascate dell'Inferno\", \"Monte Quadraro\", \"La Rimessa dei Tori\", \"Le Porcineta\", \"La Valle del Sorbo\", \"Monte Madonna\", \"Grottefranca\", \"Le Spinareta\", \"Montecco\", \"Monte Ciavarini\", \"Il Praticello\", \"Le Nocette\", \"Le Mac\u00e8re\", \"La Selviata\", \"Pisciacavallo\", \"La Casa Cantoniera\", \"Prato La Corte\", \"Il Prato Roseto\", \"Le Case Bianche\", \"La Selvotta\", \"Casal de' Ceveri\", \"Castel de' Ceveri\", \"La Zona Industriale - Olmetti\", \"Le Rughe\".\nEconomia.\nL'economia di Formello \u00e8 basata sull'edilizia, artigianato, agricoltura, e sulle attivit\u00e0 di commercio.\nSport.\nPallacanestro.\nLa squadra locale di pallacanestro maschile \"A.D. Pallacanestro Formello\" ha partecipato nella stagione 2011-2012 al campionato regionale C.S.I. ed \u00e8 affiliata alla S.S. Lazio Pallacanestro, entrambe le squadre sono allenate da Paolo Santi, ex giocatore di serie B e figlio di Toni Santi, ex allenatore della Italcable Perugia in Serie A che a volte allena i giovani ragazzi.\nPallavolo.\nLa squadra locale di pallavolo femminile \"Volley Formello Roberto Rossellini\" \u00e8 iscritta per la stagione 2012-2013 al campionato di serie C regionale.\nImpianti sportivi.\nA Formello si trova la sede della Societ\u00e0 Sportiva Lazio e il centro sportivo nel quale si allena."}
{"id": "2351144", "revid": "149727", "url": "https://it.wikipedia.org/wiki?curid=2351144", "title": "Wei\u00dfensee (Turingia)", "text": ""}
{"id": "2351146", "revid": "110157", "url": "https://it.wikipedia.org/wiki?curid=2351146", "title": "Fels\u0151pakony", "text": "Fels\u0151pakony \u00e8 un comune dell'Ungheria di 2.989 abitanti (dati 2001) situato nella provincia di Pest, nell'Ungheria settentrionale."}
{"id": "2351149", "revid": "768068", "url": "https://it.wikipedia.org/wiki?curid=2351149", "title": "Les P'tits Mots (album)", "text": "Les P'tits Mots \u00e8 un album della cantante italo-francese Dalida, pubblicato nel 1983 da Carrere.\nPresenta 10 nuove canzoni registrate all'inizio dell'anno. \nL'album contiene 4 canzoni che si possono definire \u201cautobiografiche\u201d; riflettono in qualche modo i tormenti interiori di Dalida: \nQuesto album segna una svolta decisiva nella carriera dell'artista, ancora una volta in lutto per il suicidio del suo ex compagno Richard Chanfray, meglio conosciuto come \"le Comte de Saint-Germain\", nel luglio dello stesso anno.\nDalida rinuncia anche alla promozione di questo disco.\nTracce.\nLato A\nLato B"}
{"id": "2351150", "revid": "110157", "url": "https://it.wikipedia.org/wiki?curid=2351150", "title": "Written in Red", "text": "Written in Red \u00e8 il tredicesimo album studio dei The Stranglers, prodotto da Andy Gill dei Gang of Four.\nIl lancio mediatico dell'album avvenne il 13 dicembre 1996 all'Euro Disney di Paris, con una esibizione live della band durante la quale vennero suonate, tra le altre, le tracce \"Always the Sun\", \"Golden Brown\" e \"Let Me Introduce You to the Family\".\nLa settimana della pubblicazione dell'album la band tenne concerti live a molti negozi della catena HMV, tra cui quelli di Birmingham, Nottingham, Sheffield e Leeds.\n\"In Heaven She Walks\" fu l'unico singolo estratto da quest'album, e si piazz\u00f2 alla posizione #86 della classifica inglese dei singoli.\nSi tratta del primo album dei The Stranglers che non \u00e8 entrato nella top 40 degli album inglese: raggiunse infatti la posizione #52 nel febbraio 1997."}
{"id": "2351151", "revid": "63727", "url": "https://it.wikipedia.org/wiki?curid=2351151", "title": "Mercedes Knight 25/65 PS", "text": ""}
{"id": "2351152", "revid": "110157", "url": "https://it.wikipedia.org/wiki?curid=2351152", "title": "Galgagy\u00f6rk", "text": "Galgagy\u00f6rk \u00e8 un comune dell'Ungheria di 1.088 abitanti (dati 2005) situato nella provincia di Pest, nell'Ungheria settentrionale."}
{"id": "2351156", "revid": "363629", "url": "https://it.wikipedia.org/wiki?curid=2351156", "title": "Adenoma pleomorfo", "text": "L'adenoma pleomorfo \u00e8 un tumore benigno del distretto testa-collo. Origina spesso nelle ghiandole salivari, in particolare nella parotide. \nAnatomia patologica.\nEra anche detto \"tumore misto\" per via della sua struttura. \u00c8 costituito da aggregati ghiandolari e di mioepitelio posto a formare dotti, acini, tralci o lamine di cellule, tipicamente disperse in uno sfondo simile a mesenchima mixoide lasso con isole di cartilagine e focolai di ossificazione. Una percentuale elevata di casi \u00e8 associata ad alterazioni cromosomiche che coinvolgono PLAG-1, oncogene che risulta iper-espresso. Un marcatore tipico \u00e8 S-100.\nPatogenesi.\nHa un decorso lento ed \u00e8 silente. Si manifesta raramente con manifestazioni dolorose, pi\u00f9 spesso appare un rigonfiamento sul collo o sulla guancia o con una tumefazione all'interno della cavit\u00e0 orale. Pu\u00f2 raggiungere dimensioni anche notevoli.\nRaramente pu\u00f2 evolvere in carcinoma che potr\u00e0 avere l'aspetto di un adenocarcinoma cos\u00ec come quello di un carcinoma squamoso o pi\u00f9 spesso indifferenziato. L'infiltrazione della capsula \u00e8 un importante fattore prognostico.\nTerapia.\nIl trattamento \u00e8 chirurgico. Se il tumore origina nella parotide, la sua asportazione comporta un rischio di lesione del nervo faciale, con possibili conseguenze in termini di paresi dei muscoli della mimica del volto. Il rischio di paralisi vera e propria \u00e8 bassissimo (inferiore all'1%) in primi interventi ed in mani di chirurghi \"esperti\"(ossia con pi\u00f9 di 100 casi di parotidectomia trattati come primo operatore). In un primo intervento per adenoma parotideo (vedi recidiva) a seconda della localizzazione, delle dimensioni e delle abilit\u00e0 del chirurgo gli interventi sono (in ordine crescente di tessuto sano rimosso): enucleazione pericapsulare (ECD), enucleoresezione (asportazione del tumore con una cuffia di tessuto sano), parotidectomia parziale preneurale, parotidectomia esofacciale, parotidectomia quasi-totale (near-total), parotidectomia totale, in ogni caso sempre con preservazione del nervo facciale e dei suoi rami. Se non asportato completamente pu\u00f2 dar luogo a recidive, a volte anche a distanza di molti anni dal primo intervento. Le recidive possono essere multinodulari, in quest'ultima eventualit\u00e0 il reintervento \u00e8 gravato da pi\u00f9 rischi di lesione del nervo facciale a causa dell'esito cicatriziale del precedente intervento. Se l'adenoma pleomorfo non viene asportato, nell'arco di anni (10 anni e pi\u00f9 in media), pu\u00f2 evolvere verso la malignit\u00e0: il rapido aumento di dimensioni (dopo anni di crescita lenta) e/o la comparsa di paralisi del nervo facciale omolaterale sono segni che depongono per una trasformazione maligna del tumore."}
{"id": "2351157", "revid": "110157", "url": "https://it.wikipedia.org/wiki?curid=2351157", "title": "Galgah\u00e9v\u00edz", "text": "Galgah\u00e9v\u00edz \u00e8 un comune dell'Ungheria di 2.542 abitanti (dati 2001) situato nella provincia di Pest, nell'Ungheria settentrionale."}
{"id": "2351164", "revid": "110157", "url": "https://it.wikipedia.org/wiki?curid=2351164", "title": "Galgam\u00e1csa", "text": "Galgam\u00e1csa \u00e8 un comune dell'Ungheria di 1.971 abitanti (dati 2001) situato nella provincia di Pest, nell'Ungheria settentrionale."}
{"id": "2351168", "revid": "110157", "url": "https://it.wikipedia.org/wiki?curid=2351168", "title": "Gomba", "text": "Gomba \u00e8 un comune dell'Ungheria di 2.996 abitanti (dati 2008) situato nella provincia di Pest, nell'Ungheria settentrionale. "}
{"id": "2351171", "revid": "599013", "url": "https://it.wikipedia.org/wiki?curid=2351171", "title": "Stenka", "text": ""}
{"id": "2351175", "revid": "110157", "url": "https://it.wikipedia.org/wiki?curid=2351175", "title": "Hal\u00e1sztelek", "text": "Hal\u00e1sztelek \u00e8 un comune dell'Ungheria di 8.199 abitanti (dati 2007) situato nella provincia di Pest, nell'Ungheria settentrionale."}
{"id": "2351178", "revid": "767487", "url": "https://it.wikipedia.org/wiki?curid=2351178", "title": "Cosacchi del Volga", "text": "I cosacchi del Volga (in russo \u0412\u043e\u043b\u0436\u0441\u043a\u0438\u0435 \u043a\u0430\u0437\u0430\u043a\u0438) formavano una comunit\u00e0 di cosacchi liberi in Russia nel corso del XVI secolo.\nI cosacchi del Volga parteciparono alla conquista della Siberia, sotto la guida di Ermak Timofeevi\u010d. Dopo la creazione della linea di fortificazioni di Tsaritsyn (Volgograd) nel XVIII\u00b0 secolo il governo decise di organizzare i cosacchi in un'\"Armata cosacca del Volga\" (\u0412\u043e\u043b\u0433\u0441\u043a\u043e\u0435 \u043a\u0430\u0437\u0430\u0447\u044c\u0435 \u0432\u043e\u0439\u0441\u043a\u043e). Essa riun\u00ec 1057 famiglie (soprattutto di cosacchi del Don) ed aveva il suo quartier generale a Dubovka, poco a nord di Tsaritsyne.\nI cosacchi del Volga furono implicati nell'insurrezione di Pugaciov negli anni 1773-1775.\nDal 1770 al 1777 la maggior parte dei cosacchi del Volga furono trasferiti in Ciscaucasia ed integrati con l'armata dei cosacchi del Terek. L'armata dei cosacchi del Volga venne sciolta definitivamente nei primi anni del XIX secolo ed i suoi resti vennero assorbiti dall'armata dei cosacchi di Astrakhan'.\nRinascita.\nCon Decreto del presidente della Federazione Russa dell'11 giugno 1996 n\u00ba 308, \u00e8 stato ricreata lArmata dei cosacchi del Volga\" con Stato Maggiore a Samara. Si tratta di uno degli undici gruppi paramilitari inquadrati nei Cosacchi registrati della Federazione Russa\"', con compiti di ordine pubblico, conservazione, tutela e recupero delle foreste, educazione dei giovani secondo i valori patriottici e la preparazione per il servizio militare, assistenza durante calamit\u00e0 naturali e stati di emergenza"}
{"id": "2351179", "revid": "767487", "url": "https://it.wikipedia.org/wiki?curid=2351179", "title": "Coup de Grace (The Stranglers)", "text": "Coup de Grace \u00e8 il quattordicesimo album studio dei The Stranglers, pubblicato nel 1998.\n\u00c8 l'album meno venduto della carriera della band, essendosi piazzato alla posizione #171 della classifica inglese."}
{"id": "2351182", "revid": "110157", "url": "https://it.wikipedia.org/wiki?curid=2351182", "title": "Herceghalom", "text": "Herceghalom \u00e8 un comune dell'Ungheria di 1.465 abitanti (dati 2001) situato nella provincia di Pest, nell'Ungheria settentrionale."}
{"id": "2351183", "revid": "729019", "url": "https://it.wikipedia.org/wiki?curid=2351183", "title": "Benz 33/75 PS", "text": "La Benz 33/75 PS era un'autovettura di gran lusso prodotta dal 1912 al 1918 dalla Casa automobilistica tedesca Benz &amp; Cie.\nStoria e caratteristiche.\nLa \"33/75 PS\" venne introdotta per sostituire il modello 37/70 PS, non pi\u00f9 in listino da tre anni.\nAnche in questo caso si trattava di una vettura molto esclusiva, proibitiva per la maggior parte della popolazione ed appannaggio unicamente di personalit\u00e0 potenti e facoltose.\nIl propulsore montato sulla \"33/75 PS\" era anch'esso di notevoli dimensioni, anche se comunque minori del motore della sua antenata. Si trattava in pratica di un grosso quadricilindrico biblocco da 8.4 litri in grado di erogare 75 CV a 1400 giri/min. Tra le \"chicche\" di questo motore, va ricordata l'accensione a doppia candela, all'epoca tipica solamente di alcuni tra i modelli pi\u00f9 esclusivi.\nDi seguito sono evidenziate le caratteristiche tecniche della \"33/75 PS\":\nNel 1918 la \"33/75 PS\" venne tolta di produzione. Nello stesso anno, anche un altro modello, la Benz 25/65 PS, venne tolta dai listini: entrambe avrebbero trovato una loro comune erede nel modello 27/70 PS."}
{"id": "2351185", "revid": "63727", "url": "https://it.wikipedia.org/wiki?curid=2351185", "title": "Benz 37/70 PS", "text": ""}
{"id": "2351187", "revid": "767487", "url": "https://it.wikipedia.org/wiki?curid=2351187", "title": "Hern\u00e1d", "text": "Hern\u00e1d \u00e8 un comune dell'Ungheria di 3.618 abitanti (dati 2001) situato nella provincia di Pest, nell'Ungheria settentrionale."}
{"id": "2351189", "revid": "726373", "url": "https://it.wikipedia.org/wiki?curid=2351189", "title": "Il risveglio del demone", "text": "Il risveglio del demone \u00e8 il primo romanzo fantasy della saga di Demon Wars scritto da R.A. Salvatore.\nTrama.\nElbryan Wyndon e Jilseponie Ault, erano solo due giovani di dodici anni quando le loro vite furono drammaticamente cambiate dalla distruzione del loro paese natio, Dundalis, da parte di un'orda di orchetti venuta a vendicare la morte di un loro compagno in una battuta di caccia. Divisi durante l'attacco al villaggio, i due amici lottarono per salvare le proprie vite dal massacro: Elbryan fu salvato dalle grinfie di un gigante fomoriano dai nobili Touel'alfar, mentre Pony (il soprannome di Jilseponie) riusc\u00ec a sopravvivere nascondendosi in un anfratto delle fondamente di una casa. La ragazza successivamente, avrebbe dimenticato il suo passato, troppo traumatizzata dagli eventi e sarebbe stata adottata da Graevis Chilichunk, un locandiere della citt\u00e0 di Palmaris. \nAvelyn Desbris era invece un mite ragazzo di vent'anni che aveva deciso di dedicare la propria vita a Dio che riusc\u00ec ad entrare nel pi\u00f9 importante e potente monastero del regno di Honce-the-Bear: St-Mere-Abelle. Ben presto la sua fedelt\u00e0 e il suo talento vengono notati dai Maestri dell'ordine, in particolare da Jojonah, che decidono di svelargli il segreto delle pietre sacre custodite nel monastero; la sua abilit\u00e0 nel riconoscimento e nell'uso delle reliquie, gli permisero di entrare a far parte dei \"Preparatori\", un gruppo di monaci incaricato di recarsi sull'isola segreta di Pimaninicuim, dove ogni due secoli una pioggia meteorica donava al mondo una nuova generazione di potenti gemme magiche.\nDopo 4 anni di addestramento, Avelyn e i suoi tre compagni, Quintall, Thagraine e Pellimar, si imbarcarono sul \"Windrunner\", una nave noleggiata dall'abbazia appositamente per la missione. Dopo quasi quattro mesi di viaggio, i monaci e i loro accompagnatori furono in vista dell'isola dalle sabbie nere e qui, Avelyn, comp\u00ec il suo compito non appena le pietre piovvero dal cielo devastando Pimaninicuim.\nTornato all'abbazia e celebrato come un eroe, il giovane monaco, ebbe la consapevolezza di aver affrontato la missione pi\u00f9 importante per conto della Chiesa ma di essere stato, nello stesso tempo, anche testimone di molti crimini: aveva visto le esecuzioni di due marinai, condotte e ordinate dai suoi compagni; aveva visto la loro lussuria con la prostituta della nave; aveva visto l'equipaggio del Windrunner, mentre veniva tradito e massacrato dai monaci del monastero. Troppe empiet\u00e0 erano state fatte dai servi di Dio, e Avelyn non riusc\u00ec pi\u00f9 a contenersi quando scopr\u00ec che i suoi maestri e il padre abate avevano intenzione di vendere le pietre sacre a mercanti e nobili: rub\u00f2 molte gemme magiche e uccise lo spietato maestro Sirtheton, per poi fuggire da St-Mere-Abelle. Solo allora ebbe la visione e la certezza che il demone dactyl si era risvegliato.\nDa quel momento il monaco viaggi\u00f2 di villaggio in villaggio, annunciando il ritorno delle tenebre, ma ottenne dagli abitanti degli insediamenti solo scettiscismo e grandi risse nelle taverne. Fu proprio in una di queste lotte che incontr\u00f2 Pony. La donna aveva lavorato come cameriera presso la locanda dei Chilichunk per diversi anni, ricevendo sempre l'affetto e l'amore di Graevis e di sua moglie. Improvvisamente per\u00f2, la sua routine fu sconvolta dalle attenzioni di Connor Bildeborough nipote del potente barone di Palmaris, che la indussero a sposarlo; il matrimonio tuttavia sarebbe stato annullato nel giro di una giornata in quanto la donna si rifiut\u00f2 di concedersi all'aristocratico e di non consumare la prima notte di nozze. A seguito di questi eventi fu costretta ad entrare nell'esercito e in pochi anni si ritrov\u00f2 nel corpo della \"Guardia costiera\", uno dei reparti speciali del regno. Era di stanza nella fortezza di Pireth Tulme quando un'armata dei nani Powrie sferr\u00f2 il suo attacco; scampata a stento si era diretta nel villaggio di Macomber dove aveva incontrato Avelyn.\nI due divennero presto grandi amici e decisero di proseguire insieme il loro viaggio, lui un reietto della Chiesa, lei un disertore dell'esercito: si diressero cos\u00ec verso la frontiera e arrivarono nel nuovo villaggio di Dundalis. Qui Pony cominci\u00f2 a riacquistare la memoria, ma solo dopo essere stata presa in ostaggio da Quintall e aver visto il suo amico d'infanzia Elbryan recuper\u00f2 completamente la memoria. Il ragazzo era stato salvato dagli Elfi e addestrato per diversi anni affinch\u00e9 diventasse un \"Ranger\" ergendosi a difesa degli uomini contro le forze del male. I villaggi della frontiera erano andati sotto la sua protezione e aveva ben presto stretto amicizia con Bradwarden, il centauro custode dei boschi. Ben presto la zona di frontiera viene invasa dall'armata del demone dactyl e i tre amici decidono di far tutto ci\u00f2 che era in loro potere per fermarli o quantomeno indebolirli: fu cos\u00ec che assieme ai profughi dei villaggi conquistati, scatenarono una tenace guerriglia ai danni degli invasori.\nTuttavia, nonostante i loro sforzi, divenne rapidamente evidente che l'unico modo per fermare davvero l'avanzata delle tenebre era di sconfiggere il Demone dactyl. Il trio part\u00ec, accompagnato da Belli'mar Juraviel, Tuntun e da Bradwarden, alla volta del Monte Aida situato nell'aspra regione del Barbican e covo di Bestesbulzibar. Il mostro venne distrutto nelle viscere della montagna dopo un duro scontro con di lui e i suoi servi ma la vittoria ha un prezzo altissimo: il monaco Avelyn, Tuntun e Bradwarden muoiono per porre fine al regno di terrore del demone."}
{"id": "2351190", "revid": "104458", "url": "https://it.wikipedia.org/wiki?curid=2351190", "title": "Riurikovich", "text": ""}
{"id": "2351194", "revid": "110157", "url": "https://it.wikipedia.org/wiki?curid=2351194", "title": "H\u00e9v\u00edzgy\u00f6rk", "text": "H\u00e9v\u00edzgy\u00f6rk \u00e8 un comune dell'Ungheria di 3.043 abitanti (dati 2001) situato nella provincia di Pest, nell'Ungheria settentrionale."}
{"id": "2351195", "revid": "1851848", "url": "https://it.wikipedia.org/wiki?curid=2351195", "title": "Antonio Aloisi", "text": "Carriera.\nGiocatore.\nCresciuto nelle giovanili dell', inizialmente gioc\u00f2 come attaccante prima di essere trasformato in difensore centrale da Eugenio Bersellini. Esord\u00ec coi bianconeri in Serie A nella stagione 1987-1988, in Ascoli- 2-1 del 20 marzo 1988: nella sua prima stagione marc\u00f2 solo due presenze. Nella stagione seguente le presenze salirono a 28 e Aloisi mise a segno la sua prima rete in Serie A il 12 marzo 1989 in Ascoli- 2-2. Nel Serie A 1989-1990 il difensore marc\u00f2 30 presenze, ma la formazione ascolana retrocedette in Serie B; conquist\u00f2 il quarto posto in B riguadagnando la massima divisione, per poi retrocedere nuovamente nel campionato 1991-1992, piazzandosi all'ultimo posto.\nAloisi venne quindi ceduto al Torino, nuovamente in Serie A, dove fece il proprio esordio il 6 settembre 1992 nella partita vinta 4-1 contro l', con la maglia granata registr\u00f2 in totale 13 presenze(9 in campionato, 3 in Coppa Italia e una in Coppa UEFA) conquistando anche la Coppa Italia. Pass\u00f2 quindi al Cagliari, sempre nella massima serie, dove gioc\u00f2 otto gare in campionato e 4 in Coppa UEFA.\nNel 1994-1995 venne acquistato dal , dove rimane per tre stagioni in Serie B facendo registrare 86 presenze e tre reti complessive: l'ultima annata si concluse per\u00f2 con la retrocessione del club romagnolo in Serie C1. Si trasfer\u00ec quindi alla , dove rimase per una sola stagione in B giocando 22 gare e mettendo a segno 4 gol. Successivamente torn\u00f2 alla sua squadra d'origine, l'Ascoli, scendendo per\u00f2 in Serie C1: con i marchigiani rimase per tre stagioni, sempre nella terza serie, siglando quattro reti in 70 gare disputate. Nel 2001 scese in C2, unendosi prima all' per due stagioni, poi alla nel 2003-2004 ed infine al Gubbio, in cui rimase per due campionati. Nel 2006 pass\u00f2 alla Santegidiese, in Serie D, dove rimase per una stagione prima di concludere la carriera nel calcio giocato.\nAllenatore.\nNel 2007 assunse la guida proprio della Santegidiese, venendo esonerato dopo pochi mesi a causa degli scarsi risultati ottenuti. Nel 2008 accett\u00f2 l'offerta della , che gli affid\u00f2 la panchina degli Allievi Nazionali: mantenne l'incarico per due anni, passando nel 2010 ad allenare i pari categoria dell'Ascoli, incarico terminato nel 2013.\nNella stagione 2013-2014 firma un contratto con la Primavera dell', ma si dimette dopo sole due giornate per motivi personali. Il 18 dicembre 2014 viene ingaggiato dal ma, dopo aver totalizzato appena 5 punti in 10 partite, il 3 marzo 2015 viene esonerato dalla squadra ligure.\nIl 15 Novembre 2016 \u00e8 ufficiale il suo approdo sulla panchina del Ciabbino, squadra del comune di Folignano alle porte di Ascoli Piceno, militante nel campionato di Promozione. A fine stagione ottiene la promozione in Eccellenza ma non prolunga l'avventura con il club.\nNel 2019 si accorda con l'Atletico Azzurra Colli, militante in Eccellenza, ma l'avventura termina con l'esonero a Novembre. A Ottobre 2020 torna alla guida del Ciabbino, che nel frattempo ha mutato denominazione in Atletico Ascoli, sempre nel campionato di Eccellenza marchigiano."}
{"id": "2351197", "revid": "933835", "url": "https://it.wikipedia.org/wiki?curid=2351197", "title": "Sindaci dell'Aquila", "text": "Di seguito l'elenco cronologico dei sindaci dell'Aquila e delle altre figure apicali equivalenti che si sono succedute nel corso della storia."}
{"id": "2351198", "revid": "110157", "url": "https://it.wikipedia.org/wiki?curid=2351198", "title": "Iklad", "text": "Iklad \u00e8 un comune dell'Ungheria di 2.109 abitanti (dati 2001) situato nella provincia di Pest, nell'Ungheria settentrionale."}
{"id": "2351200", "revid": "125705171", "url": "https://it.wikipedia.org/wiki?curid=2351200", "title": "Parinirv\u0101\u1e47a", "text": "Il parinirv\u0101\u1e47a (sanscrito \u092a\u0930\u093f\u0928\u093f\u0930\u094d\u0935\u093e\u0923; p\u0101li: \u092a\u0930\u093f\u0928\u093f\u092c\u094d\u092c\u093e\u0923 \"parinibb\u0101na\"; cinese: \u822c\u6d85\u69c3 \"b\u014d ni\u00e8 p\u00e1n\"; coreano: \ubc18\uc5f4\ubc18 \"ban yeolban\" o \"pan y\u014flban\"; giapponese: \" hatsu nehan\"; vietnamita: \"b\u00e1t-ni\u1ebft-b\u00e0n\"; tibetano: \"yong-su myang-'das\"; Nirv\u0101\u1e47a completo) \u00e8 un termine proprio del Buddhismo con cui si indica la cessazione dell'esistenza dei cinque aggregati (sanscrito \"pa\u00f1ca-skandha\"; p\u0101li: \"pa\u00f1ca-khandha\"), che costituiscono l'esistenza psicofisica dell'individuo, alla morte di un Buddha o di un \"arhat\". \n\u00c8 quindi sinonimo della estinzione di un Buddha o di un maestro illuminato. Per antonomasia ci si riferisce con \"Parinirv\u0101\u1e47a\" a quello del Buddha \u015a\u0101kyamuni avvenuto tradizionalmente nel 486 a.C. a Ku\u015bin\u0101gara."}
{"id": "2351204", "revid": "110157", "url": "https://it.wikipedia.org/wiki?curid=2351204", "title": "In\u00e1rcs", "text": "In\u00e1rcs \u00e8 un comune dell'Ungheria di 4452 abitanti (dati 2008) situato nella provincia di Pest, nell'Ungheria settentrionale."}
{"id": "2351206", "revid": "28592", "url": "https://it.wikipedia.org/wiki?curid=2351206", "title": "Repubblica dell'Unione Sovietica", "text": ""}
{"id": "2351207", "revid": "73843", "url": "https://it.wikipedia.org/wiki?curid=2351207", "title": "Diocesi di Ravenna", "text": ""}
{"id": "2351209", "revid": "110157", "url": "https://it.wikipedia.org/wiki?curid=2351209", "title": "Ipolydam\u00e1sd", "text": "Ipolydam\u00e1sd \u00e8 un comune dell'Ungheria di 375 abitanti (dati 2001) situato nella provincia di Pest, nell'Ungheria settentrionale."}
{"id": "2351210", "revid": "61051", "url": "https://it.wikipedia.org/wiki?curid=2351210", "title": "Fouga CM 170 Magister", "text": ""}
{"id": "2351213", "revid": "110157", "url": "https://it.wikipedia.org/wiki?curid=2351213", "title": "Norfolk Coast", "text": "Norfolk Coast \u00e8 il quindicesimo album dei The Stranglers, pubblicato il 16 febbraio 2004, il primo in sei anni. Oltre ad essere il primo album da \"Coup de Grace\", \u00e8 anche il primo con il nuovo chitarrista Baz Warne, che ha scritto molte delle canzoni del disco, inclusa \"Dutch Moon\". Inoltre per la prima volta da oltre un decennio un singolo della band, \"Big Thing Coming\", entr\u00f2 nella top 40 (# 31 nel febbraio 2004).\nNorfolk Coast \u00e8 anche il nome di un cortometraggio con Jean Jacques Burnel, disponibile nel DVD \"On Screen On Stage\"."}
{"id": "2351214", "revid": "2096950", "url": "https://it.wikipedia.org/wiki?curid=2351214", "title": "Linea di successione al trono d'Etiopia", "text": "La linea di successione al trono d'Etiopia \u00e8 regolata dalla prima sezione della costituzione etiope del 1955 e segue il criterio della legge salica.\nIn breve, il titolo di imperatore pu\u00f2 passare solo attraverso i discendenti maschi di Hail\u00e9 Selassi\u00e9. Altri requisiti sono che gli eredi siano nati da un matrimonio legittimo, siano di religione cristiana ortodossa e non siano sposati con uno straniero.\nInoltre i principi, per sposarsi, devono obbligatoriamente ricevere il permesso dal sovrano, pena la perdita di tutti i diritti di successione. Nel caso in cui non vi siano discendenti maschi di Hail\u00e9 Selassi\u00e9, il parente maschio pi\u00f9 prossimo diventa l'erede.\nNel marzo 1975 la monarchia venne rovesciata con un colpo di Stato e venne imposto il Derg, un governo militare comunista.\nLinea di successione.\nLa linea di successione all'attuale pretendente al trono Zera I\u00e0cob Amha Selassi\u00e9, nipote di Hail\u00e9 Selassi\u00e9 e figlio dell'ultimo sovrano Amh\u00e0 Selassi\u00e9, \u00e8 la seguente:"}
{"id": "2351215", "revid": "110157", "url": "https://it.wikipedia.org/wiki?curid=2351215", "title": "Ipolyt\u00f6lgyes", "text": "Ipolyt\u00f6lgyes \u00e8 un comune dell'Ungheria di 466 abitanti (dati 2001) situato nella provincia di Pest, nell'Ungheria settentrionale."}
{"id": "2351216", "revid": "729019", "url": "https://it.wikipedia.org/wiki?curid=2351216", "title": "\u00c9tablissements Fouga et Cie", "text": "La \u00c9tablissements Fouga et Cie, nota anche semplicemente come Fouga, era un'azienda francese originariamente del settore ferroviario fondata nel 1920 dal tre ingegneri, tra i quali Gaston Fouga dal quale l'azienda prender\u00e0 nome, ma nota principalmente per la sua successiva produzione aeronautica.\nStoria.\nAlla fine degli anni dieci del XX secolo, l'ingegner Gaston Fouga decide, assieme ad altri due ingegneri, di fondare un'azienda che operasse nel settore della riparazione del materiale rotabile. Successivamente Fouga, non entusiasta dal settore ferroviario, decise di avvicinarsi al settore aeronautico e, dal 1936, sfruttando le potenzialit\u00e0 dello stabilimento di lavorazione del legno sito a Aire-sur-l'Adour inizi\u00f2 a realizzare il primo aliante. Grazie alla consulenza tecnica degli ingegneri della Soci\u00e9t\u00e9 anonyme des ateliers d'aviation Louis Breguet e della consulenza di Pierre Mauboussin, successivamente assunto da Fouga e dal quale si acquistarono inizialmente i progetti, venne avviata una piccola produzione di alianti. A Mauboussin si affianc\u00f2 in seguito anche Robert Castello, proveniente dalla Constructions A\u00e9ronautiques \u00c9mile Dewoitine, e molti dei primi progetti Fouga sono spesso indicati come \"Castel-Mauboussin\". Nella successiva produzione di aeromobili, come omaggio alla loro collaborazione, venne spesso mantenuto il suffisso \"CM-\" come parte delle loro denominazioni.\nIl maggior successo commerciale della Fouga fu certamente il Magister, un aereo da addestramento ad uso militare dotato di motore a reazione, che riprendeva il caratteristico aspetto dalle linee affusolate e dall'originale impennaggio a V degli alianti prodotti nel primo dopoguerra. Per poter sostenere le richieste del Magister venne realizzato, nel 1953, un nuovo stabilimento presso Tolosa specificatamente per la produzione di questo modello.\nNel maggio 1958, tutte le propriet\u00e0 Fouga vennero acquisite dalla Potez che continu\u00f2 ad utilizzare il marchio sino al tardo 1961."}
{"id": "2351220", "revid": "110157", "url": "https://it.wikipedia.org/wiki?curid=2351220", "title": "Isaszeg", "text": "Isaszeg \u00e8 un comune dell'Ungheria di 11.151 abitanti (dati 2008) situato nella provincia di Pest, nell'Ungheria settentrionale."}
{"id": "2351226", "revid": "1305772", "url": "https://it.wikipedia.org/wiki?curid=2351226", "title": "Gangut", "text": ""}
{"id": "2351229", "revid": "162719", "url": "https://it.wikipedia.org/wiki?curid=2351229", "title": "Gangut (nave da battaglia)", "text": ""}
{"id": "2351231", "revid": "1971044", "url": "https://it.wikipedia.org/wiki?curid=2351231", "title": "Vittorio Bernardetto", "text": "Biografia.\nNasce a Castellamonte, in provincia di Torino e diocesi di Ivrea, l'8 novembre 1925.\nIl 29 giugno 1949 \u00e8 ordinato presbitero dal vescovo Paolo Rostagno.\nPer vent'anni ricopre l'incarico di viceparroco della Antica pieve di Santa Maria in Doblazio, nel comune di Pont-Canavese. Nel 1969 viene nominato parroco della chiesa di san Lorenzo ad Ivrea.\nMinistero episcopale.\nIl 31 maggio 1978 papa Paolo VI lo nomina vescovo di Susa; succede a Giuseppe Garneri, dimessosi per raggiunti limiti di et\u00e0. Il 7 luglio seguente riceve l'ordinazione episcopale, nella cattedrale di Ivrea, dall'arcivescovo Anastasio Alberto Ballestrero (poi cardinale), coconsacranti i vescovi Luigi Bettazzi e Giuseppe Garneri. Il 17 settembre prende possesso della diocesi.\nIl 14 luglio 1991 ospita a Susa papa Giovanni Paolo II per la beatificazione del vescovo Edoardo Giuseppe Rosaz. Nel 1999 vuole fortemente le celebrazioni del primo centenario della Madonna del Rocciamelone, collocata sulla cima del monte Rocciamelone nel 1899.\nIl 13 dicembre 2000 papa Giovanni Paolo II accoglie la sua rinuncia, presentata per raggiunti limiti di et\u00e0; gli succede Alfonso Badini Confalonieri, fino ad allora delegato della sezione ordinaria dell'Amministrazione del patrimonio della Sede Apostolica.\nSi ritira presso la casa del clero di Susa, dove muore il 7 marzo 2001. Dopo le esequie, celebrate dall'arcivescovo Severino Poletto, viene sepolto nel cimitero di Castellamonte.\nGenealogia episcopale.\nLa genealogia episcopale \u00e8:"}
{"id": "2351245", "revid": "599013", "url": "https://it.wikipedia.org/wiki?curid=2351245", "title": "Manoel Morais Amorim", "text": "Caratteristiche tecniche.\nGioca come centrocampista offensivo, ed \u00e8 dotato di grande velocit\u00e0 ed abilit\u00e0 nel dribbling.\nCarriera.\nClub.\nMorais inizi\u00f2 la carriera nelle giovanili del Vasco. Classe '84, fece parte della \"gera\u00e7\u00e3o de 84\" (generazione del 1984), squadra giovanile del Vasco con molti giocatori nati in quell'anno che vinse molto in quattro anni. Tra gi appartenenti alla gera\u00e7\u00e3o de 84, oltre Morais, diventarono professionisti Alberoni, Wescley, Ygor, Claudemir e Anderson. Visti i risultati ottenuti a livello giovanile, questi giocatori erano considerati promesse del calcio brasiliano.\nNel 2001, ancora nel settore giovanile, Morais inizi\u00f2 ad allenarsi con la prima squadra per volere dell'allora allenatore H\u00e9lio dos Anjos, che riponeva grandi speranze in lui. Nel 2002 fu introdotto definitivamente in prima squadra. La sua prima partita fu il 5 giugno, sconfitta del Vasco contro l'Americano per 4 a 3 al S\u00e3o Janu\u00e1rio. Quella fu l'unica partita ufficiale giocata da Morais in quell'anno.\nAl secondo anno da professionista, vinse il Campionato Carioca 2003, senza per\u00f2 giocare, visto che in ogni partita rimase in panchina. Morais inizi\u00f2 anche a disputare partite nel Campeonato Brasileiro proprio in quella stagione; alla sua terza partita da professionista, contro l'Atl\u00e9tico Mineiro si procur\u00f2 il rigore del pareggio. La buona prestazione gli fece guadagnare il posto da titolare nella partita seguente, contro la Juventude, sua prima esperienza come titolare in prima squadra. Rimase nel Vasco fino al 2004, quando si trasfer\u00ec al Clube Atl\u00e9tico Paranaense. Il suo debutto nel club avvenne il 13 luglio, nella goleada dell'Atl\u00e9tico sul Goi\u00e1s per 6 a 0. Sempre con la squadra di Curitiba vinse il Campionato Paranaense 2005. Torn\u00f2 al Vasco nel secondo semestre dello stesso anno per disputare il Campeonato Brasileiro S\u00e9rie A 2005.\nAll'inizio del 2007 il giocatore ricevette una proposta dal Red Bull Salisburgo, squadra austriaca, che per\u00f2 venne rifiutata. Poco tempo dopo emersero interessamenti da parte del Porto e del Boca Juniors, ma il calciatore mise fine a queste voci rinnovando il contratto con il Vasco fino al 2011. Nel 2007 ricevette anche un'offerta da parte della , che per\u00f2 venne rifiutata.\nIl 3 giugno 2007, in un match tra Vasco e Fluminense, al Maracan\u00e3, valido per il Campeonato Brasileiro S\u00e9rie A 2007, Morais sub\u00ec un infortunio nella zona inguinale, che gi\u00e0 si portava dietro da mesi e dovette rimanere lontano dai campi per 160 giorni. Torn\u00f2 a giocare per il Vasco da Gama l'11 novembre, quando entr\u00f2 al 76esimo minuto della partita contro il Figueirense. Nella partita successiva contro il Corinthians, gioc\u00f2 da titolare.\nAll'inizio del 2008, dopo il Torneo di Dubai, Morais fu richiesto dall'Ambrugo, ma ancora una volta l'offerta fu rifiutata.\nCon il ritorno di Edmundo, nel 2008, Morais perse la maglia numero 10; scelse cos\u00ec il 98, in omaggio alla vittoria del Vasco nella Coppa Libertadores 1998.\nNel 2008, durante il Campeonato Brasileiro S\u00e9rie A 2008, il giocatore ebbe problemi all'interno del club; dopo una protesta dei tifosi, che chiedevano pi\u00f9 concentrazione alla squadra, Morais richiese di non essere schierato in campo, adducendo problemi psicologici. Questo comportamento non fu gradito dalla dirigenza, che sospese lo stipendio al giocatore, dopo che aveva mancato degli allenamenti. Successivamente, con il ritorno del giocatore agli allenamenti, la sospensione fu revocata. Il giocatore poi lament\u00f2 un infortunio, che per\u00f2 non fu riscontrato dal medico della squadra e dal tecnico Tita, che disse che il problema era psicologico. A causa di questi problemi, il calciatore \u00e8 stato ceduto in prestito al Corinthians per un anno.\nNazionale.\nMorais \u00e8 stato convocato per la prima volta in Nazionale di calcio brasiliana nel 2006, per un'amichevole contro la , ma non debutt\u00f2, rimanendo in panchina. Nel 2007, Morais fu anche incluso nella lista di pre-convocati per la Copa Am\u00e9rica 2007 in Venezuela, ma rimase fuori dalla lista definitiva a causa di un infortunio.\nStatistiche.\nPresenze e reti nei club.\n\"Statistiche aggiornate al 30 agosto 2008.\""}
{"id": "2351251", "revid": "1498232", "url": "https://it.wikipedia.org/wiki?curid=2351251", "title": "Aeroporti in Albania", "text": "La seguente \u00e8 una lista di aeroporti in Albania:"}
{"id": "2351252", "revid": "1543377", "url": "https://it.wikipedia.org/wiki?curid=2351252", "title": "HMS Cardiff (D108)", "text": "La HMS \"Cardiff\" (D108) \u00e8 stata un cacciatorpediniere lanciamissili della classe Type 42 ed inoltre la terza nave della Royal Navy a portare questo nome in onore della citt\u00e0 di Cardiff. La costruzione venne iniziata dalla Vickers Shipbuilding and Engineering nei cantieri di Barrow-in-Furness e venne completata dalla Swan Hunter nella regione di Tyne and Wear. La \"HMS Cardiff\" venne varata il 22 febbraio del 1974.\nDurante la sua vita operativa prese parte alla Guerra delle Falkland dove abbatt\u00e9 l'ultimo aereo argentino.\nNel corso della Guerra del Golfo nel 1991 il Westland Lynx in dotazione alla nave, affond\u00f2 due dragamine iracheni. Contribu\u00ec inoltre allo schieramento navale che precedette l'invasione dell'Iraq nel 2003 partecipando all'operazione Armilla patrol e ostacolando alcuni tentativi di contrabbando di petrolio, ma non fu mai coinvolta direttamente nel conflitto.\nLa \"HMS Cardiff\" \u00e8 stata insignita di due medaglie per gli interventi nella guerra delle Falklands e nella Guerra del Golfo ed \u00e8 stata radiata nel luglio del 2005. Dopo la radiazione \u00e8 stata trasferita in Turchia dove \u00e8 stata demolita nonostante molti suoi ex marinai chiedessero che venisse preservata e che fosse trasformata in un museo navale e in una attrazione turistica a Cardiff.\nCostruzione.\nLa Classe Type 42 (conosciuta anche come \"Classe Sheffield\" dal nome dell'unit\u00e0 capoclasse), \u00e8 stata costruita in tre lotti, al primo dei quali appartiene la \" Cardiff\" che cost\u00f2 oltre 30 milioni di sterline, il doppio di quello che era stato preventivato inizialmente. La chiglia venne impostata il 6 novembre 1972 nei cantieri navali Vickers a Cumbria. Dopo il varo, i lavori furono interrotti per mancanza di manodopera. Per risolvere il problema la nave venne trainata nei cantieri navali Swan Hunter nel Tyne and Wear dove venne completata.\nI cacciatorpediniere della classe Type 42 furono progettati come navi antiaeree e il loro armamento principale era rappresentato dal Sea Dart, un sistema missilistico mare-aria in grado di colpire bersagli distanti fino a 30 miglia nautiche, pari a 56\u00a0km. La \"Cardiff\" era armata anche con un cannone navale Mark 8 da 114mm in grado di sparare proiettili da 21\u00a0kg a una distanza di 22\u00a0km.\nDopo l'esperienza nella Guerra delle Falkland, in cui due navi della classe Type 42 (la \"Sheffield\" e la \"Coventry\") furono affondate dagli aerei d'attacco argentini, l'intera classe fu equipaggiata con il sistema di autodifesa Phalanx CIWS, un cannone Gatling in grado di sparare 3000 colpi al minuto e di ingaggiare i missili antinave in arrivo e il sistema Sea Dart fu sottoposto a migliorie per aumentarne l'efficacia contro bersagli in volo a bassa quota e in prossimit\u00e0 della terraferma.\nStoria.\nI primi anni di servizio.\nVarata il 22 febbraio 1974 - madrina del varo fu Caroline Gilmore - la \"Cardiff\", dopo aver superato i collaudi e le prove in mare, entr\u00f2 nei ranghi del naviglio militare della Royal Navy il 24 settembre del 1979, al comando del capitano Barry Wilson. Nei primi dodici mesi di attivit\u00e0 accumul\u00f2 13.000 miglia (21.000\u00a0km) di navigazione ed effettu\u00f2 esercitazioni e test finalizzati alla messa a punto dei vari sistemi di bordo e all'addestramento dell'equipaggio. La nave torn\u00f2 a Tyne and Wear (dov'era stata allestita), per consentire alle maestranze che avevano lavorato al suo completamento di esibirla alle proprie famiglie. La \"Cardiff\" fece visita alla citt\u00e0 omonima dove fu visitata da circa 7.000 persone. In questa circostanza il suo equipaggio raccolse pi\u00f9 di mille sterline devolute poi in beneficenza, partecipando ad una gara in bicicletta sponsorizzata dagli enti locali. La BBC Radio Wales le dedic\u00f2 un intero programma radiofonico, e la nave \u00e8 apparsa anche sui canali televisivi nazionali BBC e ITV plc. Nel novembre 1979 la \"Cardiff\" coordin\u00f2 le ricerche in soccorso della motonave \"Pool Fisher\", una nave mercantile naufragata nei pressi dell'Isola di Wight. Nel 1980 partecip\u00f2 all'annuale \"Navy Day\" a Portsmouth, accogliendo per l'occasione circa 17.300 visitatori. Nell'ottobre dello stesso anno si avventur\u00f2 per la prima volta al di fuori delle acque inglesi e fece visita a Gand in Belgio. Successivamente prese parte ad un'esercitazione tenutasi nel Galles meridionale, e mentre era in quella zona partecip\u00f2 al 75\u00ba anniversario della nomina di Cardiff a citt\u00e0.\nLa guerra delle Falkland.\nIl 2 aprile 1982, il territorio britannico d'oltremare delle Isole Falkland, fu invaso dalla vicina Argentina. Il Regno Unito, distante 13.000\u00a0km, raggrupp\u00f2 e invi\u00f2 un corpo di spedizione aeronavale che comprendeva portaerei, sottomarini e circa 7.000 soldati per riconquistare l'arcipelago. Il conflitto termin\u00f2 a giugno con la sconfitta delle forze argentine.\nPoco pi\u00f9 di un mese prima dello scoppio della guerra, la \"Cardiff\", sotto il comando del capitano Michael Harris, un ex sommergibilista, aveva iniziato un periodo di sei mesi di dispiegamento nel Golfo Persico con la squadra navale Armilla Patrol. La \"Cardiff\" aveva appena sostituito la sua gemella capoclasse \"HMS Sheffield\" in questa missione, ma il 23 aprile ricevette l'ordine di unirsi al gruppo navale diretto verso le Falklands. Navig\u00f2 da sola attraverso Gibilterra e raggiunse il 14 maggio il resto della flotta gi\u00e0 in rotta verso la parte meridionale dell'arcipelago.\nDurante il viaggio l'equipaggio della \"Cardiff\" esegu\u00ec varie esercitazioni, comprese simulazioni di difesa contro attacchi aerei, nucleari, biologici, chimici e contro missili antinave.\nDato che anche la flotta argentina disponeva di alcune Type 42, alla \"Cardiff\" e a tutte le sue navi gemelle, vennero dipinte sulla fiancata due linee verticali nere in modo che fosse pi\u00f9 facile per i sottomarini britannici distinguerle delle navi nemiche. Il 22 maggio la \"Cardiff\" attacc\u00f2 un aereo da ricognizione argentino Boeing 707. Il quadrireattore venne rilevato mentre stava seguendo la flotta mantenendosi a distanza di sicurezza dai sistemi antiaerei inglesi, e la \"Cardiff\" fu incaricata di arretrare per portarsi a distanza utile per ingaggiare il bersaglio.\nLa nave spar\u00f2 due Sea Dart alle 11:40 (ora locale) contro l'aereo che si trovava al limite della portata dei missili. Il primo termin\u00f2 la sua corsa in mare, il secondo manc\u00f2 il bersaglio a causa delle manovre diversive effettuate dall'equipaggio dell'aereo. Dopo aver evitato l'attacco il ricognitore argentino (matricola TC-92) scese al disotto del livello dei radar e fece ritorno alla base di El Palomar. Il 25 maggio, la \"Cardiff\" fu incaricata di recuperare 4 paracadutisti della Special Air Service che si erano lanciati da un Lockheed C-130 Hercules passato sopra la nave.\nIl gruppo Bristol si un\u00ec alla task force principale il 26 maggio. L'arrivo del cacciatorpediniere, permise alla \"Glasgow\", colpita da una bomba che aveva passato l'opera morta da parte a parte ed era stata raddobbata in mare, di tornare nel Regno Unito per le riparazioni necessarie. Il ruolo primario della \"Cardiff\", insieme alle altre unit\u00e0 \"Type 42\", fu quello di picchetto radar in modo da proteggere di giorno le navi britanniche dagli attacchi argentini e cercare di tendere degli agguati agli aerei nemici che si dirigevano verso l'aeroporto di Stanley portando quotidianamente rifornimenti. La nave fu anche incaricata di attaccare direttamente le posizioni nemiche sulle isole grazie al suo cannone da 4,5 pollici; in un solo attacco spar\u00f2 pi\u00f9 di 277 proiettili, tuttavia alcuni problemi tecnici impedirono l'uso continuativo di questa tattica.\nPoco dopo il suo arrivo fu coinvolta nell'ultimo raid Exocet contro la \"Invincible\". Nelle prime ore del 6 giugno, abbatt\u00e9 un elicottero amico A\u00e9rospatiale SA 341 Gazelle nella convinzione si trattasse di un aereo da trasporto nemico C-130 Hercules che ogni notte riforniva Port Stanley. Tutti i quattro membri dell'equipaggio furono uccisi; tra le cause dell'incidente vi furono uno scarso livello di comunicazione tra l'esercito e la marina e il fatto che la trasmittente dell'elicottero era stata spenta perch\u00e9 faceva interferenza con le altre apparecchiature. Tuttavia la commissione d'inchiesta che venne costituita non attribu\u00ec alcuna colpa all'equipaggio della nave.\nCirca un'ora dopo l'abbattimento dell'elicottero, la \"Cardiff\" not\u00f2 quattro mezzi da sbarco del secondo battaglione della Scots Guards. Essendo convinti che non vi fossero altre forze britanniche nella zona, la nave si prepar\u00f2 ad attaccare quelli che apparivano come mezzi argentini. Quando i soldati scozzesi videro i segnali luminosi che precedono un attacco, realizzarono le intenzioni della \"Cardiff\", l'ufficiale in comando dei mezzi da sbarco Ewen Southby-Tailyour, cerc\u00f2 di allontanarsi.\nLa \"Cardiff\", quando la manovra di attacco era ancora in corso segnal\u00f2 tramite un messaggio luminoso un'unica parola \"friend\", Southby-Tailyour rispose con \"to which side\". A questo punto la \"Cardiff\" lasci\u00f2 le imbarcazioni da sole, senza attaccarle o aiutarle nell'operazione di attacco, evitando un altro incidente.\nMentre l'elicottero della \"Cardiff\", pilotato da Christopher Clayton, stava effettuando un'operazione di ricerca nella parte meridionale delle isole, la nave venne attaccata da due velivoli argentini.\nLe cattive condizioni climatiche costrinsero le forze argentine ad abbandonare la loro missione originaria e a fare ritorno alla base.\nIl Westland Lynx imbarcato a bordo, inizi\u00f2 a effettuare manovre evasive per sfuggire all'attacco, e il pilota Christopher Clayton, venne decorato per il suo impegno.\nPi\u00f9 tardi lo stesso giorno, la \"Cardiff\" abbatt\u00e9 quello che sarebbe stato l'ultimo aereo argentino ad essere abbattuto durante la guerra. L'aereo, un English Electric Canberra stava per effettuare un bombardamento sul porto di Harriet House quando venne agganciato dal radar di puntamento ed abbattuto da un missile Sea Dart.\nIl pilota, capitano Pastr\u00e1n, sopravvisse, ma il navigatore, capitano Casado, mor\u00ec.\nAnche se i resti del capitano Casado furono recuperati nel 1986, vennero definitivamente identificati solo nel settembre 2008.\nLe forze argentine sulle isole si arresero il 14 giugno, e la \"Cardiff\" fu incaricata di prendere in consegna 700 militari argentini nell'insediamento di Port Howard nelle Falkland il giorno dopo.\nL'equipaggio della \"Cardiff\" si occup\u00f2 anche di catturare una motovedetta argentina ribattezzata in seguito HMS \"Tiger Bay\" in onore della baia di Tiger Bay nel porto di Cardiff. La nave trascorse il resto di giugno a controllare la zona intorno a San Carlo.\nNel corso della guerra la \"Cardiff\" spar\u00f2 nove missili Sea Dart e un siluro Mk 46. Ritorn\u00f2 nel Regno Unito il 28 luglio 1982, dopo aver lasciato le Falkland tre settimane prima con la \"Exeter\" e la \"Yarmouth\".\nIl capitano Michael Harris, consegn\u00f2 il comando della nave il 24 agosto 1982 dopo un periodo di 1 anno. Dopo la guerra tutte le Type 42 furono equipaggiate con un cannone Oerlikon 30\u00a0mm, per proteggere meglio le navi dagli attacchi aerei, questo sistema venne in seguito sostituito dal cannone pluricanna Close-In Weapon System, la cui elevata cadenza di tiro ed il radar di puntamento forniscono la capacit\u00e0 di impegnare bersagli come missili a volo radente, o \"sea-skimming\", e che sono attualmente utilizzati con varie combinazioni di arma e radar da varie marine del mondo.\nLa prima guerra del golfo.\nQuando l'Iraq di Saddam Hussein invase il Kuwait il 2 agosto 1990, le Nazioni Unite autorizzarono l'uso della forza per liberare il paese. L'Inghilterra prese parte alla coalizione internazionale creata a questo scopo, inviando nell'area un contingente militare (Operazione Granby) che comprendeva unit\u00e0 navali integrate in una forza navale congiunta che entr\u00f2 nel Golfo Persico neutralizzando la Marina Irachena e passando poi ad operare missioni di bombardamento contro obiettivi terrestri e operazioni di sminamento delle acque marittime, in vista delle operazioni terrestri e anfibie in corso di pianificazione.\nGi\u00e0 dal settembre 1990 la \"Cardiff\", insieme alla \"Brazen\" e alla \"London\" aveva formato il Gruppo \"X-Ray\" inviato nel Golfo per rilevare le navi britanniche precedentemente dislocate nell'area: la \"Battleaxe\", la \"Jupiter\" e la \"York\".\nNell'ambito della forza navale congiunta, assieme alla \"Gloucester\" fece parte del gruppo di unit\u00e0 che assicuravano la scorta antiaerea alle portaerei statunitensi \"Midway\", \"Ranger\" e \"Theodore Roosevelt\", e si occup\u00f2 anche della difesa di superficie e di tutte le operazioni connesse alla sicurezza della Task Force.\nL'elicottero Westland Lynx n. 335, imbarcato sulla nave, partecip\u00f2 alle operazioni congiunte con i Seahawk americani durante la guerra. Gli elicotteri americani mancavano di un efficace missile antinave, ma avevano maggiori capacit\u00e0 di sorveglianza rispetto ai mezzi inglesi. Quindi una volta individuato il bersaglio dagli elicotteri americani, i mezzi inglesi procedevano ad attaccarlo con i loro missili Sea Skua In totale, gli elicotteri Lynx compirono quasi 600\u00a0sortite durante la guerra del Golfo. In effetti l'elicottero partecip\u00f2 a molte pi\u00f9 operazioni di combattimento rispetto alla nave madre. Il 24 gennaio 1991 il \"Lynx\" individu\u00f2 tre posamine Iracheni al largo dell'Isola di Qaruh, affondandone due. Pi\u00f9 tardi nella stessa giornata l'isola venne conquistata dalle forze della Coalizione, divenendo la prima parte di territorio del Kuwait liberata. Cinque giorni pi\u00f9 tardi l'elicottero partecip\u00f2 insieme ai mezzi provenienti dalla \"Gloucester\" e dalla \"Brazen\" all'attacco contro navi da guerra irachene in rotta verso la Battaglia di Khafji. Il gruppo \"X-Ray\" venne rilevato negli ultimi giorni di gennaio dal Gruppo \"Yankee\", composto dalle navi \"Brave\", \"Brilliant\", \"Exeter\" e \"Manchester\".\nDopo la guerra.\nDopo la guerra nel golfo, gli incarichi della \"Cardiff\" inclusero il dispiegamento con il Standing NATO Maritime Group 2 e azioni di pattugliamento nella lotta al narcotraffico nei Caraibi. Durante questo periodo, ha anche partecipato alle operazioni di soccorso sull'isola di Eleuthera dopo il passaggio dell'Uragano Andrew. successivamente la \"Cardiff\" ritorn\u00f2 nel golfo per un periodo di sette mesi.\nIl 14 ottobre 1984, in risposta al nuovo dispiegamento di truppe irachene vicino ai confini del Kuwait, scatt\u00f2 l'operazione Vigilant Warrior. L'operazione fu progettata per dissuadere Saddam tramite l'invio di truppe alleate in Kuwait; il contributo inglese all'operazione consistette nell'invio della \"Cardiff\" e della \"Cornwall\". L'operazione termin\u00f2 il 21 dicembre 1994 quando Saddam ritir\u00f2 le sue forze.\nIn seguito al ritorno nel Regno Unito dall'operazione Vigilant Warrior, la \"Cardiff\" partecip\u00f2 nel 1995 all'esercitazione NATO denomina \"Strong Resolve\" che si tiene periodicamente con cadenza quadriennale.\nLa nave fu poi immediatamente mandata a Portland dove partecip\u00f2 all'OST in preparazione all'assunzione del comando del Fleet Ready Escort. Dopo l'OST attese il cinquantesimo anniversario della Giornata della Vittoria in Europa a Copenaghen e Oslo. Dopo una breve visita nella sua citt\u00e0 omonima, la \"Cardiff\" fece rotta su Plymouth dove era programmata un'esercitazione di addestramento. Prese parte all'Operazione Bright Star un'esercitazione multinazionale che si tiene ogni due anni in Egitto. Nel novembre del 1995 la \"Cardiff\" divenne la prima nave militare inglese ad entrare nel porto della capitale libanese dopo 27 anni; per celebrare l'occasione venne fondato il Beirut Phoenicians Rugby Club. Dopo la visita a Beirut, seguirono due visite, una in Tunisia, e una a Gibilterra.\nNel 2000 pass\u00f2 sei mesi con la RFA Black Rover (A273) nei Caraibi, con lo scopo di soccorrere la popolazione dell'isola di Caye Caulker vicino al Belize appena colpita dall'Uragano Keith. Oltre a ricostruire le strade, distribuire aiuti e mettere in sicurezza gli edifici e i cavi elettrici, il personale della \"Cardiff\" si occup\u00f2 di prevenire il diffondersi di malattie.\nIn ottobre prese anche parte all'esercitazione NATO \"Unified Spirit\" lungo la costa orientale degli Stati Uniti. \"Unified Spirit\" \u00e8 un'esercitazione che si tiene ogni 4 anni con l'obiettivo di sostenere le operazioni di pace promosse dall'ONU.\nSempre nello stesso anno partecip\u00f2 ad un'altra esercitazione, questa volta promossa dalla Royal Navy, dopo che il suo sistema di combattimento era stato integrato con il nuovo Digital Fires Network.\nNel 2003 effettu\u00f2 la sua ultima missione nel Golfo Persico; durante i suoi anni di servizio nel golfo, la \"Cardiff\" ha ispezionato 178 imbarcazioni, sequestrato 25.000 tonnellate di Petrolio e impedendo complessivamente il contrabbando di merci per un valore totale di 2 milioni di dollari. La nave venne sostituita dalla HMS \"Richmond\" prima dell'inizio della guerra in Iraq e ritorn\u00f2 a Portsmouth il 4 aprile 2003. Alla fine del 2003, fu coinvolta nell'annuale giornata di dimostrazioni navali, e in ottobre venne usata dalla QinetiQ per effettuare dei test\nInfine nel 2005 partecip\u00f2 alla celebrazione del duecentesimo anniversario della Battaglia di Trafalgar appena due settimane prima di essere radiata.\nDestino finale.\nLa \"Cardiff\" doveva inizialmente essere sostituita dalla \"Daring\", la prima nave della nuova generazione di cacciatorpediniere della Royal Navy. Tuttavia, venne annunciato nel luglio del 2004 che la nave sarebbe potuta essere una di quelle ad essere ritirate precocemente dal servizio in accordo con il documento di programmazione Delivering Security in a Changing World White paper messo a punto dal Ministero della Difesa britannico.\nLa \"Cardiff\" venne radiata il 14 luglio 2004, dopo aver effettuato una visita nella citt\u00e0 omonima dove venne consentito alle persone di visitare la nave. Dopodich\u00e9 venne portata nella base navale di Portsmouth accanto alla sua nave gemella, la \"Newcastle\", fino a che nel novembre 2008 non venne mandata in Turchia per essere smantellata.\nIn seguito alla cerimonia di radiazione la campana della nave venne rimossa e riposizionata nella navata settentrionale della chiesa parrocchiale di San Giovanni a Cardiff. Alcuni marinai in congedo proposero, senza successo, di trasformare la nave in un'attrazione turistica per la citt\u00e0. La Royal Navy ha annunciato che il cacciatorpediniere \"Dragon\" sar\u00e0 la prossima nave della marina ad essere connessa alla citt\u00e0 di Cardiff."}
{"id": "2351253", "revid": "381021", "url": "https://it.wikipedia.org/wiki?curid=2351253", "title": "Zora Kerova", "text": ""}
{"id": "2351258", "revid": "144796", "url": "https://it.wikipedia.org/wiki?curid=2351258", "title": "Gustav K\u00e1lnoky", "text": "Le origini, gli inizi, il carattere.\nGustav K\u00e1lnoky inizi\u00f2 la carriera militare negli Ussari, ma a 22 anni opt\u00f2 per la diplomazia. Ebbe incarichi a Berlino, Monaco, Roma, Londra, Copenaghen e San Pietroburgo dove, nel 1880, fu nominato ambasciatore.\nEra membro di una famiglia aristocratica ungherese il cui motto era \"Nec timide, nec tumide\" (in latino: \u201cN\u00e9 timidamente, n\u00e9 con enfasi\u201d). Clericale e conservatore, non si interessava di politica interna. Intratteneva rapporti con la sola aristocrazia e non leggeva quotidiani.\nDurante il periodo a San Pietroburgo collabor\u00f2 con i russi per la definizione del Trattato di Berlino (1878) e partecip\u00f2 ai negoziati per l'Alleanza dei tre imperatori (1881). Deceduto Heinrich Haymerle, K\u00e1lnoky fu nominato suo successore agli Esteri da Francesco Giuseppe, secondo il quale il nuovo ministro avrebbe mantenute buone le relazioni con la Russia. Gli fu affidato l'incarico il 20 novembre 1881.\nCome Ministro degli Esteri ebbe l'abitudine di scrivere personalmente molti dispacci diplomatici ed era molto severo con i suoi collaboratori, dai quali esigeva assoluta obbedienza. Non partecipava alla vita sociale e con Francesco Giuseppe era d'accordo nell'idea di rafforzare l'alleanza con la Germania senza scontentare troppo la Russia, alla quale per\u00f2 non si doveva consentire un'espansione nei Balcani.\nMinistro degli Esteri (1881-1895).\nLa Triplice alleanza.\nNel 1882, si crearono i presupposti per accogliere l'Italia nella Duplice alleanza di Germania e Austria. Durante le trattative segrete l'Italia propose, a fondamento della nuova alleanza a tre, che ogni alleato garantisse l'integrit\u00e0 territoriale degli altri. K\u00e1lnoky rifiut\u00f2 la proposta poich\u00e9, anche come rappresentante della nazione cattolica pi\u00f9 importante d'Europa, non desiderava ratificare il possesso dei territori pontifici dell'Italia.\nAnalogamente, fu contrario ad aprire negoziati con Londra per il suo accesso alla Triplice alleanza poich\u00e9 diffidava di alcuni ministri inglesi che avrebbero messo a conoscenza della Francia il trattato e le sue clausole contro di essa. Il Cancelliere tedesco Bismarck condivise il punto di vista di K\u00e1lnoky che pose la sua firma, assieme a quella degli altri plenipotenziari, in calce all'accordo il 20 maggio 1882.\nI Balcani in pace (1881-1884).\nCol trattato firmato fra Serbia e Austria del 28 giugno 1881, la prima entrava nella sfera d'influenza della seconda. L'anno dopo Re Milan di Serbia, filoaustriaco, propose di prolungare il trattato per altri 12 anni, fino al 1894, data in cui il figlio Alessandro sarebbe diventato maggiorenne. A questa data padre e figlio avrebbero abdicato e la Serbia sarebbe stata occupata dall'Austria. K\u00e1lnoky, che era ungherese e quindi contrario ad un terzo polo etnico-politico oltre a quello a cui apparteneva e a quello austriaco, rifiut\u00f2 la proposta.\nLo stesso Ministro degli Esteri, tuttavia, nell'ottobre del 1882 pens\u00f2 all'annessione della Bosnia ed Erzegovina (che l'Austria gi\u00e0 occupava grazie al Trattato di Berlino) desiderata da Francesco Giuseppe. Ma dovette rinunciarvi poich\u00e9 il Presidente del Consiglio ungherese, K\u00e1lm\u00e1n Tisza, riteneva che parte della provincia dovesse essere assegnata all'Ungheria. Ci\u00f2 avrebbe portato ad un aumento dell'etnia slava e, secondo K\u00e1lnoky, indebolito il potere degli ungheresi favorendo la formazione di uno stato slavo interno all'Impero, compromettendo cos\u00ec la posizione privilegiata dell'Ungheria.\nNel 1883, dopo rapidi negoziati, favoriti dal timore di un attacco russo alla Bulgaria, K\u00e1lnoky accett\u00f2 l'idea di Bismarck di un accordo difensivo con la Romania. Il trattato fu firmato nell'ottobre dello stesso anno e nell'autunno 1884, poco dopo il rinnovo dell'Alleanza dei Tre imperatori, i sovrani di Russia, Austria e Germania ed i loro ministri degli esteri si consultarono sulla questione balcanica a Skierniewice.\nLa crisi nei Balcani (1885-1895).\nLe cose cominciarono a volgere al peggio con la Crisi bulgara del 1885 fra Russia e Austria, e definitivamente con la nomina nel 1887 a Presidente del Consiglio serbo di Jovan Risti\u0107, apertamente filorusso.\nDi fronte al precipitare della Crisi bulgara, K\u00e1lnoky annunci\u00f2 nel novembre 1886 che qualsiasi azione tendente a limitare l'autonomia della Bulgaria sarebbe stata considerata un atteggiamento di ostilit\u00e0 nei confronti dell'Austria, dichiarando di contare sull'appoggio britannico in caso di necessit\u00e0.\nCon il cambio di direzione della politica serba, nel 1890 condann\u00f2 i giornalisti serbi che diffondevano idee anti-asburgiche ed avvert\u00ec i facinorosi che in uno scontro fra la Serbia e una grande potenza, l'esito non sarebbe stato che uno solo.\nLa questione del Trentino.\nDopo il viaggio del presidente del Consiglio italiano Francesco Crispi in Germania dell'ottobre 1887, alcuni ambienti diplomatici austriaci avanzarono l'ipotesi che la Germania avrebbe sostenuto in caso di necessit\u00e0 la cessione del Trentino, allora provincia austriaca, all'Italia.\nIl 4 luglio 1888, K\u00e1lnoky rispose sui canali ufficiali che l'Austria non aveva nulla in contrario all'espansione italiana nel Mediterraneo, ma: \nNonostante questa affermazione, e probabilmente grazie all'apertura politica sul Mediterraneo, K\u00e1lnoky, l'11 novembre 1888 ricevette la pi\u00f9 alta onorificenza di Casa Savoia: l'Ordine supremo della Santissima Annunziata.\nI rapporti con la Gran Bretagna.\nDi fronte all'Alleanza franco-russa del 1893 e alla Triplice alleanza (1882), la Gran Bretagna si trovava isolata. Nel marzo 1894 le manovre di avvicinamento da parte della Germania presupponevano che la Gran Bretagna si legasse ufficialmente alla Triplice. K\u00e1lnoky invece, pi\u00f9 favorevole ad un riavvicinamento rispetto al 1882, si sarebbe accontentato di un'intesa generica, rendendosi conto che i politici al potere in quel periodo non potevano prendere impegni contrattuali anche per i successivi. Dopo sei mesi di confronti inutili, il discorso cadde.\nLe dimissioni.\nCon la nomina nel 1895 a Primo Ministro d'Ungheria di Dezs\u0151 B\u00e1nffy (1843-1911), un liberale calvinista, vennero rese esecutive alcune leggi ecclesiastiche che fecero nascere accese polemiche religiose. Monsignor Antonio Agliardi, Nunzio apostolico a Vienna visit\u00f2 l'Ungheria e incit\u00f2 i cattolici a continuare la lotta contro la secolarizzazione. B\u00e1nffy, contrariato da tale atteggiamento, protest\u00f2 contro le parole del nunzio e invit\u00f2 K\u00e1lnoky a chiedere il suo ritorno a Roma. Il Ministro degli Esteri prese tempo e B\u00e1nffy protest\u00f2 direttamente in Vaticano. Ne nacque una questione d'onore e K\u00e1lnoky decise che era venuto il tempo di porre fine al suo lungo periodo al Ministero degli Esteri. Nel maggio del 1895 diede le dimissioni. Gli successe Agenor Maria Go\u0142uchowski."}
{"id": "2351259", "revid": "113742403", "url": "https://it.wikipedia.org/wiki?curid=2351259", "title": "Bill Blass", "text": "Biografia.\nWilliam Ralph Blass, chiamato \"Bill\" Nacque nel 1922 a Fort Wayne, nell'Indiana. Suo padre gestiva il negozio di ferramenta locale, ma mor\u00ec quando Bill aveva appena cinque anni. Blass inizi\u00f2 a disegnare i suoi primi modelli da giovanissimo, copiando i vestiti che vedeva nei film e nelle riviste. Dopo aver completato gli studi, Bill Blass cominci\u00f2 ad inviare i propri disegni ad alcune compagnie di New York, cominciando a far conoscere il proprio nome.\nNel 1939, all'et\u00e0 di diciassette anni, Bill Blass si trasfer\u00ec a New York, ed inizi\u00f2 a studiare design della moda presso la Parsons School of Design. Una volta laureatosi trov\u00f2 un impiego presso David Crystal, una azienda di abbigliamento sportivo, prima di essere costretto a partire per il servizio militare.\nNel 1945, alla fine della seconda guerra mondiale, Blass inizi\u00f2 a lavorare presso \"Anna Miller and Cio.\", come stilista. La signora Miller, proprietaria dell'azienda si ritir\u00f2 dall'attivit\u00e0 nel 1959, nel periodo in cui Bill Blass era il principale stilista del marchio. La compagnia \"Miller and Cio\" si fuse con quella del fratello, \"Maurice Rentner Limited\". In considerazione del successo dei modelli di Blass, la compagnia invest\u00ec e punt\u00f2 molto sul lavoro del giovane stilista.\nNel 1970 Bill Blass rilev\u00f2 l'azienda, che fu ribattezzata \"Bill Blass Limited\". Blass divenne lo stilista preferito di diverse donne particolarmente in vista nella societ\u00e0, come le first lady Nancy Reagan e Barbara Bush, oltre che per le attrici Candice Bergen, Barbra Streisand e Barbara Walters.\nPer circa 50 anni lo stilista ha disegnato abiti che si adattassero contemporaneamente allo stile sobrio dei country club ed al \"glamour\" hollywoodiano. Il suo pensiero era che uno stilista non dovrebbe \"dettare\" la moda, ma adattarsi alle esigenze del cliente. Anche a tale scopo, Bill Blass viaggi\u00f2 per tutto il mondo, per essere sicuro che i suoi prodotti \"funzionassero\".\nNel 2000, la citt\u00e0 di New York ha deciso di rendere onore agli stilisti di moda, con delle targhe di bronzo piazzate lungo la 7th Avenue, la principale strada delle boutique di New York. In questa strada, chiamata \"Fashion Walk of Fame\", anche Bill Blass ha avuto l'onore di avere la propria targa.\nIl 12 giugno 2002, Bill Blass \u00e8 morto nella propria abitazione a Washington all'et\u00e0 di 79 anni. Nelle sue ultime settimane di vita, lo stilista stava lavorando ad una retrospettiva sul proprio lavoro, che sarebbe stata pronta per l'autunno 2003."}
{"id": "2351260", "revid": "767487", "url": "https://it.wikipedia.org/wiki?curid=2351260", "title": "Some Great Videos", "text": "Some Great Videos \u00e8 la seconda VHS del gruppo britannico Depeche Mode uscito nel 1985 in contemporanea con la raccolta \"The Singles 81-85\" e la prima video compilation della band.\nContiene i video musicali del gruppo pubblicati nella prima met\u00e0 degli anni 80 tranne quelli del 1982, e \"Get the Balance Right!\".\nNel 1998 la VHS venne ripubblicata solo nel Regno Unito col titolo di Some Great Videos 81&gt;85 e come per la precedente, \"The World We Live In and Live in Hamburg\", non \u00e8 al momento previsto una ristampa su DVD."}
{"id": "2351262", "revid": "123332772", "url": "https://it.wikipedia.org/wiki?curid=2351262", "title": "Linea di successione al trono di Sassonia", "text": "La linea di successione al trono di Sassonia segue il criterio della legge semi-salica, ossia permette l'ascesa al trono delle donne se non ci sono eredi maschi.\nIl regno di Sassonia \u00e8 stato sciolto nel 1918 all'abdicazione del re Federico Augusto III di Sassonia. L'attuale pretesa al trono \u00e8 contesa tra Alessandro di Sassonia-Gessaphe e Ruggero di Sassonia.\nLinea di successione.\nLa linea di successione a Maria Emanuele, morto nel 2012, \u00e8 tuttora disputata. Secondo la linea di successione \"classica\" il suo successore diretto \u00e8 il principe Alberto di Sassonia, nato nel 1934, suo fratello. E dopo di lui:\nIl paragrafo 6 della costituzione del regno di Sassonia affermava laconicamente: \"la linea di successione \u00e8 ereditaria maschile all'interno della casa principesca sassone\". La pi\u00f9 logica interpretazione del termine \"casa principesca sassone\" \u00e8 interpretata come un riferimento alla casata di Wettin nella sua interezza. Le leggi reali sassoni chiamano per\u00f2 la branca attuale con un altro termine, \"branca albertina\", e le caratteristiche sono state considerate sufficienti per includere anche i ducati ernestini all'interno della casa sassone. Questa linea renderebbe il granduca di Sassonia-Weimar-Eisenach come prossimo erede.\nScenari alternativi.\nSassonia-Gessaphe.\nNel maggio del 1997 il margravio di Meissen decise di scegliere Alexander de Afif, figlio di sua sorella Anna di Sassonia, come suo erede, adottandolo e dandogli legalmente il cognome ed il titolo di principe di Sassonia. Alexander, i suoi figli ed i suoi fratelli sono ora noti come principi di Sassonia-Gessaphe. I principi Alberto e Dedo, per\u00f2, hanno affermato di non riconoscere questa decisione. La linea di successione secondo la linea Sassonia-Gessaphe \u00e8:\nDe-morganatizzazione.\nUn'altra potenziale linea di successione nasce se si considerano esclusi i pari requisiti fra eredi maschi ed eredi femmine. Il principe R\u00fcdiger, figlio del principe Timo di Sassonia, e la sua linea sarebbero perci\u00f2 inclusi nella linea di successione. Ci\u00f2 richiede la de-morganatizzazione del matrimonio di Timo, un atto che gli eredi possono fare se sono tutti d'accordo.\nLa linea di successione sarebbe dunque:\nIl principe di Hohenzollern.\nUn altro potenziale pretendente al trono a causa della legge semi-salica potrebbe essere Carlo Federico di Hohenzollern-Sigmaringen, nato nel 1924, figlio della principessa Margaret di Sassonia (1900-1962), zia del margravio di Meissen. La successione cadrebbe su Federico Guglielmo se si accertasse che il matrimonio di Anna, madre del primo Sassonia-Gessaphe, non soddisfaceva i requisiti che le leggi di successione impongono (Afif appartiene infatti ad una famiglia maronita libanese). La linea di successione dopo Federico Guglielmo di Hohenzollern sarebbe dunque:\nI ducati ernestini.\nEsistono un certo numero di linee all'interno della Casa di Wettin che potrebbero essere prese in considerazione ed inserite nella successione reale sassone. Esse sono:\nSassonia-Coburgo-Gotha.\nNel 1863 Alberto Edoardo, principe di Galles (poi Edoardo VII del Regno Unito) ed Arthur, duca di Connaught, rinunciarono ai loro diritti al trono ducale di Sassonia-Coburgo-Gotha per s\u00e9 e per i loro discendenti in favore del loro fratello minore. Secondo questa linea i duchi di Kent e di Gloucester avrebbero diritti di successione solo dopo la linea di Leopoldo, duca di Albany.\nNel 1932 il principe ereditario Leopold (figlio di Carlo Edoardo di Sassonia-Coburgo-Gotha) si spos\u00f2 senza il permesso del capo della casa e perse tutti i suoi diritti di successione. I suoi discendenti non hanno diritto al titolo \"sua altezza il principe/la principessa di Sassonia-Coburgo Gotha\", ma possono utilizzare il titolo in tedesco per il loro cognome \"prinz/prinzessin von Sachsen-Coburg Gotha\".\nL'attuale capo della casa ducale di Sassonia-Coburgo-Gotha \u00e8 sua altezza il principe Andrea, duca titolare di Sassonia-Coburgo-Gotha, nato nel 1943.\nLa linea di successione \u00e8 la seguente:"}
{"id": "2351278", "revid": "110157", "url": "https://it.wikipedia.org/wiki?curid=2351278", "title": "Richard Rado", "text": "Egli ottenne due dottorati di ricerca: il primo nel 1933 dalla Universit\u00e0 di Berlino e il secondo nel 1935 dalla Universit\u00e0 di Cambridge. A lui si rivolse a Berlino Lord Cherwell per offrirgli una borsa di studio offerta dal chimico Sir Robert Mond che gli avrebbe fornito il supporto finanziario per studiare a Cambridge. Dopo aver ottenuto questo finanziamento Rado e sua moglie nel 1933 poterono lasciare la Germania per il Regno Unito in 1933. \nA Rado si devono importanti contributi alla combinatoria e alla teoria dei grafi. Ha scritto 18 articoli insieme a Paul Erd\u0151s . Nel 1964 ha scoperto quello che ora \u00e8 conosciuto come grafo di Rado.\nNel 1972 gli \u00e8 stato assegnato il Senior Berwick Prize."}
{"id": "2351283", "revid": "287204", "url": "https://it.wikipedia.org/wiki?curid=2351283", "title": "Joao Saldanha", "text": ""}
{"id": "2351285", "revid": "93556", "url": "https://it.wikipedia.org/wiki?curid=2351285", "title": "K-415", "text": "Il K-415 era un SSBN sovietico della classe Yankee I. La costruzione del battello fu intrapresa presso il cantiere navale Sevmash, a Severodvinsk, ed il sottomarino entr\u00f2 in servizio il 30 dicembre 1971 con la Flotta del Nord.\nCome altri esemplari della classe, negli anni ottanta il \"K-415\" fu convertito secondo il Progetto 667AT Grusha (nome in codice NATO: Yankee Notch). Le modifiche comportarono la trasformazione in SSGN, tramite l'imbarco di 20-40 missili SS-N-21 Sampson. Per effettuare tali modifiche, fu necessario provvedere all'allungamento dello scafo.\nIl \"K-415\" fu ritirato dal servizio nel 1994. Nello stesso anno fu smantellato."}
{"id": "2351290", "revid": "124857827", "url": "https://it.wikipedia.org/wiki?curid=2351290", "title": "Grande Fratello (nona edizione)", "text": "La nona edizione del reality show Grande Fratello \u00e8 andata in onda ogni luned\u00ec dal 12 gennaio al 20 aprile 2009 su Canale 5. \u00c8 durata 99 giorni per un totale di 14 settimane, ed \u00e8 stata condotta per il quarto anno consecutivo da Alessia Marcuzzi, affiancata per la seconda volta da Alfonso Signorini nel ruolo di opinionista.\nTra le novit\u00e0 di questa edizione vi \u00e8 stato il ritorno ai 99 giorni e un completo rinnovamento della casa, costituita da un'unica abitazione (nella precedente edizione la casa era suddivisa in tre appartamenti) a sfondo ecologico. L'edificio, \u00e8 stato composto da numerosi nuovi ambienti quali un solarium, un terrazzo ed una mini spiaggia, e ha occupato circa 1600\u00a0m\u00b2. Inoltre sono stati installati dei pannelli solari .\nAnche in questa edizione non vi \u00e8 stata la figura dell'inviato. L'eliminato di turno ha percorso solo il limbo fino ad arrivare all'automobile, che lo ha accompagnato in studio, appostata proprio accanto alla porta rossa (che ha reso ancora pi\u00f9 \"fredda\" e sbrigativa l'eliminazione) dove \u00e8 stato accolto dalla conduttrice Alessia Marcuzzi. \u00c8 inoltre presente, in qualit\u00e0 di opinionista, Alfonso Signorini direttore di \"Chi\" e \"TV Sorrisi e Canzoni\".\nLa diretta dalla casa \u00e8 stata seguita 24 ore su 24, a pagamento su Mediaset Premium, e sulla rete satellitare Sky. Inoltre, ogni giorno \u00e8 stato possibile seguire la striscia quotidiana e le pillole, che Canale 5 ha trasmesso dal luned\u00ec al venerd\u00ec all'interno del talk show \"Pomeriggio Cinque\", entrambi condotti da Barbara D'Urso.\nIl 27 aprile \u00e8 andata in onda una puntata riepilogativa con tutti i protagonisti dell'edizione, registrata il 22 e denominata \"Grande Fratello - La nostra avventura\".\nIl montepremi per il concorrente vincitore, Ferdi Berisa, \u00e8 stato di \u20ac 300.000, pi\u00f9 basso di \u20ac 200.000 rispetto alla precedente edizione.\nConcorrenti.\nLe et\u00e0 dei concorrenti si riferiscono al momento del loro ingresso nella casa.\nSommario settimanale.\nOgni settimana nella casa del \"Grande Fratello\" si sono svolte, prove, nomination ed eliminazione; ecco una tabella che riassume in ordine cronologico questi eventi.\nTabella delle nomination.\nNota 1: I concorrenti che possono essere nominati sono i cinque meno graditi dal pubblico, che durante la prima settimana ha votato per decretare le immunit\u00e0 dalla nomination. Annachiara, Fabrizio, Siria, Vanessa e Vittorio sono risultati i meno votati. Alberto, eletto preferito della settimana, ha avuto la possibilit\u00e0 di rimuovere uno dei cinque concorrente sopraccitati dalla rosa dei nominabili. Egli ha scelto Vittorio.\nNota 2: Entrano in gioco Gerry e Leonia, che in qualit\u00e0 di nuovi concorrenti, sono immuni dalle nomination.\nNota 3: Daniela \u00e8 immune dalle nomination in quanto migliore della settimana.\nNota 4: I concorrenti che possono essere nominati sono i quattro meno graditi dal pubblico, che durante la terza settimana ha votato per decretare le immunit\u00e0 dalla nomination. Nicola, Marco, Siria e Vittorio sono risultati i meno votati.\nNota 5: Federica viene espulsa dal gioco per aver infranto le regole del \"Grande Fratello\".\nNota 6: Entra in gioco Laura, che in qualit\u00e0 di nuovo concorrente, \u00e8 immune dalle nomination. Alberto \u00e8 il preferito della settimana, ma non \u00e8 immune dalla nomination.\nNota 7: La diretta, per un grave guasto tecnico, termina prima della conclusione delle nomination, in particolare soltanto dopo le nomination di Siria e Ferdi. Viene quindi tutto annullato, ma durante la puntata del 23 febbraio 2009, c'\u00e8 stato comunque un concorrente che ha abbandonato la casa.\nNota 8: Paolo viene espulso dal gioco per aver infranto le regole del \"Grande Fratello\"\nNota 9: Annachiara, Claudia e Vittorio sono i concorrenti scelti da Marcello per l'eliminazione. I concorrenti scelgono chi dei tre salvare. Claudia con 4 voti, risulta la pi\u00f9 votata ed \u00e8 quindi salva. Annachiara e Vittorio sono i candidati al televoto.\nNota 10: In qualit\u00e0 di nuovo concorrente, Tommaso \u00e8 immune dall'eliminazione.\nNota 11: A causa di una maggioranza di uomini all'interno della casa, tutte le donne sono immuni dalla nomination, ma dovranno ugualmente eseguire la nomination.\nNota 12: Alberto, eletto preferito della settimana da parte del pubblico, \u00e8 immune dalle nomination. Cristina in quanto migliore della settimana, \u00e8 immune dalle nomination.\nNota 13: Roberto, Monica e Francesca, in qualit\u00e0 di nuovi concorrenti, sono immuni dalle nomination.\nNota 14: Siria, in quanto migliore della settimana, \u00e8 immune dalle nomination.\nNota 15: La produzione assegna a Ferdi il compito di nominare tre concorrenti, la scelta cade su Alberto, Monica e Vittorio. Gli altri inquilini devono scegliere, tramite una votazione, chi dovr\u00e0 abbandonare la casa. Monica risulta la pi\u00f9 votata e dovrebbe ipoteticamente lasciare il gioco, ma in realt\u00e0 viene aperto un televoto che determina se Monica possa restare o meno all'interno della casa. Il pubblico sceglie di farla rimanere e la concorrente rientra nella casa.\nNota 16: Tutti gli uomini, tranne Gianluca, immune dalla votazione, sono candidati all'eliminazione. Le donne devono decidere chi salvare dalla nomination. Francesca sceglie Ferdi, mentre Vanessa salva Alberto, Siria opta per Vittorio mentre Cristina per Roberto. In nomination vanno i due non salvati: Gerry e Marcello. Gerry viene eliminato\nNota 17: Vanessa, in quanto migliore della settimana, \u00e8 immune dalle nomination.\nNota 18: Gioved\u00ec 2 aprile, a soli tre giorni dalla diretta precedente, c'\u00e8 stata un'altra puntata del \"Grande Fratello\".\nNota 19: Gli uomini sono tutti nominati. Le tre donne rimaste in gara sono chiamate a salvare uno di loro. Francesca sceglie Ferdi, Cristina salva Gianluca e Siria opta per Alberto. Marcello, non essendo stato salvato, avrebbe dovuto essere eliminato, ma \u00e8 stato salvato dal pubblico tramite un televoto.\nNota 20: Alberto, in quanto migliore della settimana, \u00e8 immune dalle nomination.\nNota 21: Tramite una votazione, i concorrenti sono chiamati a scegliere il primo finalista del \"Grande Fratello\", in caso di parit\u00e0, sarebbero andati al televoto gli inquilini pi\u00f9 votati e sarebbe stato il pubblico a prendere l'ultima decisione. In questa votazione, i concorrenti hanno avuto anche la possibilit\u00e0 di autovotarsi.\nNota 22: I concorrenti sono chiamati ad esprimere due nomination. Al televoto sarebbero dovuti andare i tre pi\u00f9 votati, ma essendo che Cristina e Marcello sono risultati, con 3 voti, i pi\u00f9 votati, Ferdi e Francesca, entrambi con due voti, sono andati entrambi al televoto.\nNota 23: In quanto finalista, Gianluca \u00e8 immune dalle nomination.\nNota 24: Il voto del pubblico non \u00e8 pi\u00f9 per \"chi vuoi eliminare\" ma per \"chi vuoi che vinca\".\nSuddivisione dei concorrenti.\nDurante l'ottava puntata, viene introdotta una nuova zona della Casa, chiamata \"La Catapecchia\". Dall'ottava settimana in poi, la produzione decide di dividere l'intero spazio in due zone: la Casa, cio\u00e8 lo spazio precedentemente noto, e la Catapecchia, lasciando comunque ai concorrenti di poter dialogare mediante delle cancellate, vietando per\u00f2 loro il trasferimento di cibi o di oggetti di varia natura. Dopo alcune settimane, viene introdotto il Tugurio, che verr\u00e0 riservato al \"peggiore\" della prova settimanale, che verr\u00e0 accompagnato nella stanza da un altro concorrente, a scelta del \"Grande Fratello\". Di seguito, sono elencati le formazioni secondo le quali il \"Grande Fratello\" ha deciso di suddividere i concorrenti.\n(*) \u00c8 concesso a Gerry di abitare sempre all'interno della Casa per le condizioni precarie della Catapecchia non adatte alla sua condizione di disabile.(**) Durante i primi due giorni della nona settimana, Monica e Roberto hanno vissuto nella casa.(***) Non c'\u00e8 alcuna divisione, i concorrenti vivono tutti all'interno della casa.(****) Viene introdotto il Tugurio, nel quale viene ospitato per un numero indefinito di giorni il peggiore della settimana che verr\u00e0 affiancato da un altro concorrente scelto dalla produzione.\nLegenda:\n\u00a0\u00a0\u00a0\u00a0 In casa\n\u00a0\u00a0\u00a0\u00a0 In catapecchia\n\u00a0\u00a0\u00a0\u00a0 In tugurio\n\u00a0\u00a0\u00a0\u00a0 Eliminato, ritirato o espulso\nAscolti.\nAscolti in prima serata.\nIn questa tabella sono indicati i risultati in termini di ascolto della puntata serale andata in onda ogni luned\u00ec in prima serata su Canale 5.\nAscolti giornalieri.\nIn questa tabella sono indicati i risultati in termini di ascolto della striscia quotidiana che \u00e8 andata in onda ogni giorno su Canale 5 all'interno del talk show \"Pomeriggio Cinque\"."}
{"id": "2351295", "revid": "93556", "url": "https://it.wikipedia.org/wiki?curid=2351295", "title": "K-399", "text": "Il K-399 era un SSBN sovietico della classe Yankee I. La costruzione del battello fu intrapresa presso il cantiere navale di Komsomol'sk-na-Amure, ed il sottomarino entr\u00f2 in servizio il 24 dicembre 1969 con la Flotta del Pacifico.\nCome altri esemplari della classe, negli anni ottanta il \"K-399\" fu convertito secondo il Progetto 667AT Grusha (nome in codice NATO: Yankee Notch). Le modifiche comportarono la trasformazione in SSGN, tramite l'imbarco di 20-40 missili SS-N-21 Sampson. Per effettuare tali modifiche, fu necessario provvedere all'allungamento dello scafo.\nIl \"K-399\" fu ritirato dal servizio negli anni novanta."}
{"id": "2351298", "revid": "200578", "url": "https://it.wikipedia.org/wiki?curid=2351298", "title": "Chiesa della Madonna delle Grazie (Tursi)", "text": ""}
{"id": "2351299", "revid": "1149807", "url": "https://it.wikipedia.org/wiki?curid=2351299", "title": "Ron Perkins", "text": ""}
{"id": "2351302", "revid": "93556", "url": "https://it.wikipedia.org/wiki?curid=2351302", "title": "K-236", "text": "Il K-236 era un SSBN sovietico della classe Yankee I. La costruzione del battello fu intrapresa presso il cantiere navale di Komsomol'sk-na-Amure, ed il sottomarino entr\u00f2 in servizio il 27 dicembre 1970 con la Flotta del Pacifico.\nCome altri esemplari della classe, negli anni ottanta il \"K-236\" fu convertito secondo il Progetto 667AT Grusha (nome in codice NATO: Yankee Notch). Le modifiche comportarono la trasformazione in SSGN, tramite l'imbarco di 20-40 missili SS-N-21 Sampson. Per effettuare tali modifiche, fu necessario provvedere all'allungamento dello scafo.\nIl \"K-236\" fu ritirato dal servizio negli anni novanta."}
{"id": "2351306", "revid": "287204", "url": "https://it.wikipedia.org/wiki?curid=2351306", "title": "Bellingham (Washington)", "text": "Bellingham \u00e8 una citt\u00e0 degli Stati Uniti d'America, capoluogo della Contea di Whatcom, nello Stato di Washington. La citt\u00e0 si affaccia sulla baia di Bellingham, che \u00e8 un'insenatura separata ad ovest dallo stretto di Georgia dall'isola di Portage e dall'isola e dalla penisola di Lummi.\nBellingham (/\u02c8b\u025bl\u026a\u014bh\u00e6m/ BEL-ing-ham) \u00e8 la citt\u00e0 pi\u00f9 popolosa e capoluogo della contea di Whatcom County, nello stato americano di Washington. Si trova a 21 miglia (34 km) a sud del confine tra Stati Uniti e Canada tra due grandi citt\u00e0 del nord-ovest del Pacifico: Vancouver, British Columbia (situata a 52 miglia (84 km) a nord-ovest) e Seattle (90 miglia (140 km) a sud). La citt\u00e0 aveva una popolazione di 80.885 a partire dal censimento del 2010 e si stima che sia cresciuta fino a 92.314 a partire dal 2019.\nLa citt\u00e0 di Bellingham fu incorporata nel 1903 attraverso il consolidamento di Bellingham, Whatcom, Fairhaven e Sehome nella citt\u00e0 di Bellingham. Situato sulla baia di Bellingham, che era stata nominata da George Vancouver nel 1792, per Sir William Bellingham, il controllore dei conti dei magazzinieri della Royal Navy durante la spedizione di Vancouver.\nOggi Bellingham \u00e8 la citt\u00e0 pi\u00f9 settentrionale con una popolazione di oltre 50.000 abitanti negli Stati Uniti contigui. \u00c8 una popolare destinazione turistica nota per il suo facile accesso alle attivit\u00e0 ricreative all'aperto nelle Isole San Juan e nelle Cascate del Nord. Bellingham \u00e8 in fase di riqualificazione su oltre 100 acri (40 ettari) di ex terreno industriale nel suo Waterfront District, con un hotel, un centro conferenze, condomini, pensioni, vendita al dettaglio e sviluppo commerciale pianificati per il sito.\nStoria.\nBellingham \u00e8 la patria dei popoli Salish della costa del popolo Lummi (o Lhaq'temish) e delle trib\u00f9 vicine. Le persone di origine Lummi continuano a vivere nella baia di Bellingham e nei dintorni, in particolare nella vicina riserva della nazione Lummi.\nI primi immigrati europei raggiunsero l'area intorno al 1852 quando Henry Roeder e Russel Peabody aprirono una segheria a Whatcom, ora la parte settentrionale di Bellingham. Il taglio e la fresatura del legname continuano ancora oggi nella contea di Whatcom. Pi\u00f9 o meno nello stesso periodo, arriv\u00f2 Dan Harris, rivendicando una fattoria lungo Padden Creek e, dopo aver acquisito propriet\u00e0 circostanti, nel 1883 piant\u00f2 la citt\u00e0 di Fairhaven. Nel 1858, la corsa all'oro di Fraser Canyon caus\u00f2 una crescita della popolazione di breve durata che stabil\u00ec la comunit\u00e0. Il carbone \u00e8 stato estratto nell'area della baia di Bellingham dalla met\u00e0 del XIX alla met\u00e0 del XX secolo a partire da quando gli agenti di Henry Roeder scoprirono il carbone a sud di Whatcom Creek, in un'area chiamata Sehome, ora centro di Bellingham, nel 1854. Vendettero il terreno scoperto. agli investitori di San Francisco che fondarono la Bellingham Bay Coal Company, in seguito una sussidiaria della Black Diamond Coal Mining Company. Dopo un centinaio di anni di estese attivit\u00e0 minerarie sotto l'attuale Bellingham, l'ultima miniera fu chiusa nel 1955.\nAll'inizio degli anni 1890 arrivarono tre linee ferroviarie che collegavano le citt\u00e0 della baia a un mercato nazionale di costruttori. Nel 1889, Pierre Cornwall e un'associazione di investitori fondarono la Bellingham Bay Improvement Company (BBIC). Il BBIC ha investito in diverse imprese come spedizioni, carbone, miniere, costruzione di ferrovie, vendite di immobili e servizi pubblici. Anche se i loro sogni di trasformare le citt\u00e0 della baia in una metropoli del nord-ovest del Pacifico non si sono mai realizzati, la BBIC ha dato un immenso contributo allo sviluppo economico di Bellingham.\nBBIC non era l'unica azienda esterna con un interesse nei servizi di pubblica utilit\u00e0 dell'area della baia. La General Electric Company di New York ha acquistato la linea ferroviaria Fairhaven Line e New Whatcom nel 1897. Nel 1898, l'utility si \u00e8 fusa nella Northern Railway and Improvement Company che ha spinto la Electric Corporation di Boston ad acquistare un grosso blocco di azioni.\nNel 1890, gli sviluppatori di Fairhaven acquistarono la piccola comunit\u00e0 di Bellingham. Whatcom e Sehome si fusero nel 1891 per formare New Whatcom (l'atto del legislatore statale del 1903 lasci\u00f2 cadere \"New\" dal nome). All'inizio, i tentativi di combinare Fairhaven e Whatcom fallirono e ci furono controversie sul nome della nuova citt\u00e0 proposta. I cittadini di Whatcom non sosterrebbero una citt\u00e0 chiamata Fairhaven e i residenti di Fairhaven non sosterrebbero una citt\u00e0 chiamata Whatcom. Alla fine si stabilirono sul nome Bellingham, che rimane oggi. Votando una seconda volta per la fusione definitiva di Fairhaven e Whatcom in un'unica citt\u00e0, la risoluzione \u00e8 passata con 2163 voti favorevoli e 596 contrari.\nBellingham fu ufficialmente costituita il 28 dicembre 1903, come risultato del consolidamento incrementale delle quattro citt\u00e0 inizialmente situate a est della baia di Bellingham durante l'ultimo decennio del XIX secolo. Whatcom \u00e8 l'odierna zona della \"Citt\u00e0 Vecchia\" ed \u00e8 stata fondata con Roeder's Mill nel 1852. Sehome era un'area del centro fondata con la miniera di carbone di Sehome nel 1854. Bellingham era pi\u00f9 a sud vicino a Boulevard Park, fondata nel 1883 e acquistata nel 1890 da Fairhaven. Fairhaven era un grande distretto commerciale con un proprio porto, fondato nel 1883 da Dan Harris, intorno alla sua fattoria iniziale su Padden Creek.\nBellingham fu il luogo delle rivolte di Bellingham contro i lavoratori immigrati dell'India orientale (Sikh) nel 1907. Una folla di 400-500 uomini bianchi, prevalentemente membri dell'Asiatic Exclusion League, con l'intenzione di escludere gli immigrati dell'India orientale dalla forza lavoro del locale segherie, hanno attaccato le case degli indiani dell'Asia meridionale. Gli indiani erano per lo pi\u00f9 sikh, ma furono etichettati come ind\u00f9 da gran parte dei media dell'epoca.\nLa vicinanza di Bellingham allo stretto di Juan de Fuca e al Passaggio interno per l'Alaska ha contribuito a mantenere qui alcune operazioni di conservificio. La Pacific American Fisheries (P.A.F.), ad esempio, ha spedito lattine vuote in Alaska, dove sono state imballate con pesce e rispedite indietro.\nGeografia.\nLa citt\u00e0 \u00e8 situata sulla baia di Bellingham, protetta dall'isola di Lummi, dall'isola di Portage e dalla penisola di Lummi, e si apre sullo stretto di Georgia. Si trova a ovest del monte Baker e del lago Whatcom (da cui prende l'acqua potabile) e a nord dei monti Chuckanut e della valle di Skagit. Whatcom Creek attraversa il centro della citt\u00e0. Bellingham si trova a 18 miglia (29 km) a sud del confine tra Stati Uniti e Canada e 50 miglia (80 km) a sud-est di Vancouver.\nSecondo lo United States Census Bureau, la citt\u00e0 ha una superficie totale di 28,90 miglia quadrate (74,85 km2), di cui 27,08 miglia quadrate (70,14 km2) di terra e 1,82 miglia quadrate (4,71 km2) di acqua. Le quote pi\u00f9 basse sono a livello del mare lungo il lungomare. Alabama Hill \u00e8 uno dei punti pi\u00f9 alti della citt\u00e0 a circa 500 piedi (150 m). Elevazioni di 800 piedi (240 m) si trovano vicino a Yew Street Hill a nord del Lago Padden e vicino al monte Galbraith. A sud e ad est dei confini della citt\u00e0 ci sono le colline pi\u00f9 alte delle montagne delle Cascate del Nord. Mount Baker \u00e8 la vetta pi\u00f9 grande dell'area locale, con un'elevazione della vetta di 10.778 piedi (3.285 m) che dista solo 31 miglia (50 km) da Bellingham Bay. Mount Baker \u00e8 visibile da molte parti della citt\u00e0 e dalla contea occidentale di Whatcom. Il lago Whatcom fa parte del confine orientale della citt\u00e0, mentre molti laghi pi\u00f9 piccoli e zone umide si trovano intorno alla regione.\nSituata ad una latitudine di 48,75 nord, e quindi a nord del parallelo 48\u00b034', Bellingham \u00e8 una delle poche citt\u00e0 negli Stati Uniti continentali che sperimentano il crepuscolo astronomico per l'intera notte. Il fenomeno si verifica ogni anno tra il 14 giugno e il 28 giugno.\nI quartieri di Bellingham sono Alabama Hill, Barkley, Birchwood, Columbia, Cordata, Cornwall Park, Downtown Central Business District, Edgemoor, Fairhaven, Happy Valley, Irongate, King Mountain, Lettered Streets, Meridian, Puget, Roosevelt, Samish, Sehome, Silver Beach, South, South Hill, Sunnyland, Whatcom Falls, WWU (compreso il campus) e York.\nClima.\nIl clima di Bellingham \u00e8 generalmente mite e tipico della regione del Puget Sound. Le temperature massime e minime giornaliere medie per tutto l'anno sono rispettivamente di 59 e 44,1 \u00b0F (15,0 e 6,7 \u00b0C). La contea occidentale di Whatcom ha un clima oceanico marino fortemente influenzato dalla catena delle Cascade e dalle montagne olimpiche. Le Cascades a est conservano l'influenza marina temperata, mentre le Olimpiadi forniscono un effetto ombra di pioggia che protegge Bellingham da gran parte delle precipitazioni che si avvicinano da sud-ovest.\nBellingham riceve una piovosit\u00e0 media annua di 34,84 pollici (885 mm), che \u00e8 leggermente inferiore alla vicina Seattle. Come evidente nella tabella sottostante, novembre \u00e8 in genere il mese pi\u00f9 piovoso, con numerosi temporali frontali in arrivo. Tuttavia, le precipitazioni sono distribuite per tutto il periodo delle piogge che va da ottobre ad aprile.\nBellingham \u00e8 stato segnalato per avere la quantit\u00e0 di sole media pi\u00f9 bassa di qualsiasi citt\u00e0 negli Stati Uniti. Nonostante ci\u00f2, Bellingham ha anche estati miti e piacevoli e dati scientifici confermati sul clima indicano che in realt\u00e0 \u00e8 in media meno nuvoloso rispetto a Seattle (SeaTac), Everett (Paine Field) e Olympia. I giorni estivi pi\u00f9 caldi raramente superano i 32 \u00b0C (90 \u00b0F) e la temperatura pi\u00f9 calda mai registrata \u00e8 di 36 \u00b0C (96 \u00b0F) il 29 luglio 2009. Questo \u00e8 nettamente pi\u00f9 fresco del record di Seattle (103 \u00b0F ( 39 \u00b0C)) e la maggior parte delle altre localit\u00e0 di Washington. La siccit\u00e0 \u00e8 rara, anche se alcune estati sono notevolmente pi\u00f9 secche di altre e alcuni pozzi normalmente affidabili si sono prosciugati ad agosto e settembre. Tuttavia, i raccolti sono pi\u00f9 frequentemente rovinati da troppa pioggia piuttosto che da troppo poca.\nLa vicinanza di Bellingham alla valle del fiume Fraser lo sottopone occasionalmente a un rigido modello climatico invernale (definito \"nord-est\") in cui una depressione di livello superiore spinge l'aria artica fredda dall'interno del Canada a sud-ovest attraverso il Fraser River Canyon. Tale evento \u00e8 stato registrato il 28 novembre 2006, quando le temperature dell'aria di 12 \u00b0F (-11 \u00b0C) sono state accompagnate da venti da 30 a 48 miglia all'ora (da 48 a 77 km / h). Gli equivalenti del vento freddo hanno raggiunto -10 \u00b0F (-23 \u00b0C) secondo NOAA. Diversi giorni in questo schema, stagni locali e laghi pi\u00f9 piccoli si congelano abbastanza solidamente da consentire il pattinaggio. I venti di deflusso possono scontrarsi con l'umidit\u00e0 del Golfo dell'Alaska e creare ghiaccio, neve o forti piogge. Questa transizione pu\u00f2 anche portare a pioggia gelata, denominata \"disgelo d'argento\" che produce strade pericolose tra gli altri inconvenienti.\nIl suo rovescio, \"Pineapple Express\", si riferisce a incantesimi autunnali e invernali estremamente miti - per la maggior parte di questi periodi, un vento insolitamente caldo e costante viene dal sud. In genere seguir\u00e0 diversi giorni di venti di deflusso da nord-est dell'Artico e pu\u00f2 sciogliere rapidamente accumuli di neve significativi, spingendo i sistemi di drenaggio ai loro limiti.\nDemografia.\nA partire dal 2000, il reddito medio per una famiglia in citt\u00e0 era di $ 32.530 e il reddito medio per una famiglia era di $ 47.196. I maschi avevano un reddito medio di $ 35,288 contro $ 25,971 per le femmine. Il reddito pro capite per la citt\u00e0 era di $ 19.483. Circa il 9,4% delle famiglie e il 20,6% della popolazione erano al di sotto della soglia di povert\u00e0, inclusi il 17,2% di quelli di et\u00e0 inferiore ai 18 anni e il 9,0% di quelli di et\u00e0 pari o superiore a 65 anni.\nA partire dal censimento del 2010, c'erano 80.885 persone, 34.671 famiglie e 16.129 famiglie residenti in citt\u00e0. La densit\u00e0 di popolazione era di 2.986,9 abitanti per miglio quadrato (1.153,2/km2). C'erano 36.760 unit\u00e0 abitative con una densit\u00e0 media di 1.357,5 per miglio quadrato (524,1/km2). La composizione razziale della citt\u00e0 era l'84,9% di bianchi, l'1,3% di afroamericani, l'1,3% di nativi americani, il 5,1% di asiatici, lo 0,3% di isolani del Pacifico, il 2,8% di altre razze e il 4,3% di due o pi\u00f9 razze. Ispanici o latini di qualsiasi razza erano il 7,0% della popolazione.\nC'erano 34.671 famiglie, di cui il 21,1% aveva figli di et\u00e0 inferiore ai 18 anni che vivevano con loro, il 34,2% erano coppie sposate che vivevano insieme, l'8,9% aveva una capofamiglia donna senza marito presente, il 3,5% aveva un capofamiglia maschio senza moglie presente, e il 53,5% erano non famiglie. Il 35,3% di tutte le famiglie era composto da individui e il 10,8% aveva qualcuno che viveva da solo di 65 anni o pi\u00f9. La dimensione media della famiglia era 2,18 e la dimensione media della famiglia era 2,79.\nL'et\u00e0 media in citt\u00e0 era di 31,3 anni. il 15,6% dei residenti aveva meno di 18 anni; il 23,5% aveva un'et\u00e0 compresa tra i 18 ei 24 anni; il 25,9% era compreso tra 25 e 44; il 22% era da 45 a 64; e il 12,8% aveva 65 anni o pi\u00f9. La composizione di genere della citt\u00e0 era del 48,8% maschile e del 51,2% femminile.\nEconomia.\nLo stipendio medio annuo di un salariato a Bellingham \u00e8 di $ 46.114, che \u00e8 inferiore alla media dello Stato di Washington di $ 57.480.\nNel primo trimestre del 2017, la vendita media della casa di Bellingham \u00e8 stata di $ 382.763, rispetto alla mediana della contea di Whatcom di $ 322.779. La forte crescita del lavoro e del reddito, insieme al basso inventario di case in vendita, hanno contribuito a un canone mensile medio nel febbraio 2017 di $ 1.526.\nArte e Cultura.\nBirra.\nLa birra artigianale \u00e8 un'importante industria emergente a Bellingham. Ora ci sono 14 birrifici all'interno dei confini della citt\u00e0 di Bellingham e altri tre birrifici nella contea di Whatcom. Nel 2018, questi birrifici combinati hanno vinto 46 medaglie in sette concorsi nazionali e internazionali.\nCentro.\nIl Bellingham Farmers Market \u00e8 aperto il sabato da inizio aprile a fine dicembre. Inaugurato originariamente nel 1993, il mercato degli agricoltori ora offre pi\u00f9 di cinquanta venditori, musica ed eventi della comunit\u00e0. L'associazione gestisce anche un mercato settimanale del mercoled\u00ec nella vicina Fairhaven.\nIl mercoled\u00ec sera d'estate vedi Downtown Sounds, una serie di concerti per famiglie con stand gastronomici e una birreria all'aperto con birrerie locali che si tengono in Bay Street.\nDa maggio a settembre, la Downtown Bellingham Partnership gestisce il mercato notturno di Commercial Street, con cibo locale, venditori di artigiani, musica dal vivo e spettacoli.\nAttrazioni locali.\nIl Whatcom Museum of History and Art sponsorizza mostre di pittura, scultura, storia locale ed \u00e8 un partecipante attivo alle Gallery Walks mensili della citt\u00e0, tour pedonali degli edifici storici della citt\u00e0, che offrono lezioni di storia e arte per scuole locali e per adulti gruppi e crociere storiche sulla baia di Bellingham.\nIl Bellingham Railway Museum ha mostre educative sulla storia della ferrovia nella contea di Whatcom, oltre a modellini di treni e un simulatore di treno merci.\nLo SPARK Museum of Electrical Invention, precedentemente noto come American Museum of Radio and Electricity, ha una collezione di manufatti rari dal 1580 agli anni '50, fornendo risorse educative sulla storia dell'elettronica e delle trasmissioni radiofoniche. L'AMRE gestisce anche KMRE-LP 102.3 FM, una stazione radio FM a bassa potenza che trasmette una serie di vecchi spettacoli popolari molti decenni fa, oltre a programmi di interesse generale per la comunit\u00e0.\nMindport \u00e8 un museo delle arti e della scienza finanziato da privati.\nUna cascata circondata dalla foresta\nCascate superiori nel parco delle cascate di Whatcom\nWhatcom Falls Park \u00e8 un grande parco pubblico di 241 acri (0,98 km2) che comprende la gola di Whatcom Creek, che attraversa direttamente il cuore della citt\u00e0. Ha quattro serie di cascate e diversi chilometri di sentieri. Le attivit\u00e0 pi\u00f9 popolari durante la stagione calda includono il nuoto, la pesca e le passeggiate lungo i numerosi sentieri. Circa 31 miglia (50 km) a est di Bellingham, il comprensorio sciistico di Mount Baker detiene il record mondiale per la maggior quantit\u00e0 di nevicate in una stagione (inverno 1998-1999). Durante la maggior parte degli anni la profondit\u00e0 della neve accumulata supera i 12 piedi (3,7 m).\nA sud della citt\u00e0 di Bellingham Chuckanut Drive (Washington State Route 11) offre viste a picco sul mare, le isole San Juan e le montagne olimpiche, le colline e le foreste delle montagne Chuckanut e diverse piccole baie lungo il bordo del mare Salish .\nA diverse miglia da Bellingham, nella parte meridionale della contea di Whatcom, ci sono molti luoghi per attivit\u00e0 ricreative all'aperto, tra cui il Larrabee State Park (famoso per le escursioni), il lago Padden (famoso per nuotare, pescare e giocare a golf) e il lago Samish.\nA est della citt\u00e0 si trova il lago Whatcom, che fornisce l'approvvigionamento idrico pubblico locale ed \u00e8 la fonte di Whatcom Creek.\nTra il lago Whatcom e il lago Padden si trova la North Lookout Mountain, conosciuta localmente come Galbraith Mountain, con molti percorsi per mountain bike.\nNelle acque dello Stretto della Georgia e del Puget Sound \u00e8 possibile fare avvistamento di balene per vedere diversi branchi di orche (orche assassine).\nBellis Fair Mall, il principale centro commerciale della citt\u00e0, aperto nel 1988.\nScena Musicale.\nLa posizione di Bellingham tra due grandi citt\u00e0, universit\u00e0, etichette discografiche e riviste musicali ha contribuito a rendere Bellingham una scena musicale locale desiderabile e riconosciuta. La presenza di una vasta popolazione in et\u00e0 universitaria ha aiutato Bellingham a diventare sede di numerosi gruppi musicali noti a livello regionale e nazionale come Death Cab for Cutie, Odesza, The Posies, Crayon, Idiot Pilot, Mono Men, No-Fi Soul Rebellion, Scultura, Federation X, The Trucks, Black Eyes and Neckties, Black Breath, The High Mountain String Band, Akrasia e Shook Ones. Le etichette discografiche indipendenti locali includono Estrus Records e Clickpop Records. La citt\u00e0 \u00e8 anche sede di What's Up! Magazine che copre la scena musicale locale e Lemonade Magazine, dedicato alla musica e all'intrattenimento di ogni genere.\nBellingham \u00e8 anche la sede di una scena musicale classica attiva che comprende la Bellingham Symphony Orchestra (ex Whatcom Symphony Orchestra), la North Sound Youth Symphony, numerosi gruppi e cori di musica comunitaria e il Bellingham Festival of Music, riconosciuto a livello internazionale.\nScena letteraria.\nBellingham \u00e8 sede di una comunit\u00e0 di scrittori attivi nelle universit\u00e0 locali e indipendente da loro. Il dipartimento di inglese della Western Washington University pubblica la Bellingham Review. Nel 2011, la citt\u00e0 ha ospitato la prima conferenza annuale degli scrittori Chuckanut, gestita da Whatcom Community College e Village Books, una libreria locale. Clover, A Literary Rag, una pubblicazione dell'Independent Writers' Studio, ha prodotto 9 volumi dal 2010. La citt\u00e0 ospita scrittori tra cui Steve Martini e George Dyson. La Bellingham Public Library offre servizi di biblioteca gratuiti presso la Biblioteca centrale, la filiale di Barkley e la filiale di Fairhaven.\nTeatri locali.\nTeatro del Monte Baker\nLa cultura teatrale di Bellingham \u00e8 rafforzata dal dipartimento di arti dello spettacolo della Western Washington University. Ci sono diversi teatri e produzioni a Bellingham:\nBellingham Theatre Guild \u2013 Questo teatro comunitario senza scopo di lucro \u00e8 stato fondato nel 1929. Hilary Swank si \u00e8 esibita qui prima di trasferirsi a Los Angeles per perseguire la sua carriera nella recitazione.\nBandiere.\nThe Bellingham Flag, designed by Bradley Lockhart, was the winner of a contest held by the Downtown Bellingham Partnership in 2015. The flag design consists of a blue field, representing Bellingham Bay, four green stripes, representing the original four towns that joined to become Bellingham, two four-pointed white stars to represent the Lummi and Nooksack tribes, and three wavy white lines that represent Noise Waters.\nLockhart has placed the design in the public domain. One of more than 50 city flag design projects instigated by the Roman Mars TED Talk, the Bellingham Flag has been widely embraced by citizens and businesses. It flies on local flagpoles, hangs in restaurants and breweries, and appears on T-shirts, stickers, and skateboards. On April 24, 2017, the Bellingham City Council adopted it as the official city flag.\nIn recognition of his work on the flag and its success in the community, Lockhart was given a 2016 Whatcom Dispute Resolution Center Peace Builder Award a Lifetime Achievement Award from What's Up! Magazine and named to the Bellingham Business Journal's Top 7 Under 40 list.\nAttivismo.\nIl Whatcom Peace &amp; Justice Center \u00e8 stato fondato nel 2002 da attivisti locali ed \u00e8 stato uno dei centri pi\u00f9 attivi della nazione.\nNell'ottobre 2006, il consiglio comunale di Bellingham ha approvato una casa delle truppe! risoluzione, rendendo Bellingham la prima citt\u00e0 dello stato di Washington ad approvare la risoluzione. Due anni dopo, il consiglio comunale approv\u00f2 una risoluzione che esortava i rappresentanti eletti e il governo federale a evitare la guerra con l'Iran, diventando la prima citt\u00e0 dello stato a farlo. Nel 2012, il Consiglio Comunale ha approvato all'unanimit\u00e0 una risoluzione che invita il governo federale a ribaltare la decisione della Corte Suprema nel caso FEC v. Citizens United dichiarando che i diritti costituzionali degli Stati Uniti si applicano alle persone fisiche e non alle societ\u00e0. Nel 2014, in concomitanza con il Columbus Day che celebra l'arrivo degli esploratori europei, il consiglio comunale ha istituito ufficialmente il Coast Salish Day per celebrare i popoli nativi americani che continuano a chiamare la regione geografica la loro casa.\nNel 2015, le proteste per la perforazione nell'Artico di Seattle si sono diffuse a Bellingham quando una manifestante si \u00e8 incatenata alla catena dell'ancora di una nave Royal Dutch Shell per 63 ore.\nSviluppo futuro.\nBellingham \u00e8 spesso nominato nelle liste dei migliori posti in cui ritirarsi; La crescita della popolazione nel periodo 2008-2013 nel segmento di et\u00e0 superiore ai 55 anni ha superato la crescita complessiva della popolazione, dal 3,7% allo 0,8% annuo. Tuttavia, l'alto costo delle abitazioni ha anche fatto s\u00ec che fosse elencata anche tra le peggiori citt\u00e0 d'America. (Nel 2016, lo Stato di Washington ha segnato i prezzi delle case in pi\u00f9 rapida crescita nel paese.)\nBellingham ha visto la disponibilit\u00e0 di appartamenti raggiungere lo 0,6% nel 2016 e prevede di utilizzare alloggi plurifamiliari per ospitare oltre il 50% della crescita prevista delle unit\u00e0 abitative (16.525 unit\u00e0 entro il 2036). Secondo Aaron Terrazas, economista senior di Zillow, \"Dato il ritmo di crescita dell'area, sarebbero necessarie costruzioni molto aggressive per tenere sotto controllo l'accessibilit\u00e0 degli affitti\".\nLa citt\u00e0 ha resistito per molti anni all'espansione dell'area di crescita urbana e spera di adattarsi alla crescita sia multifamiliare che unifamiliare entro i limiti della citt\u00e0. I costruttori ribattono che anche gli urbanisti riconoscono che la citt\u00e0 \u00e8 \"in gran parte costruita\" e che il terreno rimanente \u00e8 difficile o costoso da costruire. I tentativi di aumentare la densit\u00e0, allentare le restrizioni sulle 'unit\u00e0 abitative accessorie', o anche di sviluppare terreni gi\u00e0 suddivisi in zone residenziali, incontrano regolarmente una feroce opposizione di quartiere: Padden Trails \u00e8 stato opposto dalla Samish Neighborhood Association; un denso sviluppo al Sunnyland D.O.T. il sito \u00e8 stato ridimensionato; I vicini di Fairhaven hanno guidato lo sforzo per prevenire lo sviluppo di Fairhaven Highlands, (ora Chuckanut Ridge), che la citt\u00e0 ha finito per acquistare per $ 8,2 milioni, impedendo pi\u00f9 di 700 nuove unit\u00e0 abitative; i gruppi di quartiere hanno fatto pressioni sul Consiglio comunale per andare contro la raccomandazione del personale di riqualificare lo Squalicum Lofts per lo sviluppo residenziale.\nNel 2017, il consiglio comunale di Bellingham ha iniziato a riconoscere l'accessibilit\u00e0 economica degli alloggi come una questione critica e ha ospitato una riunione del municipio sull'accessibilit\u00e0 economica degli alloggi e i senzatetto.\nRiqualificazione del lungomare.\nIl lungomare di Bellingham \u00e8 stato un centro industriale per pi\u00f9 di un secolo, a partire dall'arrivo di Henry Roeder e Russell Peabody a met\u00e0 del 1800.\nGeorgia-Pacific ha acquistato la Puget Sound Pulp and Timber Company nel 1963 e ha gestito una cartiera sul lungomare del centro cittadino fino al 2001. Nel 1965, GP ha costruito un impianto di cloro-alcali, che \u00e8 diventato una fonte di contaminazione da mercurio nel Whatcom Waterway e su gli altopiani del sito per decenni. Il film documentario \"Smells Like Money - The Story of Bellingham's Georgia Pacific Plant\" racconta la storia del sito, che da allora \u00e8 stato acquistato dal porto di Bellingham principalmente per creare un porto turistico nella laguna di acque reflue di 37 acri (150.000 m2) .[senza fonte] Il porto di Bellingham ha acquistato il sito GP per $ 10 con l'intesa che il porto si sarebbe assunto la responsabilit\u00e0 per la contaminazione. La citt\u00e0 di Bellingham e il porto di Bellingham hanno stipulato diversi accordi interlocali in cui la citt\u00e0 ha accettato di pagare tutti i costi delle infrastrutture e il porto avrebbe creato un porto turistico, ripulito il sito e mantenuto tutta la zonizzazione.\nIl sito di bonifica (circa 74 acri [30 ha]) \u00e8 stato diviso in due aree: l'area della cartiera e dei tessuti e l'area dei cloro-alcali. Suoli e materiali da costruzione contaminati sono stati rimossi nel 2011 e nel 2013; il Dipartimento di ecologia ha finalizzato il piano di lavoro provvisorio per la pulizia nel gennaio 2017 e tale lavoro \u00e8 stato completato nell'aprile 2017 quando 31 acri sono stati ricoperti da una barriera protettiva. Il lavoro continua sulla valutazione delle alternative di pulizia per l'intera area cloro-alcali del sito.\nLa citt\u00e0 e il porto hanno stretto una partnership per riqualificare la propriet\u00e0 e nel 2013 hanno stipulato un contratto con Harcourt Developments per sviluppare 19 acri. La ristrutturazione dell'Edificio Granaio sar\u00e0 completata nel 2017; Harcourt ha presentato piani per due edifici condominiali sul lungomare nel 2018 e nel 2019; la citt\u00e0 costruir\u00e0 due strade principali attraverso il lato nel 2017.\nSport.\nGli abitanti di Bellingham praticano una vasta gamma di sport amatoriali, con lo sci e lo snowboard nel comprensorio sciistico di Mount Baker, popolare in inverno, e il kayak e il ciclismo in estate. mt. Baker rivendica un record mondiale di nevicate stagionali, con 1.140 pollici (29.000 mm) registrati nella stagione 1998-1999.\nLa Western Washington University \u00e8 la sede delle NCAA Division II National Women's Rowing Champions. I Lady Vikings sono diventati la prima squadra campione NCAA occidentale nel 2005 e hanno vinto di nuovo nel 2006, 2007, 2008, 2009 e 2011. La squadra di basket maschile occidentale 2011-2012 ha vinto il campionato nazionale NCAA Division II. Nel 2016, la squadra di calcio femminile occidentale classificata a livello nazionale ha vinto il campionato nazionale NCAA Division II.\nLa Western Washington University gestisce anche un programma di ciclismo su strada collegiale che ha ottenuto le prime 5 posizioni a livello nazionale ai nazionali del 2006.\nIl futuro Hall of Famer Ken Griffey Jr. ha iniziato la sua carriera professionale con i Bellingham Mariners della Northwest League nel 1987.\nGoverno.\nLa citt\u00e0 di Bellingham ha una forma di governo apartitica con sindaco forte e consiglio debole. Il sindaco eletto direttamente dura in carica quattro anni. Sei dei sette membri del consiglio comunale sono eletti dal rione per quattro anni scaglionati. Il settimo membro del consiglio viene eletto alla grande ogni due anni.\nViene eletto anche un giudice del tribunale municipale per quattro anni.\nLa citt\u00e0 mantiene il dipartimento di polizia di Bellingham e i vigili del fuoco e gestisce il servizio di risposta alle emergenze mediche Medic One in tutta la contea attraverso un accordo con la contea di Whatcom. Secondo le statistiche dell'Uniform Crime Report compilate dal Federal Bureau of Investigation (FBI) nel 2010, ci sono stati 282 crimini violenti e 3.653 crimini contro la propriet\u00e0 per 100.000 residenti. Di questi, i delitti violenti consistevano in 37 stupri forzati, 73 rapine e 170 aggressioni aggravate, mentre 589 furti con scasso, 2.931 furti-furti, 133 furti di autoveicoli e sei incendi dolosi definivano i reati contro il patrimonio.\nEducazione.\nCi sono quattro scuole superiori pubbliche a Bellingham: Bellingham High School, Options High School, Sehome High School e Squalicum High School. Bellingham ha quattro scuole medie pubbliche: Kulshan Middle School, Shuksan Middle School, Fairhaven Middle School e Whatcom Middle School che \u00e8 stata recentemente ricostruita dopo ingenti danni da incendio nel 2009.\nLe scuole private a Bellingham includono la Whatcom Hills Waldorf School (dall'asilo all'ottavo anno), la Whatcom Day Academy (dall'asilo all'ottavo anno), la St. Paul's Academy (dall'asilo al dodicesimo anno) e la scuola cattolica dell'Assunzione (dall'asilo al nono anno).\nCampus della WWU, guardando a nord verso il centro di Bellingham\nLa Western Washington University si trova a Bellingham. Ha pi\u00f9 di 16.000 studenti. La Northwest Film School \u00e8 un'istituzione educativa privata senza scopo di lucro specializzata nella produzione di media digitali. Opera in collaborazione con la Western Washington University per offrire un certificato di un anno in produzione video.\nBellingham ha due community college:\nC'\u00e8 anche un campus satellite della Trinity Western University a Bellingham.\nLe scuole a scopo di lucro includono Charter College, Lean Leadership Institute, Washington Engineering Institute e Washington Technology Institute.\nMedia.\nGiornali.\nIl Bellingham Herald viene pubblicato quotidianamente a Bellingham. Altri giornali includono Bellingham Business News, Cascadia Weekly, The Front (WWU), Whatcom Watch, AS Review e Bellingham Business Journal.\nTelevisione.\nBellingham e Whatcom County fanno parte del mercato televisivo di Seattle. L'area ha avuto una penetrazione eccezionalmente precoce e forte della televisione via cavo sin dagli anni '50 e non ci sono mai stati traduttori locali delle principali stazioni televisive di Seattle.\nLe stazioni di Vancouver, British Columbia, Canada, possono essere visualizzate via etere con un'antenna adatta, ma quelle di Seattle sono troppo distanti per ricevere nella maggior parte delle localit\u00e0 della contea. I residenti della contea di Whatcom possono anche ricevere le stazioni CBC e CTV tramite un servizio via cavo. La trasmissione KVOS-TV \u00e8 disponibile nella maggior parte di Bellingham anche con un'antenna.\nLa citt\u00e0 di Bellingham gestisce anche un canale di accesso pubblico disponibile per i clienti via cavo Comcast su Channel 10.\nTrasporti.\nBellingham \u00e8 divisa in due dalla Interstate 5 (I-5), che la collega a Seattle, Vancouver e Portland, nell'Oregon. La citt\u00e0 ha anche tre autostrade statali: State Route 11, una strada secondaria panoramica attraverso le montagne Chuckanut; State Route 539, che collega Lynden e il confine canadese; e la State Route 542, che viaggia verso est fino al comprensorio sciistico di Mount Baker.\nL'aeroporto internazionale di Bellingham offre voli di linea per pendolari da e per Seattle e Friday Harbor, Washington, e un servizio jet di linea per vari aeroporti della costa occidentale. Nel 2010, le compagnie aeree dell'Alaska hanno iniziato voli diretti regolari per le Hawaii. L'aeroporto \u00e8 sede del primo Air and Marine Operations Center, per assistere il Dipartimento per la sicurezza interna degli Stati Uniti nella sorveglianza delle frontiere.\nLa Whatcom Transportation Authority (WTA) \u00e8 l'agenzia di trasporto pubblico della contea e gestisce un servizio di autobus fisso all'interno di Bellingham e delle citt\u00e0 vicine. L'agenzia ha diversi hub, tra cui la stazione centrale, il campus della Western Washington University e la stazione Cordata vicino al Bellis Fair Mall, servita dagli autobus espressi interurbani BoltBus per Seattle e Vancouver. Diversi corridoi hanno un servizio frequente etichettato come \"GO Lines\", con servizio ogni 15 minuti. WTA offre anche un servizio interurbano per Mount Vernon, collegandosi con Skagit Transit per un servizio di proseguimento per Everett.\nLa stazione ferroviaria principale della citt\u00e0, la stazione di Fairhaven, \u00e8 servita da un servizio regolare di Amtrak Cascades per Vancouver e Seattle due volte al giorno. Amtrak gestisce anche un viaggio in autobus Thruway per integrare il suo servizio ferroviario sul corridoio. Il Bellingham Cruise Terminal \u00e8 adiacente alla stazione Amtrak e funge da capolinea meridionale dell'Alaska Marine Highway, un traghetto statale per passeggeri e veicoli. I traghetti offrono un servizio per Ketchikan, Juneau e Haines. Il terminal \u00e8 anche servito da San Juan Cruises, che fornisce un servizio stagionale di traghetti passeggeri per le Isole San Juan e Friday Harbor.\nAmministrazione.\nGemellaggi.\nBellingham \u00e8 gemellata con:"}
{"id": "2351308", "revid": "729019", "url": "https://it.wikipedia.org/wiki?curid=2351308", "title": "Ferrovia Gallarate-Varese", "text": "La ferrovia Gallarate-Varese \u00e8 una linea ferroviaria italiana di propriet\u00e0 statale che collega il nodo ferroviario di Gallarate alla citt\u00e0 di Varese.\n\u00c8 una linea a doppio binario gestita da Rete Ferroviaria Italiana che la classifica come linea di tipo complementare. La trazione \u00e8 elettrica a 3000 V a corrente continua.\nIl servizio regionale \u00e8 affidato a Trenord. La linea \u00e8 inoltre servita dalla linea S5 del servizio ferroviario suburbano di Milano che \u00e8 gestita da un'Associazione Temporanea d'Imprese coinvolgente Trenord e ATM.\nStoria.\nLa Gallarate-Varese fu inaugurata il 26 settembre 1865 e fu uno tra i primi casi in Italia di ferrovia costruita a spese delle comunit\u00e0 amministrative locali, in quanto i Rothschild non la ritennero di interesse strategico per i loro affari. Tuttavia, l'esercizio fu poi affidato alla Societ\u00e0 per le Ferrovie dell'Alta Italia che si impegn\u00f2 in tal senso anche dopo la guerra del 1866.\nCon la Convenzione del 1885, la linea entr\u00f2 nella Rete Mediterranea e quindi fu esercita dalla Societ\u00e0 per le Strade Ferrate del Mediterraneo.\nLa Gallarate-Varese, assieme alla Gallarate-Milano e alla Varese-Porto Ceresio (il complesso delle \"linee varesine\"), fu teatro della sperimentazione di un sistema di alimentazione a corrente elettrica a 650 Volt a corrente continua che richiedeva l'uso di una terza rotaia. Questa era posta a fianco dei binari di corsa e sopra di essa scorrevano i pattini di alimentazione in ghisa o in acciaio collegati ai treni. La linea elettrificata fu aperta il 16 ottobre 1901. Successivamente, si elettrific\u00f2 con lo stesso sistema anche il tratto fino a Porto Ceresio che fu aperto con la nuova trazione il 15 giugno 1902 Furono impiegate venti automotrici, numerate da 5111 a 5130, e venti rimorchiate a loro simili costruite in Italia dalle Officine Meccaniche di Milano su progetto General Electric Company.\nNel 1905, con la statalizzazione delle ferrovie, l'esercizio pass\u00f2 alle Ferrovie dello Stato. Dopo la Seconda guerra mondiale, nel processo di standardizzazione della trazione elettrica operato dall'azienda pubblica, l'alimentazione pass\u00f2 a quella ad alta tensione a 3000 Volt a corrente continua.\nCaratteristiche.\nLa linea ferroviaria \u00e8 a doppio binario elettrificato a 3000 volt corrente continua.\nMovimento.\nLa linea \u00e8 servita dai treni Regio-Express di Trenord in servizio sulla tratta Milano-Gallarate-Varese-Porto Ceresio, a frequenza oraria con fermata solo nelle stazioni principali; le stazioni intermedie sono invece servite dai treni della linea S5 Varese-Milano-Treviglio del servizio ferroviario suburbano di Milano, a frequenza semioraria."}
{"id": "2351310", "revid": "1543377", "url": "https://it.wikipedia.org/wiki?curid=2351310", "title": "Criosisma", "text": "Un criosisma \u00e8 un evento sismico che pu\u00f2 essere causato da un'improvvisa azione dirompente prodotta nel suolo ghiacciato o nella roccia satura di acqua o ghiaccio. Quando l'acqua infiltrata nel terreno si ghiaccia, l'aumento di volume mette sotto stress la roccia circostante. La tensione aumenta fino a che non viene liberata in modo talvolta esplosivo, dando luogo a un cosiddetto criosisma.\nUn'altra forma di criosisma \u00e8 rappresentata da un evento sismico non-tettonico causato dall'improvviso movimento di un ghiacciaio, talvolta dovuto alla formazione di un sottile strato di acqua liquida sotto il ghiacciaio a causa della superficie che si liquef\u00e0. Il ghiaccio alla base del ghiacciaio pu\u00f2 rimanere ancorato alla roccia anche per lungo tempo, ma la pressione idraulica agisce come un lubrificante, portandolo improvvisamente a scivolare di molti metri. Questo tipo di criosisma pu\u00f2 essere di breve durata oppure restare attivo per alcuni minuti.\nLa genesi dei criosismi non \u00e8 ancora del tutto chiarita; la loro predizione non \u00e8 ancora possibile e costituisce un importante fattore nel progetto strutturale e nel campo dell'ingegneria. Collegamenti sono stati fatti fra il riscaldamento globale e la frequenza di criosismi.\nEffetti.\nI criosismi sono spesso confusi con i terremoti di minore entit\u00e0 o terremoti interplacche. Sebbene i segni esteriori spesso appaiano simili a quelli di un terremoto, con tremori, vibrazioni, fratture del suolo e relativi fragori come il suono dei tuoni o delle bombe, i criosismi possono essere distinti dai terremoti per mezzo delle condizioni meteorologiche e geologiche. I criosismi possono avere un'intensit\u00e0 fino al VI grado della scala Mercalli modificata. Inoltre, spesso producono un'elevata intensit\u00e0 in un'area molto ristretta, nelle immediate vicinanza dell'epicentro, al contrario degli effetti diffusi di un normale terremoto. A causa della frequenza delle vibrazioni pi\u00f9 bassa rispetto a quelle dei terremoti, alcune stazioni di monitoraggio sismico non sono in grado di registrare l'evento. Sebbene i criosismi liberino minore energia di quanto lo facciano gli eventi tettonici, essi possono tuttavia causare danni o effetti significativi nell'area interessata.\nIn alcuni casi \u00e8 stata riferita la presenza di \"luci sfavillanti distanti\" prima o durante un criosisma, che possono essere correlate a mutamenti piezoelettrici quando le rocce vengono compresse. Possono anche apparire fratture e fessurazioni, a causa della contrazione del suolo che pu\u00f2 spaccarsi per il freddo. Queste fratture, di solito superficiali, possono estendersi da pochi centimetri a diversi chilometri, e propagarsi secondo una singola frattura lineare oppure fratture multiple, come pure mostrando piccoli spostamenti verticali e laterali.\nUn criosisma imped\u00ec a Walter Wellman e alla sua squadra di avventurarsi al polo nord nel 1898.\nEventi.\nLocalizzazione.\nI processi geocriologici furono identificati come la causa di tremori gi\u00e0 dal 1818. Negli Stati Uniti, tali eventi sono stati riferiti negli Stati del Connecticut, Maine, Massachusetts, Michigan, Ohio nella parte settentrionale dello Stato di New York, Vermont e Wisconsin, tutti nel Nord e Nord-est degli Stati Uniti. I criosismi sono apparsi anche nell'Ontario, Canada. Inoltre, i fenomeni relativi ai ghiacciai sono stati riportati in Groenlandia, Alaska, nelle Montagne del Principe Carlo e nell'isola di Ross in Antartide, e in Islanda (Gr\u00edmsv\u00f6tn).\nPrecursori.\nTipicamente i criosismi avvengono quando le temperature decrescono rapidamente fino a scendere sottozero (al congelamento dunque) al primo periodo di freddo intenso della primavera. Di solito si verificano fra la mezzanotte e l'alba, cio\u00e8 durante le ore pi\u00f9 fredde della notte. Tuttavia, i criosismi relativi ai ghiacciai possono avvenire anche nei mesi pi\u00f9 caldi dell'estate, a causa della natura permanente del ghiaccio nei ghiacciai. In generale, i criosismi avvengono nelle tre o quattro ore successive a cambiamenti significativi di temperatura.\nLe condizioni perenni o stagionali della brina collegate ai criosismi, limitano questi eventi ai climi temperati dove le variazioni stagionali danno luogo a inverni con temperature al di sotto di 0 \u00b0C. Inoltre, il suolo deve essere saturo d'acqua, che pu\u00f2 derivare dallo scioglimento della neve, dalla pioggia, grandine o inondazioni; la zona di un criosisma generalmente \u00e8 coperta poco o per niente da neve che avrebbe l'effetto di isolare termicamente il suolo. Geologicamente, le zone costituite da materiali permeabili come sabbia o ghiaia, che sono suscettibili all'azione della brina, sono i candidati pi\u00f9 probabili alla formazione di criosismi. Dopo grandi criosismi, non si manifesta generalmente attivit\u00e0 sismica per diverse ore, indicando che la tensione accumulata \u00e8 stata scaricata."}
{"id": "2351318", "revid": "1444886", "url": "https://it.wikipedia.org/wiki?curid=2351318", "title": "Kennewick", "text": "Kennewick \u00e8 una citt\u00e0 degli Stati Uniti d'America, nella Contea di Benton, nello Stato di Washington. \nInsieme alle citt\u00e0 di Pasco e Richland, costituisce un'unica area metropolitana denominata Tri-Cities e che conta circa 230.000 abitanti. Kennewick si trova sulla sponda sud-occidentale del fiume Columbia, di fronte alla citt\u00e0 di Pasco, immediatamente a sud della contigua Richland.\nNei pressi della citt\u00e0 c'\u00e8 l'importante centrale nucleare di Hanford Site."}
{"id": "2351319", "revid": "599013", "url": "https://it.wikipedia.org/wiki?curid=2351319", "title": "Giovanni Di Rocco", "text": "Carriera.\nClub.\nCresciuto nel , esordisce in Serie A coi partenopei nel 1988-1989 raccogliendo due presenze e vincendo la Coppa UEFA.\nLa stagione successiva passa alla in Serie C1 dove \u00e8 titolare, per raggiungere poi l' l'anno successivo, rimanendovi per quattro stagioni e mezza che lo vedono tornare in massima serie dove raccoglie ulteriori 12 presenze.\nA fine 1994 torna alla scesa in Serie C2, rimanendovi per una stagione e mezza. Poi \u00e8 alla dal 1996 al 1998, al la stagione successiva, alla dal marzo al novembre 2000, al Catania fino al 2001, al fino al 2002.\nNel 2003 passa al appena ripartita nel campionato di Eccellenza. Nel 2004 arriva al dove conclude la sua carriera nel 2006.\nNazionale.\nFa parte della spedizione italiana al Campionato mondiale di calcio Under-17 del 1987 in Canada, disputando tutti i 6 incontri che la Nazionale disputa nel torneo, classificandosi quarta."}
{"id": "2351325", "revid": "2130303", "url": "https://it.wikipedia.org/wiki?curid=2351325", "title": "Chiesa di Sant'Angelo (Lecce)", "text": "La chiesa di Sant'Angelo, conosciuta anche come Santa Maria di Costantinopoli, \u00e8 una delle chiese di origine pi\u00f9 antica della citt\u00e0 di Lecce. Edificata nel 1061 per gli agostiniani, venne ristrutturata nel XIV secolo. Nel 1663 le pessime condizioni strutturali spinsero a un rifacimento totale del complesso.\nProspetto.\nIl prospetto, rimasto incompiuto nella parte superiore, presenta nella parte inferiore una ripartizione in cinque parti, mediante lesene doppie e colonne addossate al centro, con fusti scanalati decorati da puttini e fregi tra i capitelli. Gli spazi intermedi sono occupati da nicchie vuote incorniciate. Il portale d'ingresso centrale \u00e8 coronato da un timpano curvilineo, al di sopra del quale \u00e8 collocata una statua della \"Madonna col Bambino\" affiancata da due \"angeli\". La porta rivestita di bronzo nel 1750, \u00e8 opera di Emanuele Manieri, e reca, a rilievo, l\"'aquila bicipite\" dell'ordine degli agostiniani.\nLa trabeazione, che divide orizzontalmente la facciata, riporta l'iscrizione, con le lettere sorrette da putti, aquile e leoni, \"Deiparae Constantinopolitanae ab initio dicatum et readificatum 1663\". L'ordine superiore ripropone una tripartizione riprendendo i motivi del registro inferiore ed \u00e8 occupato al centro da un finestrone.\nInterno.\nL'interno presenta un impianto a croce latina con transetto poco sporgente e coro a terminazione piatta. Lo sviluppo longitudinale della navata \u00e8 scandito dall'apertura di quattro cappelle per ciascun lato, alternate a paraste scanalate.\nLe cappelle ospitano altari barocchi riccamente lavorati con colonne tortili, fregi, festoni, statue, volute e pinnacoli. Sul lato destro della navata si incontrano altari che richiamano il gusto di Giuseppe Zimbalo; il secondo (1687) ospita una tela raffigurante \"Sant'Antonio da Padova\", il terzo, dedicato all'Immacolata, \u00e8 caratterizzato da leoni stilofori, e il quarto venne realizzato nel 1675. Sul lato sinistro sono presenti gli altari dedicati a san Nicola da Tolentino (1681), con statua in pietra del santo, a san Michele Arcangelo, a san Tommaso di Villanova e a santa Rita da Cascia.\nNel transetto sono presenti due altari; quello di destra \u00e8 dedicato alla Vergine Addolorata, con statua in cartapesta del 1832, opera di Antonio Maccagnani, quello di sinistra e dedicato a Sant'Antonio Abate ed ospita una tale raffigurante il santo, opera di Alessandro Calabrese.\nNel presbiterio si trova l'altare maggiore dedicato alla Madonna di Costantinopoli. Dietro l'altare si trova una seicentesca pala della \"Vergine col Bambino con le sante Caterina d'Alessandria e Geltrude e i santi Agostino e Nicola di Bari\" e tele del \"Duello tra David e Golia\", del \"Trionfo di David\", di \"Mos\u00e8 che spezza le tavole della Legge\" e di \"Giuditta col capo di Oloferne\".\nAltre tele settecentesche sono conservate nella chiesa (\"Giudizio di Salomone\" e \"Salomone e la regina di Saba\"); una giordanesca \"Assunta\" \u00e8 custodita, insieme ad altri dipinti, nei locali della sagrestia."}
{"id": "2351330", "revid": "458786", "url": "https://it.wikipedia.org/wiki?curid=2351330", "title": "Marcelo Oliveira Ferreira", "text": "Carriera.\nClub.\nCresciuto nelle giovanili del Corinthians, Marcelo Oliveira si mise in evidenza nel Campionato Paulista 2007 giocando nel Paulista di Jundia\u00ed. Nel luglio 2007 venne richiamato alla societ\u00e0 di origine per volere del tecnico Paulo C\u00e9sar Carpegiani; segn\u00f2 la sua prima rete contro l'Am\u00e9rica de Natal, in una partita del Campeonato Brasileiro S\u00e9rie A 2007; durante quello stesso torneo, il giocatore si \u00e8 gravemente infortunato, e fino al 2009 non \u00e8 pi\u00f9 tornato sui campi da gioco. Il 21 maggio 2011 passa in prestito all'Atl\u00e9tico Paranaense fino al 31 dicembre 2011 dal Corinthians."}
{"id": "2351331", "revid": "287204", "url": "https://it.wikipedia.org/wiki?curid=2351331", "title": "Pasco (Washington)", "text": "Pasco \u00e8 una citt\u00e0 degli Stati Uniti d'America, capoluogo della Contea di Franklin, nello Stato di Washington.\nInsieme alle citt\u00e0 di Kennewick e Richland, costituisce un'unica area metropolitana di medie dimensioni denominata Tri-Cities e che conta circa 230.000 abitanti. Si trova immediatamente a valle della confluenza del fiume Snake nel fiume Columbia, sulla cui sponda orientale vi \u00e8 il limite meridionale del comune e della contea, ma non dell'area metropolitana che prosegue con la citt\u00e0 di Kennewick.\nCon una popolazione di 59.781 abitanti nel censimento del 2010 e 70.560 nel censimento del 1\u00ba aprile 2016."}
{"id": "2351334", "revid": "729019", "url": "https://it.wikipedia.org/wiki?curid=2351334", "title": "Fouga CM-175 Z\u00e9phir", "text": "Il Fouga CM-175 Z\u00e9phir era un addestratore a getto imbarcato prodotto dall'azienda francese \u00c9tablissements Fouga et Cie negli anni cinquanta.\nDerivato direttamente dal Fouga CM-170 Magister ne \u00e8 una versione imbarcata appositamente attrezzata e destinata all'addestramento dei piloti dell'A\u00e9ronautique navale all'appontaggio ed in generale alle condizioni operative tipiche delle portaerei."}
{"id": "2351336", "revid": "1444886", "url": "https://it.wikipedia.org/wiki?curid=2351336", "title": "Richland (Washington)", "text": "Richland \u00e8 una citt\u00e0 degli Stati Uniti d'America, nella Contea di Benton, nello Stato di Washington. \nInsieme alle citt\u00e0 di Kennewick e Pasco, costituisce un'unica area metropolitana denominata Tri-Cities e che conta circa 230.000 abitanti. Si trova sulla sponda occidentale del fiume Columbia, immediatamente a nord-ovest della contigua Kennewick.\nNei pressi della citt\u00e0 c'\u00e8 l'importante centrale nucleare di Hanford Site."}
{"id": "2351338", "revid": "123398452", "url": "https://it.wikipedia.org/wiki?curid=2351338", "title": "Beni Montresor", "text": "Attivo soprattutto nel teatro d'opera in importanti produzioni che gli diedero fama internazionale, lavor\u00f2 a lungo negli Stati Uniti, dove esord\u00ec come scenografo nel 1964 al Metropolitan Theatre di New York con \"The Last Savage\" di Gian Carlo Menotti.\nSempre negli Stati Uniti, le sue illustrazioni del libro per bambini \"May I Bring a Friend\" gli valsero nel 1965 la Medaglia Caldecott, riconoscimento annuale dell'editoria americana.\nBiografia.\nNato a Bussolengo in provincia di Verona il 31 marzo 1926, Beni Montresor studia al liceo artistico di Verona e all'Accademia di Belle Arti a Venezia. Grazie ad una borsa di studio, frequenta il Centro sperimentale di cinematografia di Roma dove lavorer\u00e0 anche con Fellini.\nNel 1960 si trasferisce a New York dando cos\u00ec una svolta alla sua carriera. Comincia a lavorare nei teatri di tutto il mondo: il Metropolitan di New York, il Covent Garden di Londra, l'Opera di Parigi, riscuotendo successi ovunque.\nThe London Times lo definisce \u201cuno dei pi\u00f9 profondi incantatori del palcoscenico\u201d, Le Monde il \u201cpoeta visionario\u201d. Ma Montresor non si occupa solo di teatro: \u00e8 molto apprezzato anche come illustratore e autore di libri per l'infanzia, nei quali traspone la sua \u201cmagica\u201d fantasia. Una tra le circa trenta sue pubblicazioni, \"Ho visto una nave navigare\" dedicata a Federico Fellini riceve, nel 1967, dalla Society of Authors, uno dei massimi riconoscimenti americani per l'editoria per l'infanzia che lo premia come miglior libro per bambini dell'anno.\nNella seconda parte della sua carriera, l'artista veneto riprende a frequentare i teatri italiani come La Scala di Milano, il Carlo Felice di Genova, il Teatro Massimo di Palermo e l'Opera di Roma. A Verona, in particolare, lavora a \"Cenerentola\" di Prokof'ev nel 1978 e a \"Giselle\" nel 1985. Per il Teatro Filarmonico firma regia, scenografia e costumi de \"Il flauto magico\" nel 1991; per l'Estate Teatrale cura \"Le Bourgeois Gentilhomme\"; per l'Arena di Verona si occupa di regia, scene e costumi per la \"Madama Butterfly\" (1997) e \"La vedova allegra\" (1999).\nDel 1975 l'unico film diretto come regista, \"La profonda luce dei sensi\". \nMuore l'11 ottobre 2001."}
{"id": "2351341", "revid": "92723", "url": "https://it.wikipedia.org/wiki?curid=2351341", "title": "Campionato mondiale di scherma 1998", "text": "Il Campionato mondiale di scherma del 1998 si \u00e8 svolto a La Chaux-de-Fonds in Svizzera.\nSono stati assegnati 4 titoli femminili e 6 titoli maschili:"}
{"id": "2351342", "revid": "729019", "url": "https://it.wikipedia.org/wiki?curid=2351342", "title": "Torre Scalambri", "text": "La Torre Scalambri \u00e8 una torre di difesa costiera e si trova nella localit\u00e0 di Punta Secca in provincia di Ragusa sulla costa del mediterraneo. \u00c8 composta da tre piani e scarpa ridotta e si erge all'estremit\u00e0 ad ovest del porto.\nStoria.\nLa torre fu costruita nel 1593-1594 da Giovanni Cosimo Bellomo, nobile di Siracusa, ed armata nel 1595 a difesa dell'approdo (scaro) di Punta Secca, frazione balneare del comune di Santa Croce Camerina. Nel 1747 fu totalmente ristrutturata ed assunse l'attuale fisionomia. Dopo il 1908 pervenne a privati cittadini che trasformarono le originarie finestre feritoie in comode porte con relativi balconi. Dall'autunno del 2013 \u00e8 stata sottoposta a restauro conservativo che le ha reso l'antico volto. Oggi la torre ospita un caff\u00e8 al piano terra.\nLa torre Scalambri appare in diverse scene della fiction televisiva \"Il commissario Montalbano\". Nella stessa piazzetta dove \u00e8 ubicata la torre si trova anche la villetta sul mare del commissario, personaggio principale della fiction televisiva.\nSistema difensivo.\nLa torre faceva parte del sistema difensivo di avvistamento di navi turche, saracene e barbaresche. Era in collegamento visivo con altre torri limitrofe: ad ovest, con la torre di Mezzo di Santa Croce Camerina e con la torre Vigliena di Punta Braccetto; ad est, a circa 5\u00a0km di distanza, con la torre Cabrera di Marina di Ragusa."}
{"id": "2351348", "revid": "110157", "url": "https://it.wikipedia.org/wiki?curid=2351348", "title": "Nemescs\u00f3", "text": "Nemescs\u00f3 \u00e8 un comune dell'Ungheria di 314 abitanti (dati 2001). \u00c8 situato nella provincia di Vas."}
{"id": "2351350", "revid": "273939", "url": "https://it.wikipedia.org/wiki?curid=2351350", "title": "Luftstreitkr\u00e4fte der Nationalen Volksarmee", "text": ""}
{"id": "2351352", "revid": "273939", "url": "https://it.wikipedia.org/wiki?curid=2351352", "title": "Aeronautica Militare della Germania Est", "text": ""}
{"id": "2351353", "revid": "1444886", "url": "https://it.wikipedia.org/wiki?curid=2351353", "title": "Tri-Cities (Washington)", "text": "Tri-Cities \u00e8 il nome comunemente usato per individuare la conurbazione comprendente tre citt\u00e0 degli Stati Uniti d'America: Kennewick, Pasco e Richland, tutte dello stato di Washington.\nL'area urbana di Tri-Cities conta 228.992 abitanti (2007). Richland e Kennewick si trovano sulla sponda occidentale del fiume Columbia, nella Contea di Benton mentre Pasco si trova sull'altra sponda ed \u00e8 il capoluogo della Contea di Franklin.\nTri-Cities \u00e8 famosa come sede dell'importante centrale nucleare di Hanford Site."}
{"id": "2351354", "revid": "767487", "url": "https://it.wikipedia.org/wiki?curid=2351354", "title": "Sergio Daniel Escudero", "text": "Caratteristiche tecniche.\nGioca come centrocampista difensivo e come difensore laterale o centrale.\nCarriera.\nClub.\nEscudero inizi\u00f2 la sua carriera nel 2003, giocando per il Racing de Olavarr\u00eda nella quarta divisione argentina, trasferendosi poi all'Alvarado de Mar del Plata.\nNel 2005 firm\u00f2 per Olimpo de Bah\u00eda Blanca in Primera Divisi\u00f3n Argentina; con la squadra di Bah\u00eda Blanca ottenne una retrocessione e una promozione; nel 2007 ha giocato per l'Independiente per sole 7 partite prima di passare all'Argentinos Juniors.\nIl 22 dicembre 2008 \u00e8 passato al Corinthians.\nIl 5 gennaio 2015 viene ufficializzato il suo passaggio al Belgrano."}
{"id": "2351355", "revid": "767487", "url": "https://it.wikipedia.org/wiki?curid=2351355", "title": "Nemeskereszt\u00far", "text": "Nemeskereszt\u00far \u00e8 un comune dell'Ungheria di 307 abitanti (dati 2001). \u00c8 situato nella provincia di Vas."}
{"id": "2351359", "revid": "110157", "url": "https://it.wikipedia.org/wiki?curid=2351359", "title": "Nemeskocs", "text": "Nemeskocs \u00e8 un comune dell'Ungheria di 376 abitanti (dati 2001). \u00c8 situato nella provincia di Vas."}
{"id": "2351370", "revid": "767487", "url": "https://it.wikipedia.org/wiki?curid=2351370", "title": "Nemeskolta", "text": "Nemeskolta \u00e8 un comune dell'Ungheria di 385 abitanti (dati 2001). \u00c8 situato nella provincia di Vas."}
{"id": "2351372", "revid": "767487", "url": "https://it.wikipedia.org/wiki?curid=2351372", "title": "Nemesl\u00e1dony", "text": "Nemesl\u00e1dony \u00e8 un comune dell'Ungheria di 130 abitanti (dati 2001). \u00c8 situato nella provincia di Vas."}
{"id": "2351374", "revid": "767487", "url": "https://it.wikipedia.org/wiki?curid=2351374", "title": "Nemesmedves", "text": "Nemesmedves \u00e8 un comune dell'Ungheria di 21 abitanti (dati 2001). \u00c8 situato nella provincia di Vas."}
{"id": "2351377", "revid": "767487", "url": "https://it.wikipedia.org/wiki?curid=2351377", "title": "Nemesrempeholl\u00f3s", "text": "Nemesrempeholl\u00f3s \u00e8 un comune dell'Ungheria di 299 abitanti (dati 2001). \u00c8 situato nella provincia di Vas."}
{"id": "2351378", "revid": "767487", "url": "https://it.wikipedia.org/wiki?curid=2351378", "title": "Miologia", "text": "In anatomia, con il termine miologia (dal latino \"myos\", \"muscolo\" e \"logia\", \"trattato\") si indica lo studio sui muscoli, degli organi di inserzione (tendini e aponeurosi) e dei tessuti muscolari.\nIn particolare la miologia si occupa della classificazione dei muscoli, che viene svolta in base a:\nLa classificazione dei muscoli in \"volontari\" e \"involontari\" \u00e8 strettamente connessa alla tipologia del tessuto muscolare: le fibre muscolari infatti sono in genere \"striate\" nei muscoli volontari e \"lisce\" nei muscoli involontari. Il tessuto muscolare cardiaco fa invece eccezione: sebbene sia costituito da fibre muscolari striate \u00e8 costituito da muscoli involontari."}
{"id": "2351379", "revid": "729019", "url": "https://it.wikipedia.org/wiki?curid=2351379", "title": "Nick (Ungheria)", "text": "Nick \u00e8 un comune dell'Ungheria di 549 abitanti (dati 2001). \u00c8 situato nella provincia di Vas."}
{"id": "2351380", "revid": "121342719", "url": "https://it.wikipedia.org/wiki?curid=2351380", "title": "Marcio Veloz Maggiolo", "text": "Biografia.\nFra i vari premi che ha ricevuto il pi\u00f9 prestigioso \u00e8 quello del 1996, il Premio nazionale di letteratura. Le sue opere hanno tutte le stesse ambientazioni: un quartiere di Santo Domingo, Villa Francisca nel XX secolo.\n\u00c8 morto nella primavera del 2021, vittima del Covid-19."}
{"id": "2351381", "revid": "767487", "url": "https://it.wikipedia.org/wiki?curid=2351381", "title": "Ny\u0151g\u00e9r", "text": "Ny\u0151g\u00e9r \u00e8 un comune dell'Ungheria di 347 abitanti (dati 2001). \u00c8 situato nella provincia di Vas."}
{"id": "2351383", "revid": "729019", "url": "https://it.wikipedia.org/wiki?curid=2351383", "title": "Olaszfa", "text": "Olaszfa \u00e8 un comune dell'Ungheria di 492 abitanti (dati 2001). \u00c8 situato nella provincia di Vas."}
{"id": "2351385", "revid": "767487", "url": "https://it.wikipedia.org/wiki?curid=2351385", "title": "Orfalu", "text": "Orfalu \u00e8 un comune dell'Ungheria di 65 abitanti (dati 2001). \u00c8 situato nella provincia di Vas."}
{"id": "2351390", "revid": "729019", "url": "https://it.wikipedia.org/wiki?curid=2351390", "title": "\u00d6lb\u0151", "text": "\u00d6lb\u0151 \u00e8 un comune dell'Ungheria di 761 abitanti (dati 2001). \u00c8 situato nella provincia di Vas."}
{"id": "2351393", "revid": "198277", "url": "https://it.wikipedia.org/wiki?curid=2351393", "title": "Associazione Sportiva Dilettantistica Cairese", "text": "L'Associazione Sportiva Dilettantistica Cairese \u00e8 una societ\u00e0 calcistica di Cairo Montenotte, principale club calcistico della Val Bormida nonch\u00e9 uno dei pi\u00f9 importanti della provincia di Savona. Milita nella Eccellenza Liguria, quinta divisione del campionato italiano di calcio, primo livello regionale.\n\u00c8 stata fondata nel 1919 ed affiliata alla F.I.G.C. dal 1941. Tra il 1981 e il 1985, vincendo tre campionati in cinque anni sotto la presidenza di Cesare Brin (asceso ai vertici societari nel 1977), sal\u00ec dalla Prima Categoria fino alla Serie C2. \nIl campo da gioco della Cairese \u00e8 lo stadio comunale \"Cesare Brin\" che, inaugurato il 25 agosto 1985, con la disputa della gara di Coppa Italia di Serie C Cairese- (2-1), ha una capienza di 2 5000 spettatori e il fondo in erba naturale. I colori sociali sono il giallo e il blu.\nDa segnalare la prima e unica presenza della Cairese nella schedina Totocalcio: era il concorso 38 del 23 marzo 1986 (Cairese-Entella 2-2)."}
{"id": "2351397", "revid": "110157", "url": "https://it.wikipedia.org/wiki?curid=2351397", "title": "\u00d3lmod", "text": "\u00d3lmod \u00e8 un comune dell'Ungheria di 108 abitanti (dati 2009). \u00c8 situato nella provincia di Vas."}
{"id": "2351398", "revid": "767487", "url": "https://it.wikipedia.org/wiki?curid=2351398", "title": "Ostffyasszonyfa", "text": "Ostffyasszonyfa \u00e8 un comune dell'Ungheria di 919 abitanti (dati 2001). \u00c8 situato nella provincia di Vas."}
{"id": "2351400", "revid": "729019", "url": "https://it.wikipedia.org/wiki?curid=2351400", "title": "Guiderocchi", "text": "I Guiderocchi sono stati una nobile famiglia italiana originaria di Ascoli Piceno, nelle Marche.\nStoria della famiglia.\nDivenuta famosa nel corso della propria storia per alcuni dolorosi episodi del Medioevo ascolano, i Guiderocchi si sono schierati da sempre nella fazione ghibellina della citt\u00e0 di Ascoli, appartenente allo Stato Pontificio e quindi guelfa.\nOrigini.\nFra il 1054 e il 1069 sono attestate alcune donazioni di territori e castelli ai vescovi di Ascoli Piceno da parte di due fra i pi\u00f9 antichi avi della famiglia: Trasmondo e Sciolfo Guiderocchi; tale beneficenza venne fatta testualmente \"per esser gentil'huomini pii e devoti\". Allo stesso modo avvenne che, anni dopo, Giovanni Guglielmo Guiderocchi don\u00f2 e vendette ai rappresentanti ecclesiastici nel Piceno alcuni possedimenti presso Montecalvo e Colloto, nel circondario della citt\u00e0 di Ascoli. Presumibilmente, si pu\u00f2 immaginare che simili donazioni fossero la prassi comune all'epoca per entrare nelle grazie del potere temporale del Papa\nPur non essendo attestata una data certa, \u00e8 noto che dal 1300 nei documenti regi della provincia di Ascoli Piceno \u00e8 segnalata la presenza di una certa famiglia Guiderocchi.\nDifatti, nel 1435 un altro Giovanni Guglielmo Guiderocchi viene insignito dall'allora pontefice Eugenio IV del titolo di feudatario, signore di alcuni territori nei pressi di Spinetoli.\nEsperienza mercenaria e prima tirannide.\nTommaso Guiderocchi, figlio di Giovanni Guglielmo, fu padrone della Rocca di Morro, allora possedimento ascolano, e comandante di una guarnigione a difesa del castello e della stessa citt\u00e0. Cavaliere mercenario, dal 1450 al 1458 combatt\u00e9 sotto le insegne dello Stato Pontificio. Fu inoltre amico di san Giacomo della Marca.\nNel 1458 Giosia Acquaviva, nobile al servizio del Re di Napoli, conquista la vicina Colonnella, altro possedimento ascolano; alcuni abitanti del luogo che avevano strenuamente difeso il borgo, si rifugiarono presso la rocca di Tommaso. Tuttavia, l'asilo offerto agli abitanti di Colonnella provoc\u00f2 la marcia delle truppe guidate da Giosia Acquaviva verso la Rocca di Morro; Giosia chiede che gli vengano consegnati gli esuli di Colonnella, ma Tommaso Guiderocchi si rifiuta, subisce la distruzione della rocca e viene deportato assieme a suo figlio Astolfo, diciottenne.\nFerdinando II, allora Re di Napoli e signore di Giosia Acquaviva, viene a conoscenza della cattura di Tommaso Guiderocchi, ottenendo dal prigioniero che combattesse al proprio soldo in cambio della libert\u00e0 sua e del figlio Astolfo.\nCos\u00ec, Tommaso Guiderocchi partecip\u00f2 alle dispute per la successione al trono di Napoli, riuscendo a stringere numerosi legami con la monarchia napoletana e l'aristocrazia campana.\nRientrato in Ascoli Piceno, combatt\u00e9 fra il 1484 e il 1487 nella guerra contro Fermo.\nLa figlia di Tommaso Guiderocchi, Flavia, venne educata dal padre alla vita militare e, stando alle cronache dell'epoca, capeggi\u00f2 addirittura una compagine di Ascoli Piceno contro il castello di Controguerra, dominio piceno occupato dal Duca di Atri nel 1459.\nRientro e seconda tirannide.\nFra il 1484 e il 1488 le ricchezze e le propriet\u00e0 della famiglia Guiderocchi si fecero imponenti: l'attivit\u00e0 di mercenario di Tommaso Guiderocchi aveva concesso visibilit\u00e0, guadagni e legami d'amicizia con la nobilt\u00e0 del sud Italia. Inoltre, la morte del fratello di Tommaso, Nello Guiderocchi, consent\u00ec ai suoi familiari di ereditare numerosi beni legati all'arcidiaconato ascolano.\nNel 1488 muore Tommaso Guiderocchi e suo figlio Astolfo ne eredita le propriet\u00e0, il retaggio militare e l'impegno politico.\nDi famiglia ghibellina, fu a capo del governo di Ascoli Piceno, subendo nel 1498 l'incendio del palazzo di famiglia nel centro della citt\u00e0, dato alle fiamme da alcuni dissidenti di parte guelfa. L'attacco, tipico del contesto delle lotte cittadine fra guelfi e ghibellini, fu tale da costringere la famiglia Guiderocchi a ritirarsi da Ascoli Piceno, esule presso il Regno di Napoli.\nDa l\u00ec ripart\u00ec alla volta dell'ascolano nel 1501, guidando oltre un centinaio di uomini, in gran parte mercenari o fuoriusciti di parte ghibellina; occup\u00f2 dapprima alcuni territori dell'attuale provincia di Ascoli Piceno ( Castorano, Spinetoli, Monsanpolo ), gettandosi poi all'assalto della citt\u00e0 nell'aprile dello stesso anno. Le incursioni nei possedimenti di Ascoli non furono tuttavia sufficienti a garantirgli la capitolazione della citt\u00e0, che si difese strenuamente e lo costrinse ad abbandonare ogni desiderio di conquista.\nIl fallimento dell'impresa di Astolfo Guiderocchi mise in allarme gli Anziani ascolani, che evidentemente avevano percepito la passata esperienza di governo del Guiderocchi come una tirannide. Fu cos\u00ec che l'anno seguente Ascoli Piceno decise di abbandonare l'indipendenza dal controllo pontificio, ottenuta nel 1482 dal papa Sisto IV attraverso la Libert\u00e0 Ecclesiastica, passando nuovamente sotto l'egida dello Stato Pontificio.\nNel 1504 la citt\u00e0 Ascoli Piceno venne infestata dalla peste e la popolazione decimata. L'occasione fu propizia per il rientro in citt\u00e0 di Astolfo Guiderocchi e dei fuoriusciti ghibellini che sbaragliarono le difese guelfe e fecero strage di quasi tutti i capifamiglia ascolani, restaurando di fatto il governo tirannico esercitato dalla fino al 1498. Inizialmente il cardinale e legato della Marca Alessandro Farnese tent\u00f2 d'organizzare un raggruppamento di soldatesche radunate da tutto il territorio delle Marche e perfino dalla storica citt\u00e0 rivale di Ascoli Piceno, Fermo; l'adunata non fu per\u00f2 tale da convincere il cardinale a tentare di riconquistare la citt\u00e0. Si prefer\u00ec cercare di pacificare i dissidi cittadini e cercare di ricucire la pesante frattura fra le famiglie guelfe e ghibelline, stabilendo cos\u00ec nel 1505 la legittimit\u00e0 del ritorno della famiglia Guiderocchi nell'ascolano.\nEsilio.\nSempre nello stesso anno, a distanza di pochi mesi dalla riconferma del rientro ad Ascoli Piceno della fuoriuscita compagine dei Guiderocchi, Gian Tosto, uno dei due figli di Astolfo, resta coinvolto assieme ad alcuni coetanei in uno scontro armato fra guelfi e ghibellini; l'episodio ebbe come sfondo il Palazzo dei Capitani e vide infine la morte di alcuni giovani di parte guelfa.\nL'accaduto dest\u00f2 la reazione dell'allora governatore pontificio Raniero de' Ranieri, che fece rapporto a papa Giulio II, il quale ordin\u00f2 l'arresto di Astolfo Guiderocchi, che venne imprigionato nella Rocca di Ravaldino, a Forl\u00ec; sfuggirono alla cattura i figli di Astolfo, che abbandonarono la citt\u00e0 assieme ad un nutrito stuolo di fedelissimi. Venne confiscata ogni propriet\u00e0 della famiglia e la stessa cittadinanza di Ascoli venne defraudata di ogni potest\u00e0 sul contado piceno. Simili provvedimenti vennero adottati a causa dell'intervento di numerose persone vicine alla fazione dei Guiderocchi durante la cattura di Astolfo.\nNonostante la perdita di ogni autorit\u00e0 sulla citt\u00e0, i Guiderocchi godevano ancora di forti amicizie all'interno di Ascoli e ricevevano anche numerosi appoggi esterni, sia dalla corte di Francia - che si augurava che la cittadina marchigiana uscisse dal controllo papale per entrare in quello francese - che dal Regno di Napoli, ancora fortemente legato alla famiglia Guiderocchi per via dei servizi militari offerti quasi cinquanta anni prima dal nonno dei due eredi Guiderocchi. Simili amicizie permisero a Gian Tosto e Gian Francesco Guiderocchi di provare a rientrare in citt\u00e0 pi\u00f9 volte.\nIl primo tentativo avvenne nel 1508, grazie al supporto di alcuni esponenti del governo cittadino; tuttavia la congiura fall\u00ec ed i fautori del colpo di mano vennero brutalmente giustiziati per le vie di Ascoli Piceno.\nDue anni dopo, nel 1510, Gian Tosto guid\u00f2 un piccolo esercito di uomini di ventura raccolti fra le Marche e l'Abruzzo, cercando di entrare in citt\u00e0 con la forza; il tentativo non riusc\u00ec e nello scontro lo stesso Gian Tosto perse la vita.\nLa fazione ghibellina e lo stesso Gian Francesco Guiderocchi si rifugiarono cos\u00ec nella provincia di Ascoli fino al 1516, precisamente ad Appignano ed Offida. Da qui continuarono a ricevere supporto economico e militare sia dal Regno di Francia che da alcuni dei cardinali scismatici del conciliabolo di Pisa, ciascuno deciso a sfruttare la particolare situazione politica per destabilizzare il controllo dello Stato Pontificio nel marchigiano.\nFra il 1513 ed il 1514 Gian Francesco cerc\u00f2 di ritornare ad insediarsi ad Ascoli Piceno per almeno altre due volte, fallendo in entrambe le azioni. I continui assalti alla citt\u00e0 videro l'opposizione del nuovo pontefice, Leone X, che ordin\u00f2 di continuare ad organizzare la resistenza ai rivoltosi ghibellini e di far rispettare le istanze d'esilio imposte ai componenti della famiglia Guiderocchi.\nRiconciliazione.\nSul finire del 1515, ormai stanco per le continue lotte - intestine e non - il Consiglio degli Anziani di Ascoli dispose che la famiglia Guiderocchi fosse riammessa in citt\u00e0 con l'approvazione papale ed il pagamento d'un'ammenda di 6.000 ducati d'oro.\nDopo dieci anni di prigionia, Astolfo Guiderocchi rientra in citt\u00e0 assieme al figlio Gian Francesco, prendendo successivamente parte al Consiglio degli Anziani fino al 1518, anno della propria morte.\nLa famiglia si estinse poco prima del 1668 con la morte di Dorothea di Tito Guiderocchi moglie di Ludovico di Giovan Francesco Saladini.\nStrinse alleanza familiare con la pi\u00f9 alta nobilt\u00e0 italiana ed ascolana:conti Saladini di Ascoli, conti Mucciarelli di Ascoli, estinti nei M.si Delfico da cui i M.si e Conti De Filippis D\u00e8lfico (vedi www.defilippis-delfico.it e centrostudidelfico.org e vari discendenti tra i quali i conti Rosati di Monteprandone De Filippis D\u00e8lfico), nei conti Simonetti, conti Parisani, M.si Malaspina, Neroni ecc.\ndiamo la discendenza da Diana Guiderocchi, figlia di ASTOLFO I Seniore: sposata Sgariglia da cui Gasperotto Sgariglia, da cui Vincenzo Sgariglia da cui Ippolita Sgariglia da cui Brandimarte PARISANI da cui Celio Parisani, da cui Emilio Parisani, da cui Tecla Parisani da cui Flavio MUCCIARELLI da cui Oderigo MUCCIARELLI da cui DIOMIRA MUCCIARELLI in DELFICO da cui i DE FILIPPIS DELFICO.\nTorquato Tasso ed i Guiderocchi.\nMorto nel 1550, Astolfo Guiderocchi, nipote dello stesso Astolfo che per due volte govern\u00f2 la citt\u00e0 di Ascoli Piceno, stabil\u00ec per via testamentaria che le sue due figlie, Aurelia e Francesca, fossero date in sposa rispettivamente a Vincenzo Sgariglia, nobile dell'Ascolano, ed al cugino Guido Guiderocchi. Le decisioni testamentarie di Astolfo trovarono per\u00f2 l'opposizione irremovibile della moglie Drusolina, che ostacol\u00f2 soprattutto il matrimonio della figlia Aurelia, tanto da rendere necessario l'intervento decisionale del collegio dei Cardinali di Roma, che stabil\u00ec che la bambina, allora tredicenne, fosse mandata presso la corte di Guidobaldo II della Rovere, duca di Urbino.\nNel 1557 raggiunge la corte di Urbino Torquato Tasso al seguito del padre, Bernardo Tasso; il poeta \u00e8 coetaneo di Aurelia Guiderocchi, essendo nati entrambi nel 1544.\nLo storico e scrittore Gianfranco Salvi suppone che nella Gerusalemme liberata sia possibile individuare qualche rassomiglianza fra le vicende che coinvolsero la famiglia Guiderocchi fra XV e XVI secolo ed alcuni personaggi del poema. L'ipotesi parte dal presupposto che, sebbene ci\u00f2 non sia attestato da nessuna fonte storica, Aurelia Guiderocchi e Torquato Tasso, coetanei, ospiti presso la corte d'Urbino ed accomunati entrambi da dolorose vicende di vita, si siano incontrati, abbiano stretto amicizia e siano stati cos\u00ec in confidenza da raccontare ciascuno la propria storia all'altro. \nQuindi, lo storico va ad individuare quali siano le possibili similitudini da riscontrare nell'opera del Tasso:"}
{"id": "2351401", "revid": "729019", "url": "https://it.wikipedia.org/wiki?curid=2351401", "title": "\u0150rimagyar\u00f3sd", "text": "\u0150rimagyar\u00f3sd \u00e8 un comune dell'Ungheria di 183 abitanti (dati 2001). \u00c8 situato nella provincia di Vas."}
{"id": "2351403", "revid": "59975", "url": "https://it.wikipedia.org/wiki?curid=2351403", "title": "Hardest Town", "text": ""}
{"id": "2351404", "revid": "767487", "url": "https://it.wikipedia.org/wiki?curid=2351404", "title": "Oszk\u00f3", "text": "Oszk\u00f3 \u00e8 un comune dell'Ungheria di 698 abitanti (dati 2001). \u00c8 situato nella provincia di Vas."}
{"id": "2351405", "revid": "1776051", "url": "https://it.wikipedia.org/wiki?curid=2351405", "title": "The Hardest Town", "text": "The Hardest Town \u00e8 il quinto album dei Rhino Bucket, uscito il 5 maggio 2009 per l'etichetta discografica Acetate Records."}
{"id": "2351407", "revid": "1906976", "url": "https://it.wikipedia.org/wiki?curid=2351407", "title": "Montursi", "text": "Montursi (\"Mendurse\" in dialetto locale, o \"Murgia\" come comunemente \u00e8 denominata l'intera contrada) \u00e8 una frazione del comune di Gioia del Colle, nella citt\u00e0 metropolitana di Bari, di circa 700 abitanti.\nI comuni limitrofi sono Castellaneta (TA), Laterza (TA), Matera, Mottola (TA), Santeramo in Colle (BA).\nGeografia fisica.\nTerritorio.\nMontursi si trova sulla strada provinciale tra Gioia e Laterza, alle pendici della Murgia in un territorio dal rilievo aspro caratterizzato dalla presenza di numerose aree boscose (quercia, fragno, roverella), e pinete, in quella di Montursi \u00e8 ubicata la chiesetta di San Giuseppe lavoratore nella quale dal 1959 si festeggia il primo maggio l'omonima festa.\nLa suddetta pineta negli ultimi anni si \u00e8 arricchita della presenza di un'area attrezzata per pic-nic, di un parco giochi e di un percorso ginnico. \nNella pineta sono presenti le strutture che una volta ospitavano la scuola elementare e l'ufficio postale oggi usati come luogo di incontro nelle tradizionali festivit\u00e0. Sempre in questa pineta \u00e8 ubicato il pozzo artesiano usato come fonte di approvvigionamento d'acqua per gli usi agricoli.\nMontursi, a un'altitudine di oltre 400 metri, rappresenta la zona pi\u00f9 alta del comune di Gioia del Colle.\nLa peculiarit\u00e0 del territorio, posto tra parco nazionale dell'Alta Murgia e Parco delle Gravine, \u00e8 quella di rappresentare la sintesi caratterizzante l'intero agro murgiano, ove accanto alla tipica pseudosteppa che contraddistingue le colline dell'agro, dette Toppe, alle manifestazioni carsiche (lama gravina e grotte) e alle aree boscose ben si inseriscono le secolari fatiche dei contadini che hanno reso fertile la terra aspra con dissodamenti, e accogliente il territorio con la costruzione delle numerose masserie e case rurali.\nDa segnalare lo jazzo nella pineta di Grottacaprara, dalla quale si pu\u00f2 raggiungere la suggestiva Gravina Del Porto.\nIl territorio \u00e8 costellato di numerose masserie e aziende agricole che vengono a caratterizzare la tipica organizzazione dell'agro in numerose contrade (Toppe di Montursi, Grottacaprara, Lamie Nuove, Murgia Faccia Rossa, Murgia FraGennaro, Purgatorio, Masseria del Porto, la corte del conte Laterza).\nFlora e fauna.\nSpecie protette sono il falco naumanni(grillaio) e l'orchidea.\nNumerose volpi, ricci, donnole e numerose specie di uccelli.\nCuriosit\u00e0 Storiche.\nIl 12 ottobre 1957 il Commissario Prefettizio di Gioia delibera la concessione gratuita di terreno di propriet\u00e0 comunale per la costruzione di una Chiesa Parrocchiale, casa canonica e opere parrocchiali in Contrada Montursi.\nIn detta contrada infatti risiedevano circa 3000 persone e parte della zona era stata da poco rimboschita. A febbraio del 1959 il Commissario Prefettizio di Gioia Emanuele Loperfido delibera un contributo di \u00a3. 300.000 per l'erigenda chiesa di S. Giuseppe.\nIl 22 giugno del 1959 dal Commissario Prefettizio di Gioia \u00e8 approvata la misura finale dei lavori di costruzione dell'edificio destinato a sede dello Stato Civile in Contrada Murgia.\nL'area infatti risulta essere stata abitata fin dal paleolitico, lo testimonia il ritrovamento di una trentina di sepolcri dolmenici databili XIII-XII secolo a.C., del tipo: tomba a galleria dolmenica, sepolcro dolmenico a tumulo con cella rettangolare, cella pseudodolmenica. La Castelluccia \u00e8 un insediamento risalente al VI secolo a.C.; florido in et\u00e0 ellenistica \u00e8 decaduto in et\u00e0 romana.\nEconomia.\nL'economia si basa soprattutto sull'allevamento di bovini e sulla produzione di latte, che regge l'industria casearia di Gioia del Colle nella produzione della famosa mozzarella. \nLe coltivazioni predominanti sono a foraggio, tipica \u00e8 la coltivazione di olive, mandorle e ciliegie.\nNon manca il turismo, soprattutto nella stagione estiva, per la presenza di numerose seconde case, alcuni bed and breakfast e pizzerie.\nFestivit\u00e0 e Sagre.\n1\u00ba maggio - San Giuseppe Lavoratore La festivit\u00e0, assai rinomata, richiama ogni anno migliaia di persone, che approfittano dell'aria salubre della \npineta. La festa in onore del santo \u00e8 ormai un appuntamento che inaugura ogni anno la stagione estiva. La festa, pur avendo radici immemorabili, \u00e8 stata istituita nel 1959 con la costruzione della chiesa voluta da don Franco di Maggio anche come contrappeso alla manifestazione \"laica\" che nello stesso giorno si teneva in piazza XX Settembre a Gioia del Colle.\nAgosto - Sagra del Pupo fritto, negli ultimi anni sponsorizzata dal Comitato locale \u00e8 diventata un appuntamento immancabile."}
{"id": "2351408", "revid": "110157", "url": "https://it.wikipedia.org/wiki?curid=2351408", "title": "Pankasz", "text": "Pankasz \u00e8 un comune dell'Ungheria di 485 abitanti (dati 2001). \u00c8 situato nella provincia di Vas."}
{"id": "2351409", "revid": "729019", "url": "https://it.wikipedia.org/wiki?curid=2351409", "title": "P\u00e1csony", "text": "P\u00e1csony \u00e8 un comune dell'Ungheria di 313 abitanti (dati 2001). \u00c8 situato nella provincia di Vas."}
{"id": "2351413", "revid": "123830989", "url": "https://it.wikipedia.org/wiki?curid=2351413", "title": "Poerio Mascella", "text": "Carriera.\nDebutta nella Serie C 1969-1970 con la maglia del , disputando con questa squadra anche i due campionati successivi di terza serie. In seguito si trasferisce al , dove per\u00f2 in due stagioni di Serie B colleziona appena 3 presenze. Seguono altri due campionati in Serie C, da titolare, con le maglie di e .\nPoi disputa quattro stagioni consecutive in Serie B, ciascuna disputando tutte le 38 gare a disposizione: nel 1976-77 milita nelle file del , mentre nei tre tornei successivi difende i pali della .\nAll'inizio della stagione 1980-1981 viene ingaggiato come estremo difensore della , che nell'occasione disputa il suo primo e fin qui unico campionato nella massima categoria. Anche in quel torneo, composto da 30 partite, Mascella risulta sempre presente, fatto che lo rende il giocatore pi\u00f9 presente in Serie A con la compagine toscana. Resta con la societ\u00e0 arancione anche dopo la retrocessione tra i cadetti, per poi disputare nella stessa categoria i due campionati successivi, ma con la maglia del .\nConclude la carriera con il nel 1985, disputando 8 incontri come secondo di Luigi Imparato e conquistando la promozione in Serie A. In carriera ha totalizzato complessivamente 30 presenze in Serie A, e 218 presenze in Serie B.\nDopo il ritiro, dal 2009 fino ad agosto 2010 \u00e8 stato il consulente tecnico della Ternana, svolgendo in seguito attivit\u00e0 di \"scouting\" per il ."}
{"id": "2351416", "revid": "235890", "url": "https://it.wikipedia.org/wiki?curid=2351416", "title": "Lap Steel", "text": ""}
{"id": "2351418", "revid": "125284012", "url": "https://it.wikipedia.org/wiki?curid=2351418", "title": "Val Versa", "text": "La Val Versa \u00e8 una valle dell'Appennino ligure lunga circa e formata dall'omonimo torrente situata tra le province di Pavia, nella quale ricade la quasi totalit\u00e0 della sua estensione, e Piacenza.\nGeografia fisica.\nLa val Versa \u00e8 formata dall'omonimo torrente che nasce nei pressi di Moncasacco, frazione del comune di Alta Val Tidone, sul confine con il comune di Colli Verdi, segnando per un breve tratto il confine provinciale, e che, in seguito, scorre interamente in provincia di Pavia fino a Stradella, dove il torrente inizia il suo breve corso nella pianura Padana.\nConfina a est con la val Bardonezza e la val Tidone, a ovest con la valle Scuropasso e a sud ancora con la val Tidone.\nLa valle presenta una forma allungata con estensione da sud a nord e si sviluppa dal punto di vista altimetrico tra i 100 della zona di Stradella e i 670 m s.l.m.\nLa parte meridionale della valle presenta un aspetto montuoso e collinare ed \u00e8 soggetta a forti fenomeni di erosione i quali possono portare alla formazione di frane e spiegano la presenza di diversi calanchi. Al contrario, l'estremit\u00e0 nord della vallata \u00e8 caratterizzata da un pi\u00f9 modesto fenomeno erosivo e presenta pendii dall'andamento piuttosto morbido.\nLa valle \u00e8 composta principalmente da rocce flysch calcareo-marnoso-argillose e, in misura minore, da rocce marnoso-argillose nelle quali sono presenti, localmente, elementi sabbiosi o arenaci. Nella parte pi\u00f9 meridionale si trovano formazioni simili alle arenarie di Ranzano, mentre nei pressi dello sbocco in pianura si trovano esempi di conglomerati di Cassano Spinola e formazioni gessoso-solforifere.\nTra i rilievi presenti nella valle si trova il monte Azzolo (323 m s.l.m.) situato sullo spartiacque con la valle Scuropasso.\nIdrografia.\nIl corso d'acqua principale della valle \u00e8 il torrente Versa, lungo e con un bacino idrografico di circa .\nStoria.\nIn epoca pre-romana la val Versa, cos\u00ec come l'intero Oltrep\u00f2 Pavese, fu abitato dai liguri, i quali introdussero la coltivazione del vino nella zona. Dopo essere stata teatro anche della presenza etrusca, a partire dal IV secolo a.C. la valle venne abitata dai galli, prima di entrare a far parte dei domini di Roma entro il II secolo a.C.. In et\u00e0 longobarda la valle fu parte di un ampio feudo che includeva anche le limitrofe vallate del Bardonezza e dello Scuropasso, nonch\u00e9 alcuni territori situati in pianura, come Portalbera, e che, forse, era governata agli Estensi. Al contrario, nello stesso periodo, l'alta valle fu soggetta al dominio dell'abbazia di San Colombano di Bobbio. \nParecchi centri della valle, tra cui Montescano, Montecalvo Versiggia e Golferenzo sono citati all'interno dell'atto redatto l'8 agosto 1164 dall'imperatore Federico Barbarossa, il quale concedeva questi centri, con le relative regalie alla citt\u00e0 di Pavia. Nel 1250 l'appartenenza della vallata, nonch\u00e9 dell'intero Oltrep\u00f2, al contado di Pavia fu confermata da un documento in cui sono citati diversi centri tra cui Canevino, Montecalvo e Volpara.\nDopo il 1359, a seguito della caduta di Pavia, la vallata entr\u00f2 a far parte del ducato di Milano, guidato dalle famiglie Visconti e, in seguito, Sforza. Nel 1521 la zona di Moncasacco, a differenza di tutto il resto della valle, venne distaccata dal ducato di Milano entrando a far parte, insieme al territorio piacentino, dello Stato della Chiesa, entrando a far parte, poi, nel 1545, del ducato di Parma e Piacenza. Eccetto la zona di Moncasacco, l'intera valle segu\u00ec il destino milanese fino al 1743 quando, con la firma del trattato di Worms entr\u00f2 a far parte del regno di Sardegna, nella neocostituita provincia di Voghera. Lo stesso trattato assegnava al regno di Sardegna anche il ducato di Parma e Piacenza, quindi, per la prima volta da circa due secoli, l'intera valle ritorn\u00f2 ad essere soggetta alla stessa entit\u00e0 statale. Nonostante il trattato di Aquisgrana firmato nel 1748 prevedesse il ritorno del ducato di Parma e Piacenza alla casa Borbone, la zona di Moncasacco rimase parte del regno di Sardegna. Dopo l'et\u00e0 napoleonica Moncasacco fu aggregato al comune di Caminata, entrando a far parte della provincia di Bobbio Con l'unit\u00e0 d'Italia tutta la valle entr\u00f2 a far parte della provincia di Pavia, che comprendeva le disciolte province di Bobbio e Voghera.\nNel 1923, nell'ambito della soppressione del circondario di Bobbio, Moncasacco, come parte del comune di Caminata, entr\u00f2 a far parte della provincia di Piacenza. Nel 1936 Moncasacco, che nel frattempo era entrato a far parte del comune di Nibbiano dopo la soppressione del comune di Caminata, venne aggregato al comune di Pometo, tornando cos\u00ec a far parte della provincia di Pavia Con la ricostituzione del comune di Caminata, avvenuta nel 1950, Moncasacco torn\u00f2 a far parte della provincia di Piacenza, tornando ad essere amministrativamente separato dal resto della valle.\nEconomia.\nL'attivit\u00e0 economica principale dell'intera vallata \u00e8 la viticoltura che, da sola, occupa pi\u00f9 del 50% dell'intera superficie valliva, qualificando la valle come una delle pi\u00f9 vocate al comparto dell'intero Oltrep\u00f2 Pavese. L'intero territorio, compresa la parte situata in provincia di Piacenza, a seguito di una modifica del disciplinare avvenuta nel 1992, \u00e8 parte della zona DOC e DOCG dell'Oltrep\u00f2 Pavese. Tra i vini prodotti ci sono la Barbera, la Bonarda, Pinot nero e Pinot Grigio.\nInfrastrutture e trasporti.\nStrade.\nLa strada principale della valle \u00e8 la strada provinciale 201 Stradella-Zavattarello che risale la val Versa, e, poi, raggiunge la ex strada statale 412 della Val Tidone nel comune di Zavattarello dopo aver superato il passo del Carmine.\nLa valle \u00e8 interessata da altre strade provinciali tra cui la strada provinciale 40 Santa Maria della Versa - Volpara e la sua diramazione per Canevino, la strada provinciale 41 Santa Maria della Versa - Golferenzo e la sua diramazione per Volpara, la strada provinciale 42 Santa Maria della Versa - Pizzofreddo, la strada provinciale 43 Roncole - Mont\u00f9 Beccaria - San Damiano al Colle, la strada provinciale 45 dell'Acqua Calda e le sue diramazioni per Stradella e Beria, la strada provinciale 59 di Rossarola, la strada provinciale 72 Molinello-Colombato, la strada provinciale 153 Golferenzo - Pizzofreddo, la strada provinciale 160 Bivio SP59 Rossarola - Bivio per Volpara, la strada provinciale 162 Molino - Bosco Casella - Sannazzaro - Begoglio, la strada provinciale 164 Santa Maria della Versa - Villanova Castelrotto, la strada provinciale 172 di Donelasco, la strada provinciale 189 di Cavallante e la strada provinciale 209 della Versiggia. Nel territorio piacentino si trova la strada provinciale 59 di Moncasacco.\nTranvie.\nNel 1914 la Societ\u00e0 per le Ferrovie del Ticino ottenne la concessione per il prolungamento della tranvia Voghera-Stradella fino a Santa Maria della Versa, tuttavia, a causa dello scoppio della prima guerra mondiale, la tratta non venne mai realizzata.\nNel 1926 fu data in concessione alla societ\u00e0 Societ\u00e0 Anonima Tranvia Elettrica Stradella-Santa Maria della Versa la realizzazione e la gestione di una tranvia elettrica che collegasse Stradella a Santa Maria della Versa; la linea fu, poi, inaugurata nel 1929. La linea, dedicata sia al trasporto passeggeri che alle merci, in prevalenza vino, rimase attiva fino al 1956.\nAmministrazione.\nLa val Versa appartiene amministrativamente ai comuni di Alta Val Tidone, Canneto Pavese, Castana, Colli Verdi, Golferenzo, Montecalvo Versiggia, Montescano, Mont\u00f9 Beccaria, Santa Maria della Versa, Stradella e Volpara. Alta Val Tidone, Golferenzo, Mont\u00f9 Beccaria e Volpara si trovano sulla sponda destra del torrente, Montecalvo Versiggia, Castana e Canneto Pavese sulla sponda sinistra, mentre i territori di Colli Verdi, Santa Maria della Versa e Stradella includono porzioni su entrambe le sponde del Versa. Tra i capoluoghi comunali, gli unici a non ricadere nel territorio vallivo sono Nibbiano e Pometo, capoluoghi rispettivamente dei comuni di Alta Val Tidone e Colli Verdi, situati entrambi in val Tidone, il secondo nei pressi dello spartiacque con la valle Scuropasso.\nFino al 2009 la porzione di valle ricadente nei comuni di Canevino, Canneto Pavese, Castana, Golferenzo, Montecalvo Versiggia, Montescano, Mont\u00f9 Beccaria e Santa Maria della Versa faceva parte della fascia bassa della comunit\u00e0 montana Oltrep\u00f2 Pavese, mentre Volpara faceva parte della fascia montana. Successivamente, con il riordino delle comunit\u00e0 montane lombarde, tutti questi comuni sono stati esclusi dall'appartenenza alla comunit\u00e0 montana. Con la costituzione del comune di Colli Verdi, a seguito di fusione del comune di Canevino con i comuni di Ruino e Valverde, che erano rimasti all'interno della comunit\u00e0 montana, il territorio vallivo ricadente nel nuovo comune, in precedenza appartenente al comune di Canevino, \u00e8 tornato a far parte della comunit\u00e0 montana.\nLa porzione di valle ricadente nel comune di Alta Val Tidone, ha fatto parte, tra il 2001 e il 2009, anno del suo scioglimento, della comunit\u00e0 montana valle del Tidone.\nNel territorio della valle sono presenti alcune unioni di comuni:"}
{"id": "2351420", "revid": "13261", "url": "https://it.wikipedia.org/wiki?curid=2351420", "title": "Comunit\u00e0 economica africana", "text": "La Comunit\u00e0 economica africana (in inglese: African Economic Community - AEC) \u00e8 un'organizzazione degli stati dell'Unione africana che costituisce la base per il mutuo sviluppo economico tra la maggioranza degli stati africani. Gli obiettivi dichiarati dell'organizzazione includono la creazione di aree di libero scambio, di unioni doganali, di un mercato unico, di una banca centrale e di una valuta comune, venendo cos\u00ec a creare un'unione economica e monetaria.\nPilastri dell'AEC.\nAttualmente esistono molteplici blocchi regionali in Africa, noti anche come comunit\u00e0 economiche regionali (Regional Economic Communities - RECs), molte delle quali hanno membri che si sovrappongono. I RECs consistono principalmente in blocchi commerciali che, in alcuni casi, prevedono anche la cooperazione politica e militare. La maggior parte di questi RECs costituiscono i \"pilastri\" dell'AEC, molti dei quali hanno una sovrapposizione di alcuni dei propri stati membri. A causa di questa alta proporzione nelle sovrapposizioni \u00e8 probabile che alcuni stati con partecipazioni multiple abbandonino alla fine uno o pi\u00f9 RECs. Alcuni di questi pilastri contengono inoltre sottogruppi con unioni doganali e/o monetarie pi\u00f9 ristrette.\nI pilastri e i corrispondenti sottogruppi sono i seguenti:\nAltri blocchi.\nAltri blocchi regionali africani, che non partecipano all'AEC (ma i cui membri possono far parte di altri blocchi regionali che partecipano), sono i seguenti:\nMembri:\n1 Sono elencati i soli membri africani della GAFTA.\nLa GAFTA \u00e8 il solo blocco attualmente non rimandato.\nObiettivi.\nL'AEC, fondata con il Trattato di Abuja, sottoscritto nel 1991 ed entrato in vigore nel 1994, prevedeva la realizzazione dei suoi obiettivi in sei stadi:\nStato di avanzamento dei singoli stadi.\n1 Membri che ancora non partecipano: Angola, Repubblica Democratica del Congo (trattative per l'adesione in corso), Eritrea, Etiopia, Seychelles (trattative per l'adesione in corso), Swaziland (in deroga finch\u00e9 la SACU non permetter\u00e0 allo Swaziland di aderire all'Area di Libero Scambio), Uganda (adesione prossima) \nStato di avanzamento complessivo.\n1 Non tutti i membri partecipano ancora.\n2 Telecomunicazioni, trasporti ed energia - Proposto.\n3 Le merci sensibili saranno coperte dal 2012.\nArea di libero scambio africana (AFTZ).\nL'Area di libero mercato africana (\"Africa Free Trade Zone\" - AFTZ) \u00e8 un'area di libero scambio annunciata il 22 ottobre 2008 al summit congiunto della Comunit\u00e0 di sviluppo dell'Africa meridionale (SADC), del Mercato comune dell'Africa orientale e meridionale (COMESA) e della Comunit\u00e0 dell'Africa orientale (EAC).\nSottoscrizione.\nI leader dei tre blocchi commerciali (COMESA, EAC e SADC), hanno annunciato lo storico accordo finalizzato alla creazione di un'unica area di libero scambio denominata Area di libero scambio africana, composta da 26 paesi con un PIL stimato pari a 624 miliardi di USD. La speranza \u00e8 che tale accordo faciliti l'accesso a mercati interni alla AFTZ e ponga fine ai problemi derivanti dal fatto che alcuni dei paesi membri della stessa appartengono a diversi gruppi regionali.\nL'Area di libero scambio africana annunciata al summit EAC-SADC-COMESA, noto anche come Summit AFTZ (\"AFTZ Summit\") e Summit Tripartito (\"Tripartite Summit\"), rappresenta la realizzazione effettiva di un sogno che risale a pi\u00f9 di cent'anni prima: la costituzione di un'area di scambio che si estende lungo il continente africano dal Cairo a Citt\u00e0 del Capo, dall'Egitto nell'Africa Settentrionale fino in fondo alla punta pi\u00f9 meridionale dell'Africa in Sudafrica. Questo fu il sogno immaginato da Cecil Rhodes e altri imperialisti britannici negli anni '90 del XIX secolo e che si manifestava in molteplici contesti e versioni, incluse, ma non solo, le idee di collegamenti stradali (la cosiddetta \"Cape to Cairo Road\"), ferroviari, telegrafici e commerciali tra Citt\u00e0 del Capo e Il Cairo.\nSebbene altre potenze, in particolare Germania e Portogallo, avessero colonie o sfere di influenza nelle zone contemplate dall'area commerciale tra Citt\u00e0 del Capo e Il Cairo, i principali beneficiari di tale unione sarebbero stati la Gran Bretagna e l'Impero britannico. La maggior differenza tra l'idea originaria e la sua attuale incarnazione \u00e8 che la Zona di libero scambio africana \u00e8 creata dagli stati africani per il mutuo vantaggio e sviluppo dei paesi membri, della loro popolazione e dell'intero continente africano, anzich\u00e9 essere un'area commerciale a beneficio della Gran Bretagna. Alla fine, la speranza \u00e8 che la AFTZ sia una componente chiave verso l'Unit\u00e0 africana e la realizzazione di un'Africa unita sotto l'egida dell'Unione africana.\nUn'altra importante differenza tra l'ideale originale e quella attuale \u00e8 che la AFTZ abbraccia un'area molto pi\u00f9 grande di quella che Cecil Rhodes avrebbe mai potuto immaginare. L'idea, oggi come allora, \u00e8 quella di un'area di libero scambio che si estende lungo l'intero continente da Citt\u00e0 del Capo in Sudafrica al Cairo in Egitto. Quella dei tempi di Rhodes avrebbe coinvolto al massimo una dozzina di paesi, mentre l'interpretazione corrente realizzata dalla AFTZ racchiude la maggior parte dell'Africa: quasi la met\u00e0 dei paesi (26 su 54), pi\u00f9 della met\u00e0 di produzione, commercio, popolazione, territorio e risorse. Se sfruttasse il suo potenziale diventando un'unione economica veramente integrata, la AFTZ potrebbe effettivamente competere con le altre unioni economiche, grazie alle vaste risorse naturali, agli enormi mercati, alla popolazione giovane e al grande know-how tecnico (concentrato soprattutto nella SADC in generale e nella Repubblica Sudafricana in particolare).\nOltre a risolvere la questione della doppia partecipazione di alcuni stati membri ai blocchi commerciali, a eliminare il problema della partecipazione degli stati membri anche ad altri programmi di cooperazione economica, politica e di difesa regionale, che potrebbero essere in competizione tra loro o minarsi l'un l'altro, l'Area di libero scambio africana si prefigge inoltre di rafforzare il potere contrattuale del blocco nella negoziazione di operazioni di respiro internazionale. Gli analisti ritengono che l'accordo relativo all'Area di libero scambio africana aiuter\u00e0 il commercio intraregionale e stimoler\u00e0 la crescita.\nLa AFTZ \u00e8 considerata un passo fondamentale nell'implementazione della AEC, come organizzazione degli stati dell'Unione africana che stabilisca le basi per il mutuo sviluppo economico tra la maggioranza degli stati africani. Gli obiettivi statutari della AEC includono la creazione di aree di libero scambio, di unioni doganali, di un mercato unico, di una banca centrale e di una valuta comune, venendo cos\u00ec a stabilire un'unione economica e monetaria per l'Unione africana.\nI blocchi commerciali.\nI tre blocchi commerciali che si sono accordati per costruire la AFTZ (COMESA, EAC e SADC), sono gi\u00e0 consolidati e coprono un'ampia variet\u00e0 di territori, sistemi economici, sistemi politici, nonch\u00e9 di popoli diversificati: gli arabi a nord; gli stati monolitici dell'Africa subsahariana nel mezzo; i paesi africani multirazziali a est e a sud, comprendenti un significativo numero di africani europei (africani discendenti dalle razze caucasiche dell'Europa), di africani asiatici (inclusi indiani, cinesi e altri gruppi asiatici), cos\u00ec come di africani di colore (gli africani di razza mista ammontano a milioni in Sudafrica).\nMolti dei membri dei tre blocchi commerciali si sovrappongono, con diversi paesi appartenenti a pi\u00f9 di un blocco cos\u00ec come ad altre alleanze, sia interne sia esterne ai tre blocchi.\nMercato comune dell'Africa orientale e meridionale (COMESA).\nLa genesi del Mercato comune dell'Africa orientale e meridionale (COMESA) risale alla met\u00e0 degli anni sessanta. L'idea di cooperazione economica regionale ricevette un considerevole impeto dallo stato di eccitazione e ottimismo che caratterizz\u00f2 il periodo post-indipendenza nella maggior parte dell'Africa. Lo stato d'animo di allora era di solidariet\u00e0 e fiducia collettiva panafricane, nate da un destino comune. Fu in tali circostanze che la Commissione economica per l'Africa delle Nazioni Unite (\"United Nations Economic Commission for Africa\" - ECA) convoc\u00f2 nel 1965 una riunione dei ministri degli stati dell'Africa orientale e meridionale che avevano recentemente ottenuto l'indipendenza per esaminare proposte in merito alla istituzione di un meccanismo teso a promuovere l'integrazione economica subregionale. L'incontro, che ebbe luogo a Lusaka in Zambia, sugger\u00ec la creazione di una Comunit\u00e0 economica degli Stati dell'Africa orientale e centrale.\nConseguentemente fu costituito un Consiglio dei ministri provvisorio (\"Interim Council of Ministers\"), assistito da un Comitato economico provvisorio (\"Interim Economic Committee\") di tecnici, col compito di negoziare il trattato e dare inizio a programmi di cooperazione economica, in attesa della conclusione di tali negoziazioni.\nNel 1978, a un incontro dei ministri del Commercio, delle Finanze e della Programmazione tenutosi a Lusaka in Zambia, fu suggerita la creazione di una comunit\u00e0 economica subregionale, iniziando con un'area di commercio preferenziale subregionale che sarebbe stata gradualmente promossa in un periodo di dieci anni a un mercato comune fino all'istituzione della comunit\u00e0. A tal fine, nell'incontro fu adottata una dichiarazione d'intenti e d'impegno in merito alla costituzione di un'Area di Commercio Preferenziale dell'Africa Orientale e Meridionale (\"Preferential Trade Area for Eastern and Southern Africa\" - PTA) e venne creata una Squadra Intergovernativa di Negoziazione (\"Inter-governmental Negotiating Team\") sul Trattato costitutivo della PTA. Nell'incontro fu inoltre condivisa una tabella di marcia indicativa per i lavori della Squadra Intergovernativa di Negoziazione.\nCompletati i lavori preparatori, venne convocato a Lusaka in Zambia il 21 dicembre 1981 un incontro dei capi di Stato e di governo nel corso del quale fu sottoscritto il Trattato costitutivo della PTA. Il trattato entr\u00f2 in vigore il 30 settembre 1982 dopo essere stato ratificato da almeno sette degli stati firmatari, come previsto dall'Articolo 50 del Trattato stesso.\nLa PTA fu costituita per trarre vantaggio da un ampliamento della dimensione del mercato, per condividere il patrimonio e il destino comuni della regione e per permettere una maggior cooperazione sociale ed economica, con l'obiettivo finale di giungere alla creazione di una comunit\u00e0 economica. Il trattato costitutivo della PTA ne prevedeva la trasformazione in un mercato comune e, in conformit\u00e0 a questo, il trattato costitutivo della COMESA fu sottoscritto il 5 novembre 1993 a Kampala in Uganda e fu ratificato un anno dopo a Lilongwe in Malawi l'8 dicembre 1994.\n\u00c8 importante sottolineare il fatto che l'istituzione della PTA, e la sua trasformazione nel COMESA, erano coerenti con gli obiettivi del Piano d'azione di Lagos (\"Lagos Plan of Action\" - LPA) e dell'Atto finale di Lagos (\"Final Act of Lagos\" - FAL) dell'Organizzazione dell'unit\u00e0 africana (\"Organisation of African Unity\" - OAU). Entrambi prevedevano infatti un processo evolutivo nell'integrazione economica del continente, in cui le comunit\u00e0 economiche regionali avrebbero costituito le fondamenta sulle quali erigere una Comunit\u00e0 economica africana.\nGli stati membri del COMESA sono: Burundi, Comore, Egitto, Eritrea, Etiopia, Gibuti, Kenya, Libia, Madagascar, Malawi, Mauritius, Repubblica Democratica del Congo, Ruanda, Seychelles, Sudan, Swaziland, Uganda, Zambia e Zimbabwe\nLa visione del COMESA \u00e8 \"essere una comunit\u00e0 economica regionale pienamente integrata, competitiva sul piano internazionale, con elevati standard di vita per tutta la propria popolazione, pronta a fondersi in una Comunit\u00e0 economica africana\".\nComunit\u00e0 dell'Africa Orientale (EAC).\nLa Comunit\u00e0 dell'Africa Orientale (EAC) \u00e8 l'organizzazione intergovernativa regionale di Burundi, Kenya, Ruanda, Uganda e Tanzania, con quartier generale ad Arusha in Tanzania. Il Trattato per la Costituzione della Comunit\u00e0 economica africana (\"Treaty for Establishment of the East African Community\") fu sottoscritto il 30 novembre 1999 ed entr\u00f2 in vigore il 7 luglio 2000 in seguito alla ratificazione da parte dei tre stati fondatori (Kenya, Uganda e Tanzania). Ruanda e Burundi sottoscrissero il trattato il 18 giugno 2007 e divennero membri a pieno titolo della comunit\u00e0 a decorrere dal 1\u00ba luglio 2007.\nLa EAC fu costituita in origine nel 1967. Tuttavia, disaccordi intervenuti tra gli stati fondatori originari (Uganda, Kenya e Tanzania), la condussero al collasso. Il trattato sottoscritto il 30 novembre 1999 ne stabiliva la rinascita; la nuova EAC nacque nel 2000, reincarnata in un gruppo pi\u00f9 maturo. La EAC \u00e8 uno dei blocchi commerciali africani di natura pi\u00f9 omogenea, data la prevalenza dello swahili come lingua comune nei paesi membri, cos\u00ec come la loro lunga storia di cooperazione regionale, che pu\u00f2 esser fatta risalire ai tempi coloniali.\nLa EAC si prefigge l'ampliamento e l'intensificazione della cooperazione tra gli stati membri nei campi, tra gli altri, politico, economico e sociale per il proprio mutuo vantaggio. A tal fine i paesi della EAC hanno costituito un'unione doganale nel 2005 e stanno lavorando verso l'istituzione di un mercato comune entro il 2010, che sar\u00e0 seguito da un'unione valutaria entro il 2012 e, infine, da una Federazione Politica degli Stati dell'Africa Orientale (\"Political Federation of the East African States\").\nCon l'allargamento della comunit\u00e0 nel 2007, questa ne risult\u00f2 molto stimolata. La realizzazione di un ampio blocco economico regionale comprendente Burundi, Kenya, Ruanda, Tanzania e Uganda con una popolazione di 120 milioni di persone, un'area territoriale di 1,85 milioni di km2 e un prodotto interno lordo pari a 41 miliardi di USD, \"riveste grande rilievo strategico e geopolitico, e afferma la prospettiva di una Comunit\u00e0 dell'Africa orientale rinnovata e rinvigorita\".\nIl processo di integrazione regionale attualmente \u00e8 a un punto cruciale. L'incoraggiante progresso dell'Unione doganale dell'Africa orientale, l'allargamento della comunit\u00e0 con l'ammissione di Ruanda e Burundi, le attive negoziazioni relative al mercato comune dell'Africa orientale, cos\u00ec come le consultazioni per accelerare il processo verso la Federazione dell'Africa Orientale (\"East African Federation\"), evidenziano tutti la seria determinazione dei leader e dei cittadini dell'Africa Orientale in merito alla costruzione di un blocco economico e politico potente e sostenibile.\nLa visione della EAC \u00e8, similmente a quella del COMESA, \"essere una comunit\u00e0 economica regionale pienamente integrata, competitiva sul piano internazionale, con elevati standard di vita per tutta la propria popolazione, pronta a fondersi nella Comunit\u00e0 economica africana\".\nComunit\u00e0 di sviluppo dell'Africa meridionale (SADC).\nTra tutti i blocchi commerciali africani, la Comunit\u00e0 di sviluppo dell'Africa meridionale (SADC) \u00e8 quello pi\u00f9 grande, probabilmente il pi\u00f9 integrato e forse il pi\u00f9 affermato (in termini di cooperazione regionale e del mutuo beneficio dei membri). Sebbene il Sudafrica possa essere stato la forza motrice che ha spinto molte delle integrazioni economiche della comunit\u00e0, sembra che tutti i paesi membri ne abbiano ampiamente beneficiato e che nessuno abbia lamentele. \u00c8 veramente riuscita a diventare un'organizzazione pi\u00f9 grande della somma delle sue parti. Diversi paesi della SADC hanno i PIL pi\u00f9 alti dell'Africa.\nLa SADC esiste sin dal 1980, quando venne formata una libera alleanza di nove stati democratici dell'Africa Meridionale conosciuta come Conferenza per il Coordinamento dello sviluppo dell'Africa meridionale (\"Southern African Development Coordination Conference\" - SADCC), avente come scopo principale il coordinamento dei progetti di sviluppo finalizzati a diminuire la dipendenza economica dall'apartheid allora presente in Sudafrica. Gli stati fondatori erano: Angola, Botswana, Lesotho, Malawi, Mozambico, Swaziland, Tanzania, Zambia e Zimbabwe.\nLa SADCC fu costituita a Lusaka in Zambia, il 1\u00ba aprile 1980, in seguito all'adozione della Dichiarazione di Lusaka - Africa Meridionale: Verso la Liberazione Economica (\"Lusaka Declaration - Southern Africa: Towards Economic Liberation\").\nLa trasformazione dell'organizzazione da una conferenza di coordinamento in una comunit\u00e0 di sviluppo (SADC) ebbe luogo il 17 agosto 1992 a Windhoek in Namibia quando la Dichiarazione e il Trattato furono sottoscritti al summit dei capi di Stato e di Governo fornendo in tal modo l'organizzazione di carattere legale.\nLa SADC decoll\u00f2 davvero come un'entit\u00e0 moderna con l'aggiunta del Sudafrica post-apartheid, quando, nel 1994, questo divenne una repubblica multirazziale. La SADC prosper\u00f2 sotto la guida di Nelson Mandela, Thabo Mbeki e molti altri leader regionali lungimiranti che vedevano il buon senso della cooperazione regionale. Che piaccia o meno, non \u00e8 possibile fare a meno di ammirare Thabo Mbeki per la sua costante fiducia nell'Africa e il suo impegno per l'Unit\u00e0 africana. La SADC gli forn\u00ec una piattaforma con la quale sperimentare l'implementazione di un esempio di integrazione dell'Africa meridionale.\nGli stati membri della SADC sono: Angola, Botswana, Lesotho, Madagascar, Malawi, Mauritius, Mozambico, Namibia, Repubblica Democratica del Congo, Sudafrica, Swaziland, Tanzania, Zambia e Zimbabwe.\nLa SADC copre una popolazione di circa 248 milioni di persone con un PIL complessivo di 379 miliardi di USD (2006). Il quartier generale si trova a Gaborone in Botswana.\nSignificato storico della AFTZ.\nIl summit di EAC, SADC e COMESA \u00e8 considerato storico perch\u00e9, per la prima volta dalla nascita dell'Unione africana, i diversi blocchi principali dell'AEC si sono trovati d'accordo sulle modalit\u00e0 di integrazione di territori e di direzione verso l'approfondimento e l'ampliamento dell'integrazione nello spirito del Trattato di Abuja, costitutivo dell'AEC. Inoltre, per la prima volta, nasceva un'unione veramente transcontinentale, che spazia dal nord al sud del continente. Allo stato attuale la AFTZ (EAC, COMESA e SADC) ha una popolazione complessiva di 527 milioni di persone e un PIL di 625 miliardi di USD. Per dimensione e potenzialit\u00e0, la AFTZ compete con i maggiori blocchi commerciali. L'unico dubbio \u00e8 se la AFTZ riuscir\u00e0 ad integrarsi completamente o rimarr\u00e0 solamente un'altra di quelle organizzazioni africane con grandi obiettivi ma piccoli risultati.\nTra i blocchi commerciali membri della AFTZ, la SADC \u00e8 il pi\u00f9 grande; copre una popolazione di circa 248 milioni di persone in una zona il cui PIL cumulato \u00e8 pari a 379 miliardi di USD (2006). Il COMESA, costituito nel 1994 in sostituzione della PTA, include 398 milioni di persone e ha un PIL complessivo di 286,7 miliardi di USD (2006). Tra i suoi membri ci sono Zimbabwe, Zambia, Uganda e Sudan. La EAC, il blocco commerciale pi\u00f9 piccolo, ha un PIL di 46,6 miliardi di USD (2006).\nMembri della AFTZ.\nI paesi membri della AFTZ sono: Angola, Botswana, Burundi, Comore, Egitto, Eritrea, Etiopia, Gibuti, Kenya, Lesotho, Libia, Madagascar, Malawi, Mauritius, Mozambico, Namibia, Repubblica Democratica del Congo, Ruanda, Seychelles, Swaziland, Sudafrica, Sudan, Tanzania, Uganda, Zambia e Zimbabwe.\nIl solo membro naturale della AFTZ rimasto indietro \u00e8 la Somalia, a causa del conflitto civile che ha lasciato la maggior parte del paese senza un governo funzionante.\nPresenze al Summit AFTZ.\nAl Summit AFTZ erano presenti i seguenti capi di Stato e di governo:\nIn rappresentanza di Capi di Stato e di Governo, erano presenti i seguenti plenipotenziari:\nInoltre erano presenti, in rappresentanza delle organizzazioni interessate, i seguenti dirigenti:\nNaturalmente erano presenti anche i direttori generali dei tre blocchi commerciali:\nDiscorso del presidente sudafricano sulla AFTZ.\nParlando a un incontro delle tre comunit\u00e0 economiche regionali africane a Kampala in Uganda, Kgalema Motlanthe, presidente del Sudafrica, sostenne l'importanza fondamentale della AFTZ nell'integrazione delle economie africane e per l'unione finale del continente. Con la grande incertezza nell'economia globale seguita all'aumento dei prezzi di cibo ed energia e, pi\u00f9 recentemente, le turbolenze dei mercati finanziari, Motlanthe afferm\u00f2 che l'avvento della AFTZ non avrebbe potuto capitare in un momento migliore.\nNonostante i paesi africani e gli altri paesi in via di sviluppo abbiano avuto un'influenza marginale sulle decisioni che hanno condotto il sistema finanziario internazionale sull'orlo del collasso, ingiustificatamente, i poveri e i vulnerabili di questi paesi sopporteranno il peso maggiore della flessione economica.\nAllo stesso tempo, era necessario lavorare verso un pi\u00f9 equo regime del commercio globale, che ponesse al centro gli interessi dei paesi in via di sviluppo, inclusi quelli africani. Egli esort\u00f2 inoltre il Mercato comune dell'Africa orientale e meridionale (COMESA), la Comunit\u00e0 dell'Africa orientale (EAC) e la Comunit\u00e0 per lo sviluppo dell'Africa meridionale (SADC), ad aumentare la cooperazione verso una maggior integrazione.\nSfide della AFTZ.\nIn aggiunta alle usuali sfide organizzative relative alla costruzione dalle fondamenta di un blocco commerciale e di un'unione economica, integrando tre diverse organizzazioni e guidando l'area verso un'unione economica regionale integrata, la AFTZ si trova ad affrontare molte altre sfide, incluse, ma non solo, le seguenti:\n(a) Somalia. La AFTZ non pu\u00f2 integrare tutti suoi paesi (alcuni dei quali confinano con la Somalia e interferiscono o subiscono i problemi della stessa, siano essi la pirateria, l'esodo dei rifugiati o il conflitto interno) e lasciare indietro la Somalia. La situazione del paese, pi\u00f9 che una sfida, rappresenta un vero e proprio esame sulla determinazione dei leader della AFTZ in merito all'intenzione di far progredire l'intero continente africano.\n(b) Zimbabwe. La SADC \u00e8 stata inefficace nella gestione della perdurante e insostenibile situazione dello Zimbabwe. Sotto la guida di Thabo Mbeki, la SADC intraprese un percorso di \"diplomazia segreta\", instaurando con Robert Mugabe un dialogo dietro le quinte e segnando un cambiamento rispetto all'utilizzo del braccio di ferro su cui si basava l'approccio assunto dall'Occidente. Lo Zimbabwe, con la sua elevata inflazione, la perenne instabilit\u00e0 politica e l'esodo di massa delle persone verso i paesi vicini (in particolare il Sudafrica), minaccia di destabilizzare l'esistenza pacifica della SADC se tali questioni non verranno risolte.\n(c) Darfur. In considerazione della qualifica di membro del Sudan, non ci potr\u00e0 essere piena integrazione e non potr\u00e0 essere valorizzato appieno il potenziale sudanese, fino a che il paese non avr\u00e0 risolto la questione del Darfur.\n(d) Congo. Con le sue vaste risorse e il pi\u00f9 grande potenziale inespresso al mondo, la Repubblica Democratica del Congo \u00e8 un barile di dinamite pronto ad esplodere se maneggiato impropriamente. Molti paesi membri della AFTZ inclusi Uganda, Ruanda, Sudafrica e Burundi hanno una storia di coinvolgimento negli affari interni della Repubblica Democratica del Congo. Si ritiene che Nkunda sia stato parzialmente finanziato dal Ruanda. La stabilit\u00e0 e lo sviluppo del Congo dev'essere una priorit\u00e0 per la AFTZ.\n(e) Successione in Sudafrica. Il Sudafrica si trova ad affrontare una crisi politica che pu\u00f2 essere risolta in modo che ne risultino fortificati i valori democratici o che pu\u00f2 gettare il paese in un collasso in cui venga distrutta per sempre la sua struttura di paese retto da una stabile democrazia. L'estromissione di Mbeki dall'ANC, la risultante ricaduta che pu\u00f2 portare a una possibile spaccatura dell'ANC e tutta la retorica dalle fazioni schierate su entrambi i fronti del dibattito, sono tutti elementi potenzialmente esplosivi. Anche se Jacob Zuma pu\u00f2 davvero risultare essere un leader molto competente ed efficace, la sua selezione come guida dell'ANC e del Sudafrica non fa necessariamente dormire meglio la notte un mucchio di uomini d'affari e di investitori. Il suo sostegno da parte dei giovani e della cosiddetta ala sinistra dell'ANC (inclusi membri del Partito Comunista Sudafricano con doppia partecipazione) cos\u00ec come le sue provocatorie buffonate pubbliche fanno s\u00ec che molti si chiedano se ci dar\u00e0 un taglio. Molti dubitano che manterrebbe le politiche che hanno portato il Sudafrica ad essere uno stimato attore sul palcoscenico mondiale nonostante la sua relativamente piccola economia.\n(f) Gibuti\u2013Eritrea. Pochi giorni dopo la notizia della costituzione della AFTZ, Gibuti annunci\u00f2 che avrebbe dichiarato guerra all'Eritrea, se questa non avesse rispettato la sua integrit\u00e0 territoriale. Inevitabile chiedersi come sia possibile integrare i sistemi economici e diventare parte della stessa unione, quando non si \u00e8 in grado di gestire una semplice contestazione sui confini tra membri dello stesso blocco commerciale senza ricorrere alla guerra. Soprattutto l'episodio non avrebbe potuto capitare in un momento pi\u00f9 inopportuno. Ci si chiede se i leader dei due paesi non avessero letto le notizie sulla costituzione della AFTZ, se non fossero n\u00e9 fossero stati informati della natura storica dell'accordo e dei suoi obiettivi finali. Pi\u00f9 le cose cambiano, pi\u00f9 rimangono le stesse."}
{"id": "2351422", "revid": "2196166", "url": "https://it.wikipedia.org/wiki?curid=2351422", "title": "Castello di Isola del Cantone", "text": "Il castello Spinola \u00e8 stato un edificio difensivo sito ad Isola del Cantone, nell'alta valle Scrivia. Nell'area pubblica dell'edificio \u00e8 ospitato dal 2013 il museo archeologico dell'Alta valle Scrivia.\nStoria.\nSecondo le fonti storiche la datazione presunta del castello avvenne in epoca successiva all'acquisizione del feudo di Isola da parte della famiglia Spinola nel 1256; in precedenza fu possedimento dal 1235 dei Malaspina. La probabile datazione potrebbe quindi attestarsi alla seconda met\u00e0 del XIII secolo.\nCon l'avvento del Primo Impero francese nel 1797 e della Repubblica Ligure (1805), e la conseguente abolizione dei Feudi imperiali, il castello - palazzo perse ogni scopo legata alla difesa e fu venduto nel corso del 1819 dagli ultimi eredi Spinola alle locali famiglie Denegri e Zuccarino. Queste ultime, in successivi interventi strutturali, trasformarono l'antica dimora duecentesca in abitazioni private, con la sola eccezione dell'area pi\u00f9 a sud, comprensiva della seicentesca loggia, che fu invece acquistata dall'ente comunale isolese. La collaborazione tra gli enti statali superiori (Regione Liguria e Provincia di Genova) e il comune stesso ne ha quindi poi permesso il recupero attraverso interventi di consolidamento dei muri, delle fondamenta, delle cerchiature interne e l'inserimento di una copertura a capriata costituita da tiranti in acciaio e travi in legno. Un ulteriore accordo tra i comuni di tra Isola del Cantone e Savignone, legato al progetto regionale \"Terre di Castelli\", ha poi sancito nel 2013 l'apertura in due piani della struttura del nuovo museo archeologico dell'Alta valle Scrivia nel quale sono custoditi reperti risalenti ad un arco temporale compreso tra la preistoria, il Neolitico, l'epoca medievale e feudale e i secoli immediatamente precedenti al XX secolo.\nDescrizione.\nLa fortezza si presenta a strapiombo lungo la riva destra del torrente Scrivia, nei pressi della confluenza del corso d'acqua con il Vobbia, e originariamente si presentava a forma quadrata, con torri agli angoli delle mura e un ampio cortile al suo interno. Nel corso dei secoli i successivi ampliamenti e rivisitazioni - tra questi la realizzazione nel 1628 della loggia a base quadrangolare e di altri tre piani al corpo principale a mo' di contrafforte - alterarono vistosamente il primitivo impianto medievale con l'unica eccezione nella torre a picco sul torrente."}
{"id": "2351425", "revid": "339392", "url": "https://it.wikipedia.org/wiki?curid=2351425", "title": "Hugo Award for Best Dramatic Presentation, Short Form", "text": ""}
{"id": "2351429", "revid": "113029348", "url": "https://it.wikipedia.org/wiki?curid=2351429", "title": "Premio Moli\u00e8re per il migliore attore", "text": "Il premio per il migliore attore \u00e8 una categoria del Premio Moli\u00e8re, istituito nel 1987 e assegnato ogni anno in Francia nell'ambito del teatro. Di seguito si riporta per ogni anno l'elenco dei vincitori e dei candidati."}
{"id": "2351433", "revid": "287204", "url": "https://it.wikipedia.org/wiki?curid=2351433", "title": "Grimmen", "text": "Grimmen \u00e8 una citt\u00e0 di 10.536 abitanti del Meclemburgo-Pomerania Anteriore, in Germania.\nAppartiene al circondario della Pomerania Anteriore-R\u00fcgen.\nNel suo territorio comunale confluiscono il Poggendorfer Trebel e il Kronhorster Trebel dando origine al fiume Trebel.\nAmministrazione.\nGemellaggi.\nGrimmen \u00e8 gemellata con:"}
{"id": "2351436", "revid": "729019", "url": "https://it.wikipedia.org/wiki?curid=2351436", "title": "Broadway (etichetta discografica)", "text": "La Broadway \u00e8 stata una casa discografica italiana attiva dagli anni cinquanta agli anni sessanta.\nStoria.\nLa Broadway venne fondata nel 1956 da Davide Matalon, discografico che aveva lavorato dal 1953 presso la CGD come responsabile della produzione internazionale collaborando con Teddy Reno.\nParallelamente Matalon fond\u00f2 anche la Italdisc; per la Broadway inizi\u00f2 a incidere nel 1958 Mina, scoperta proprio da Matalon, con lo pseudonimo di \"Baby Gate\".\nTra gli artisti che incisero per questa casa discografica sono da ricordare, oltre a Mina, sicuramente l'artista pi\u00f9 celebre, il gruppo I Ribelli, legato ad Adriano Celentano e il cantante inglese Colin Hicks, che per alcuni anni risiedette in Italia.\nDiscografia.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2351438", "revid": "204012", "url": "https://it.wikipedia.org/wiki?curid=2351438", "title": "Esofagogastroduodendoscopia", "text": ""}
{"id": "2351439", "revid": "184980", "url": "https://it.wikipedia.org/wiki?curid=2351439", "title": "Radio a cristallo", "text": ""}
{"id": "2351444", "revid": "110157", "url": "https://it.wikipedia.org/wiki?curid=2351444", "title": "Grevesm\u00fchlen", "text": "Grevesm\u00fchlen \u00e8 una citt\u00e0 di 10.654 abitanti del Meclemburgo-Pomerania Anteriore, in Germania.\n\u00c8 il capoluogo del circondario (\"Kreis\") del Meclemburgo Nordoccidentale (targa NWM)."}
{"id": "2351445", "revid": "287204", "url": "https://it.wikipedia.org/wiki?curid=2351445", "title": "Giovanni Bassanesi", "text": "Biografia.\nDopo essersi diplomato maestro elementare, cominci\u00f2 a lavorare nel laboratorio fotografico del padre. Insofferente al fascismo, nel 1927 emigr\u00f2 a Parigi dove prosegu\u00ec nel lavoro di fotografo e si iscrisse alla facolt\u00e0 di giurisprudenza della Sorbona; nella capitale francese conobbe Carlo Rosselli (fondatore, col fratello Nello e altri, di Giustizia e Libert\u00e0) ed Alberto Tarchiani e milit\u00f2 nella Lega italiana per i diritti dell'uomo, dalla quale dovette andarsene perch\u00e9 non condivideva gli ideali comunisti della maggioranza.\nIl volo su Milano.\nAffascinato del volo, riusc\u00ec a conseguire il brevetto di pilota, malgrado soffrisse il mal d'aria. L'11 luglio 1930, con Gioacchino Dolci e l'organizzazione logistica del repubblicano Randolfo Pacciardi, sorvol\u00f2 in aereo la citt\u00e0 di Milano, partendo dalla Svizzera (pi\u00f9 precisamente da Lodrino, piccolo Paese nel Canton Ticino), e gett\u00f2 150.000 volantini di propaganda antifascista, recanti vari appelli che iniziavano o concludevano con uno dei motti di GL, \"Insorgere per risorgere\", ideato da Emilio Lussu. Nel volo di ritorno, lasciato Dolci a Lodrino, Bassanesi prosegu\u00ec da solo per Zurigo, ma, sul Gottardo - causa il maltempo - si schiant\u00f2 al suolo, riportando la frattura della gamba sinistra. Catturato e incarcerato dalle autorit\u00e0 svizzere, fu processato a Lugano il 22 novembre 1930, ove venne condannato a quattro mesi di reclusione (gi\u00e0 scontati) per contravvenzione alle disposizioni della navigazione aerea. Nello stesso processo, Rosselli e Tarchiani furono assolti, ma tutti e tre gli imputati furono espulsi dal territorio svizzero. Rientrato a Parigi, Bassanesi fu costretto nuovamente a emigrare a Bruxelles, ove si iscrisse alla facolt\u00e0 di Scienze Politiche.\nL'esilio.\nTra il 1931 e il 1936 fu pi\u00f9 volte arrestato ed espulso dai paesi di mezza Europa: l'8 novembre 1931 a Costanza (Germania); il 6 febbraio 1933 ad Amburgo, per non aver ottemperato al precedente decreto di espulsione, e fu accompagnato alla frontiera danese; il 13 marzo 1933 fu espulso dai Paesi Bassi e, successivamente, respinto dalla Gran Bretagna; il 21 aprile dello stesso anno fu fermato dalla polizia francese ed accompagnato alla frontiera belga. In Belgio venne immediatamente arrestato per falsificazione di documenti e, sia pur assolto, espulso in Lussemburgo; di qui riusc\u00ec a rientrare in Francia grazie a un permesso provvisorio.\nLa persecuzione fascista.\nNel frattempo aveva conosciuto e sposato l'esule socialista Camilla Restellini, da cui ebbe tre figli. Il 12 dicembre 1936, da Nizza, part\u00ec per la Spagna, come fotoreporter nella Guerra civile spagnola, dove venne arrestato altre tre volte, accusato di essere un agente provocatore. L'8 giugno 1939 ritorn\u00f2 in Italia, consegnandosi alle autorit\u00e0 fasciste; Mussolini, tuttavia, gli concesse clemenza e ne ordin\u00f2 la scarcerazione.\nNel settembre del 1939, Bassanesi e sua moglie furono nuovamente arrestati e mandati al confino, per aver diffuso volantini inneggianti alla pace. La Restellini fu graziata, ma Bassanesi fu rinchiuso in manicomio a Napoli e i loro figli tradotti in un istituto.\nIl 10 giugno 1940 venne trasferito al manicomio di Nocera Superiore, poi all'ospedale psichiatrico di Nocera Inferiore, infine in quello di Collegno dove Camilla pot\u00e9 infine visitarlo. Grazie ad una perizia psichiatrica del professor Visintini, che lo dichiarava sano di mente, pot\u00e9 essere dimesso dal manicomio e rimandato al confino di Ventotene, dove per\u00f2 trov\u00f2 un funzionario che lui stesso aveva denunciato, promosso a direttore della colonia.\nCostui lo rimand\u00f2 nel manicomio a Napoli. Dopo due anni e mezzo di manicomio, la moglie riusc\u00ec ad ottenere la custodia del marito, dichiarato \"incapace\", e Bassanesi pot\u00e9 rientrare ad Aosta, grazie all'intercessione di Maria Jos\u00e9 di Savoia.\nLa resistenza e il dopoguerra.\nFu arrestato per breve tempo ancora due volte, prima della fine della guerra, come oppositore al fascismo e alla Repubblica Sociale Italiana, in quanto vicino al Partito d'Azione e alle brigate Giustizia e Libert\u00e0 di questa formazione. In prigione denunci\u00f2 il medico del carcere per aver redatto un certificato di morte naturale nei confronti di un detenuto politico probabilmente ucciso dalla polizia.\nNel dopoguerra, riusc\u00ec ad ottenere finalmente un posto fisso di insegnante elementare, ma lo perdette ben presto, per contrasti con la direttrice didattica, dopo che la donna aveva cambiato dei voti sul registro per favorire alcuni alunni.\nRidotto in miseria, psicologicamente provato da queste vicissitudini e ripetute persecuzioni, fu ancora una volta arrestato, con l'accusa di percosse e malnutrizione dei figli, e il medico del carcere, quello da lui stesso denunciato durante il fascismo, lo fece nuovamente dichiarare infermo di mente. Venne cos\u00ec rinchiuso nel manicomio criminale di Montelupo Fiorentino, ove mor\u00ec il 19 dicembre 1947, a soli 42 anni.\nCamilla Restellini, anche lei internata in manicomio ad Aversa, venne poi liberata e visse ad Aosta con i figli fino al 1952. Si trasfer\u00ec poi a Roma, dove avvi\u00f2 un'agenzia specializzata in servizi tecnico-linguistici per congressi, convegni e riunioni.\nIl volo di Bassanesi, come quello di D'Annunzio su Vienna nella prima guerra mondiale, ispirer\u00e0 un altro antifascista, Lauro De Bosis, che perder\u00e0 la vita in un'azione simile di volantinaggio su Roma nel 1931.\nLa nipote di Giovanni, Michelle Bassanesi, \u00e8 anch'essa pilota aeronautica."}
{"id": "2351446", "revid": "2196166", "url": "https://it.wikipedia.org/wiki?curid=2351446", "title": "Castello Spinola-Mignacco", "text": "Il castello Spinola-Mignacco o castello di Piano \u00e8 un palazzo risalente al XVI secolo che fu dimora della famiglia Spinola in localit\u00e0 Piano, nell'odierno comune ligure di Isola del Cantone, nell'alta valle Scrivia.\nStoria.\nLe fonti storiche attribuiscono al capitano Guglielmo II Spinola la decisione dell'edificazione di una nuova residenza, opera che avvenne molto probabilmente tra il 1553 e il 1562 e quindi in epoca pi\u00f9 tardiva rispetto al castello Spinola di Isola. L'attuale denominazione Mignacco venne aggiunta dopo l'acquisizione del castello, nel 1865, da parte di Michele Mignacco e ancora oggi la propriet\u00e0 sul castello appartiene ai discendenti della famiglia.\nDescrizione.\nDestinato a dimora residenziale pi\u00f9 che a fortezza difensiva si presenta su uno sperone di roccia, nei pressi della confluenza tra il torrente Vobbia con lo Scrivia, con una struttura a pianta quadrata.\nLa corte della fortezza, formata da un muro spesso, \u00e8 raggiungibile attraverso un portale tra le due torri circolari; il corpo principale, anch'esso di forma quadrata, \u00e8 sviluppato su tre livelli."}
{"id": "2351451", "revid": "121875143", "url": "https://it.wikipedia.org/wiki?curid=2351451", "title": "Euskirchen", "text": "Euskirchen () \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo di Colonia ed \u00e8 capoluogo del circondario omonimo.\nEuskirchen si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2351455", "revid": "1543377", "url": "https://it.wikipedia.org/wiki?curid=2351455", "title": "Endoscopia capsulare", "text": "La videocapsula endoscopica \u00e8 un esame diagnostico non invasivo di recente introduzione nel campo medico. Inizialmente creata per lo studio dell'intestino tenue, pi\u00f9 recentemente esiste anche la videocapsula per il colon.\nL'intestino tenue non \u00e8 facilmente studiabile con l'endoscopia convenzionale (enteroscopia), ed al suo interno possono svilupparsi varie patologie che possono essere causa di sanguinamenti oscuri occulti determinanti anemie croniche.\nLa videocapsula rappresenta una innovazione che a tutt'oggi non sostituisce comunque n\u00e9 la colonscopia n\u00e9 la gastroscopia diagnostica. Le sue dimensioni sono di poco pi\u00f9 grandi di una compressa di antibiotico. A volte l'esame pu\u00f2 non essere completamente diagnostico per l'autonomia delle batterie a causa di un maggiore tempo di permanenza nell'intestino legato ai movimenti di peristalsi, o alla scarsa toilette intestinale.\nL'esame con la videocapsula endoscopica \u00e8 praticato in numerosi ospedali italiani.\nStoria.\nSviluppata inizialmente dalla societ\u00e0 \"Given Imaging\" (Yoqneam, Israele) venne successivamente approvata sia in Europa dalla \"Medicines Agency\" e anche negli USA dalla \"Food and Drug Administration\" nel 2001.\nGi\u00e0 nel 2011 erano disponibili in commercio 4 modelli di videocapsula di produttori diversi.\nIndicazioni.\nViene utilizzata per comprendere la natura delle patologie a carico dell'intestino tenue, quando la gastroscopia e la colonscopia hanno dato risultato negativo, soprattutto in caso di sanguinamenti a livello gastrointestinale. \nPu\u00f2 essere utilizzata anche nel caso di:\nL'alto costo non lo rende l'esame di prima scelta per le patologie sopra indicate.\nControindicazioni.\nLe controindicazioni dell'esame sono:\nProcedimento.\nPreparazione.\nLa persona deve rimanere a digiuno per almeno 12 ore prima dell'esame, prima che esso inizi alla persona vengono applicate 8 \"antenne\" all'altezza degli addominali.\nEsecuzione.\nUna piccola capsula viene ingerita bevendo dell'acqua, al suo interno grazie alla microscopica telecamera-trasmittente montata sopra vengono trasmesse le immagini al computer con tutto il percorso eseguito, che riguardano il tratto gastrointestinale, evidenziando possibili anomalie. Al termine del procedimento la capsula rimane all'interno della persona. Una volta espulsa attraverso le feci \u00e8 ancora utilizzabile. La capsula inoltre contiene una batteria e una piccola luce. La durata totale dell'endoscopia capsulare \u00e8 di circa 8 ore, ma durante tale tempistica la persona pu\u00f2 normalmente esercitare le sue attivit\u00e0. La persona potr\u00e0 bere dopo 2 ore e nutrirsi solo quando sono trascorse 4 ore dall'ingestione della capsula.\nLa capsula.\nLa capsula misura 11\u00a0mm \u00d7 26\u00a0mm e pesa 3,7 grammi mentre mostra un'immagine sul monitor a 140\u00b0.\nAziende israeliane hanno brevettato e stanno per commercializzare nel 2010 una capsula con una campo di ripresa a 360\u00b0 e una regolazione dinamica dei fotogrammi al secondo, a seconda della velocit\u00e0 in cui si trova a muoversi nel tratto intestinale (influenzata ad esempio dalla caduta, o dai movimenti dell digestione). Con queste innovazioni tecnologiche l'endoscopia capsulare pu\u00f2 diventare un'alternativa alla colonscopia, utile per la diagnosi dei tumori del colon..\nLa Scuola Sant'Anna di Pisa ha realizzato in collaborazione con l'Imc-Kist, un istituto pubblico del Sud Corea, una videocapsula attiva teleguidata, dotata di memoria flash e telecamera retroilluminata per trasmettere immagini HD 3D dell'esofago, tratto digerente e intestinale. \nIl progetto \u00e8 parte di un programma che ha l'obiettivo di realizzare minirobot in grado anche di trasportare e somministrare farmaci ad azione locale, asportare tumori e tessuti da analizzare."}
{"id": "2351463", "revid": "92723", "url": "https://it.wikipedia.org/wiki?curid=2351463", "title": "H\u00f6xter", "text": "H\u00f6xter \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Detmold ed \u00e8 capoluogo del circondario (\"Kreis\") omonimo (targa HX).\nH\u00f6xter si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia.\nCollocazione.\nH\u00f6xter \u00e8 la citt\u00e0 pi\u00f9 orientale della Renania Settentrionale-Vestfalia ed \u00e8 attraversata dal Weser. Si trova nella valle superiore del Weser (\"Holzmindener Weser\"), immediatamente a ovest del Solling e a est della Foresta di Teutoburgo. Il punto pi\u00f9 orientale della citt\u00e0 \u00e8 la frazione di Stahle. La maggioranza dell'area urbana si trova sulla sponda ovest del Weser, dove si trova anche l'Abbazia di Corvey. La citt\u00e0 arriva fino alla cima del K\u00f6terberg, a 496 metri sul livello del mare.\nLa citt\u00e0 confina direttamente con la Bassa Sassonia. Infatti sulla riva orientale si trova il Solling, un'altura che segna il confine tra i due L\u00e4nder. Nell'estremit\u00e0 meridionale della citt\u00e0, vicino a Godelheim, il fiume Nethe sfocia nel Weser.\nLe citt\u00e0 pi\u00f9 grandi vicine sono Paderborn (circa a ovest), Bielefeld (circa a nord-ovest), Hannover (circa a nord), Gottinga (circa a sud-est) e Kassel (circa a sud)\nStoria.\nMedioevo.\nH\u00f6xter compare per la prima volta nel 775 in riferimento a una localit\u00e0 vicina e oggi deserta, \"Brunisberg\", presso la quale Carlo Magno combatt\u00e9 una battaglia contro i Sassoni. Dopo la conquista vi venne fondata una villa regia, \"Huxoria\". Si trattava di una zona strategica importante, perch\u00e9 nelle vicinanze di Paderborn e lungo due strade principali che portavano da Brema a Kassel e la Westf\u00e4lische Hellweg o \"Strada del sale\", che collegava Duisburg a Paderborn.\nNel 882 Ludovico il Pio cedette la propriet\u00e0 all'Abbazia di Corvey. Nel 1250 H\u00f6xter acquis\u00ec i diritti di citt\u00e0 e nel 1295 entr\u00f2 nella Lega Anseatica.\nEt\u00e0 moderna.\nDurante la Guerra dei Trent'anni la citt\u00e0 venne duramente colpita. Nel 1634 i soldati della Lega Cattolica uccisero pi\u00f9 di 1500 abitanti in quella che \u00e8 conosciuta come \"Bagno di sangue di H\u00f6xter\" (\"Blutbad von H\u00f6xter\"), causando un rapido impoverimento e il declino della citt\u00e0.\nLa citt\u00e0 fu la capitale del Principato vescovile di Corvey dal 1792 al 1803, quando pass\u00f2 nelle mani della casata di Nassau-Orange, per poi essere acquisita dal Regno di Vestfalia nel 1807. Nel 1803 pass\u00f2 al Regno di Prussia. Dal 1816 H\u00f6xter divenne il capoluogo (Kreisstadt) del Distretto di H\u00f6xter nel Distretto governativo di Minden, nella regione della Vestfalia.\nA met\u00e0 del XIX secolo avvenne un lento sviluppo economico della citt\u00e0 con la costruzione della rete ferroviaria Altenbeken-Holzminden-Kreiensen-Braunschweig, che passava da H\u00f6xter tramite il ponte sul Weser. La linea apparteneva alla Reale Compagnia Ferroviaria Vestfalica (K\u00f6niglich-Westf\u00e4lische Eisenbahn-Gesellschaft) e rappresentava un importante collegamento tra Berlino, Braunschweig e l'area industriale della Ruhr. Dopo la divisione della Germania nel 1945, la linea perse la propria importanza.\nXX-XXI secolo.\nIl 9 giugno 1951 venne sepolto in citt\u00e0 Hans-Theodor Schmidt, Hauptsturmf\u00fchrer delle SS e aiutante del comandante del campo di concentramento di Buchenwald. Schmidt era originario di H\u00f6xter ed era stato giustiziato come ultimo criminale di guerra nella prigione militare di Landsberg.\nCultura.\nMusica.\nL'ensemble della \"Musikschule H\u00f6xter\", il coro della \"Musikalischen Zentrum H\u00f6xter\" e molti altri centri musicali offrono alla citt\u00e0 varie opportunit\u00e0 di partecipazione musicale. Nelle chiese di H\u00f6xter, inoltre, si tengono regolarmente concerti aperti al pubblico.\nTeatro.\nIl teatro comunale \"Residenz Stadthalle H\u00f6xter\" ha un programma regolare. Offre 680 posti a sedere su una superficie di e nella frazione di Stahle si trova un palcoscenico all'aperto costruito su una ex cava.\nSuddivisione amministrativa.\nH\u00f6xter si divide in 13 distretti (\"Ortschaften\"), corrispondenti all'area urbana e a 12 frazioni:"}
{"id": "2351490", "revid": "599013", "url": "https://it.wikipedia.org/wiki?curid=2351490", "title": "Santuario di Nostra Signora di Tuscia", "text": "Il santuario di Nostra Signora di Tuscia \u00e8 un luogo di culto cattolico situato nella localit\u00e0 di Noceto nel comune di Isola del Cantone, nella citt\u00e0 metropolitana di Genova.\nStoria e descrizione.\nIl santuario \u00e8 ubicato lungo la strada di collegamento tra la frazione di Montessoro con Vobbietta nei pressi del greto del torrente Vobbia. Secondo la tradizione religiosa un primo culto verso la Madonna del Tuscia avvenne nel 1610 quando il locale contadino Giovanni Battista Mutto inizi\u00f2 l'edificazione di un'edicola per la deposizione e adorazione di una statuetta della \"Madonna della Misericordia\".\nPoich\u00e9 per la sua costruzione non fu chiesta nessuna autorizzazione al barone Spinola, feudatario del borgo di Montessoro, la leggenda popolare racconta che lo stesso nobile si rec\u00f2 in loco per abbattere il pilone votivo, ma una pericolosa caduta a cavallo nel greto del torrente Tuscia, alla quale il barone si salv\u00f2 \"miracolosamente\", distolse lo stesso dall'abbattimento.\nAncora la devozione religiosa verso la Madonna del Tuscia attribuisce la protezione del paese contro il colera nel 1835. La cappelletta seicentesca fu quindi ampliata nel corso del 1843 che portarono il nuovo edificio ad avere una struttura ad unica navata e con un attiguo campanile con cupola a cipolla.\nAll'interno della chiesa \u00e8 custodita l'immagine di \"Nostra Signora di Tuscia\" (\"Santa Maria bambina\") mentre la seicentesca statuetta \u00e8 posizionata in una nicchia sulla facciata esterna dell'edificio.\nAnnualmente vi si svolge una festa religiosa il giorno 8 settembre."}
{"id": "2351494", "revid": "729019", "url": "https://it.wikipedia.org/wiki?curid=2351494", "title": "Castello dei Naselli d'Aragona", "text": "Il castello dei Naselli d'Aragona, detto anche \"palazzo del Conte\", \u00e8 una dimora signorile situata al centro di Comiso, in provincia di Ragusa.\nStoria.\nGi\u00e0 alcuni documenti del XIII \u2014 XIV sec. si parla del castello di Comiso, e si descrive come \u201c...\"feudum Comisi cum aliis fortiliciis et edificis\" ...\u201d, quindi gi\u00e0 prima della fine del Trecento Comiso era cinta di solide mura per tutto il perimetro, e aveva torri e castello con antistante fossato.\nIntorno al 1392 la propriet\u00e0 del castello pass\u00f2 da Federico Speciaro ai conti Cabrera, mentre nel 1453 fu venduto a Periconio Naselli, barone della Mastra, il cui discendente Gaspare Naselli nel 1571 fu nominato Conte di Comiso da Filippo I di Sicilia.\nDa allora per molti secoli il castello divenne la dimora stabile della famiglia Naselli, fino a quando nel 1693 un terremoto fece crollare gran parte del castello ad eccezione della torre. I lavori per restaurarlo continuarono fino agli inizi del Settecento, ma la trasformazione a palazzo signorile si ebbe quando arriv\u00f2 in visita, dimorandovi per qualche tempo con tutto il seguito, il vicer\u00e9 Cristoforo Fernandez de Cordova. Al tempo dei Borboni, Il castello rimase abbandonato, finch\u00e9 nel 1841, una parte di esso venne trasformata in teatro, passato successivamente al Comune, e la parte bassa fu adibita a carcere mandamentale. Ai giorni nostri il castello \u00e8 di propriet\u00e0 della Famiglia Nifos\u00ec, discendente dai baroni di Canalazzi, che ancora lo abita.\nLa struttura.\nNel lato est del castello troviamo la parte pi\u00f9 antica: un battistero dedicato a san Gregorio Magno, con resti di affreschi di epoca bizantina e risalente intorno all'anno mille; di forma ottagonale, il battistero, alla sommit\u00e0 diventa di forma cilindrica e si completa con un elegante cupola.\nLa parte nord del castello \u00e8 caratterizzata da un'elegante trifora serliana, meglio conosciuta come Loggetta, che richiama lo stile cinquecentesco e che presenta pareti affrescate con paesaggi e voli di uccelli; questa loggia fu aggiunta al castello nel 1728, su progetto del genovese Michelangelo Canepa.\nSono altres\u00ec presenti due portali ogivali, di cui uno \u00e8 chiuso da una massiccia porta ferrata a grosse bugne risalente al 1400;una splendida fontanella inserita nella parete e risalente al Cinquecento attribuita al Gagini o alla sua scuola; un fusto di fontana del 1600 circa, in pietra locale riccamente scolpito, conservato nel cortile interno.\nCuriosit\u00e0.\nSecondo una leggenda il conte era assediato dentro il suo castello dai suoi nemici per molti giorni e l'assedio non accennava a finire, tanto che le scorte alimentari scarseggiavano. Allora una notte, mentre era in preda all'angoscia, gli apparve San Biagio, il quale lo rassicur\u00f2 dicendogli che la penitenza sarebbe finita se egli avrebbe digiunato e seguito un suo consiglio: doveva fuggire attraverso un canale sotterraneo e, uscito in aperta campagna, avrebbe incontrato un pastore dal quale avrebbe dovuto acquistare delle ricotte, che, tornato al maniero, avrebbe dovuto gettare sugli assedianti. Il conte, essendo un uomo pio, segu\u00ec il consiglio del santo, e avvenne come era stato predetto: il conte si arrese e si mise a buttare sugli accorsi quelle ricotte a una a una. Al che, avendo persuaso i nemici dell'impossibilit\u00e0 di prendere la torre per fame, li indusse a togliere l'assedio. Cos\u00ec castello e paese furono salvi."}
{"id": "2351500", "revid": "287204", "url": "https://it.wikipedia.org/wiki?curid=2351500", "title": "Roc du Mulinet", "text": "Il Roc du Mulinet (3.442 - detta anche \"Cima Martellot\") \u00e8 una montagna delle Alpi di Lanzo e dell'Alta Moriana nelle Alpi Graie. Si trova lungo la linea di confine tra l'Italia e la Francia ed a sud delle Levanne.\nAccesso alla vetta.\nDal versante italiano si trova alla testata della Val Grande di Lanzo. Dal versante francese l'accesso pu\u00f2 avvenire da l'Ecot, una frazione di Bonneval-sur-Arc."}
{"id": "2351510", "revid": "1448629", "url": "https://it.wikipedia.org/wiki?curid=2351510", "title": "Ordine nazionale al merito (Francia)", "text": "L'ordine nazionale al merito (\"Ordre national du m\u00e9rite\", denominazione originale in lingua francese) \u00e8 un ordine cavalleresco concesso dalla Repubblica Francese.\nStoria.\nL'ordine \u00e8 stato fondato il 3 dicembre 1963 dal presidente Charles de Gaulle e venne creato per due ragioni ben distinte: per rimpiazzare sedici ordini precedentemente esistenti e ormai obsoleti e per dare vita a un'onorificenza pi\u00f9 popolare a differenza della molto onorifica e poco concessa Legion d'onore.\nLe persone di nazionalit\u00e0 francese, uomini o donne che fossero, potevano essere accolte nell'ordine e la concessione di questa onorificenza era necessaria per il conferimento della Legion d'onore. Gli stranieri non erano ammessi nel sistema dell'ordine, ma disponevano di una loro classe specifica al suo interno. Il presidente della Repubblica francese ne era il gran maestro e nominava i candidati, per convenzione, su suggerimento del governo in carica. L'ordine aveva il cancelliere e la sua cancelleria in comune con l'ordine della Legion d'onore e ciascun primo ministro francese, dopo sei mesi di servizio, aveva diritto alla gran croce di questo ordine.\nClassi.\nL'ordine dispone delle seguenti classi di benemerenza:\nInsegne.\nLa medaglia e la placca dell'ordine vennero disegnati dallo scultore francese Max Leognany.\nLa medaglia consisteva in una croce maltese smaltata di blu, contornata da una corona d'alloro unente le braccia. Sul diritto, il disco centrale riporta la testa della Marianne, circondata dalla legenda \"R\u00e9publique Fran\u00e7aise\". Sul retro, invece, si trovava un disco con un tricolore crociato circondato dal nome dell'ordine e dalla sua data di fondazione. L'insegna \u00e8 sospesa al nastro attraverso una corona d'alloro.\nLa stella, indossata dai cavalieri di gran croce consisteva in una croce a dodici braccia, con raggi uscenti e con al centro la testa della Marianne circondata dalla legenda \"R\u00e9publique Fran\u00e7aise\", dal nome dell'ordine e da una corona d'alloro.\nOrdini scomparsi con l'istituzione dell'Ordine nazionale al merito.\nLa fondazione di questo ordine nel 1963 port\u00f2 alla scomparsa di alcuni ordini fondati precedentemente dalla Repubblica francese e ormai completamente obsoleti e decaduti."}
{"id": "2351519", "revid": "767487", "url": "https://it.wikipedia.org/wiki?curid=2351519", "title": "Pancreatectomia", "text": "La pancreatectomia \u00e8 un intervento chirurgico con il quale si procede alla rimozione totale o parziale del pancreas\nIndicazioni.\nSi procede per asportazione di un tumore o cisti, in caso di evento traumatico o per trattare patologie come la pancreatite.\nIntervento.\nIn seguito ad anestesia generale si opera tramite incisione, dopo l'asportazione si ricostruisce la parte eliminata con un'anastomosi che unisce il coledoco e il tratto digiunale superiore.\nPost-intervento.\nLa persona dopo l'intervento deve seguire una dieta con pochi zuccheri e grassi.\nComplicazioni.\nFra le possibili complicazioni dovute all'intervento:"}
{"id": "2351522", "revid": "1977442", "url": "https://it.wikipedia.org/wiki?curid=2351522", "title": "M\u00e9daille comm\u00e9morative de la campagne d'Italie (1859)", "text": "La M\u00e9daille comm\u00e9morative de la campagne d'Italie 1859 (\"Medaglia commemorativa della campagna d'Italia del 1859\") fu una medaglia concessa da Napoleone III a quanti avessero partecipato alle operazioni belliche della campagna d'Italia del 1859 durante il \"\"Risorgimento\".\"\nStoria.\nLa medaglia venne concessa per la prima volta da Napoleone III direttamente sul campo di guerra italiano l'11 agosto 1859 e venne assegnata poi a tutti quegli ufficiali e personale di truppa che avessero preso parte attivamente a favore dell'esercito francese durante l'inizio della seconda guerra d'indipendenza italiana. La medaglia era concessa unicamente a soldati francesi, ma venne in rarissimi casi estesa anche ai soldati piemontesi che si fossero distinti per particolari benemerenze verso l'esercito francese.\nData la natura esclusiva della decorazione, concessa unicamente nel 1859, essa \u00e8 divenuta uno dei pezzi pi\u00f9 ambiti dai collezionisti di oggetti risorgimentali italiani e francesi e inoltre \u00e8 la prima medaglia ufficiale per campagne all'estero fatta coniare dalla Francia, che ha cos\u00ec aperto il filone di questa tipologia di insegne, concesse poi in grandi variet\u00e0 sia sotto l'Impero sia sotto la Repubblica dopo il 1870.\nDescrizione.\nLa \"medaglia\" consiste in un disco d'argento con il volto laureato di Napoleone III rivolto verso destra, attorniato da una corona d'alloro. Sotto il collo dell'Imperatore si trovava la firma dell'incisore 'BARRE' (Albert D\u00e9sir\u00e9 Barre, 1818-1878). Sul retro si trovava la legenda \"Campagne d'Italie\" e sotto la data \"1859\" in una fascia circolare, al centro della quale si trovavano i nomi delle citt\u00e0 protagoniste delle battaglie storiche del 1859. Venne concessa a tutti i soldati e ufficiali, senza distinzione di patria, provenienza, sesso o religione, che fossero stati presenti nelle battaglie di Varese (o Montebello), Palestro, Turbigo, Magenta, Melegnano o Solferino.\nIl \"nastro\" era a fasce bianche e rosse alternate."}
{"id": "2351533", "revid": "287204", "url": "https://it.wikipedia.org/wiki?curid=2351533", "title": "Sevastopol' (nave da battaglia 1911)", "text": "La nave da battaglia Sevastopol' \u00e8 stata un'unit\u00e0 della Marina imperiale russa con cui prese parte alla prima guerra mondiale e successivamente della Marina Sovietica, in cui rimase in servizio fino al 1957 dopo essere stata ribattezzata Pari\u017eskaja Kommuna, prendendo parte alla seconda guerra mondiale.\nSevastopol'.\nLa nave fu costruita nei cantieri dell'Ammiragliato di San Pietroburgo a inizio nel 1909; varata nel 1911 fu battezzata Sevastopol', in ricordo dell'assedio della citt\u00e0 durante la guerra di Crimea. La nave, entrata in servizio il 30 novembre 1914, raggiunse Helsingfors e fu assegnata nella primavera del 1915 alla 1\u00aa squadra da battaglia della Flotta del Baltico, effettuando numerose uscite in mare con le unit\u00e0 gemelle della classe Gangut Petropavlovsk e Gangut.\nIn seguito al trattato di Brest-Litovsk stipulato tra la Russia e gli Imperi centrali il 3 marzo 1918, che imponeva ai sovietici di evacuare le basi in Finlandia la nave il 12 marzo 1918 con le altre unit\u00e0 della Flotta del Baltico, scortate dai rompighiaccio Ermak e Volynec vista la spessa patina di ghiaccio nel golfo di Finlandia, lasciarono Helsinki prendendo parte alla cosiddetta \"crociera del ghiaccio\" raggiungendo Kron\u0161tadt il 17 marzo.\nPari\u017eskaja Kommuna.\nLa nave dopo la rivoluzione russa e la guerra civile, in cui prese parte, nel 1919, alla difesa di Pietrogrado, il 3 marzo 1921 venne ribattezzata Pari\u017eskaja Kommuna (\u041f\u0430\u0440\u0438\u0436\u0441\u043a\u0430\u044f \u043a\u043e\u043c\u043c\u0443\u043d\u0430) nella ricorrenza del 50\u00ba anniversario della Comune di Parigi.\nNel 1929 la nave venne assegnata alla Flotta del Mar Nero, che aveva perduto tutte le corazzate in seguito alla rivoluzione e alla guerra civile, andando a ricoprire a partire dal 18 gennaio 1930 il ruolo di ammiraglia della Flotta del Mar Nero.\nTra il 1933 ed il 1938 venne sottoposta a radicali lavori di ammodernamento nel cantiere di Sebastopoli.\nNel corso della seconda guerra mondiale prese parte durante gli anni 1941 e 1942 alla difesa di Sebastopoli e quando la citt\u00e0 il 18 dicembre 1942 venne occupata dai tedeschi, bombard\u00f2 le postazioni tedesche distruggendo 13 carri armati 8 cannoni e vari veicoli terrestri e nel corso di una di queste azioni venne danneggiata da un attacco aereo della Luftwaffe, andando poi a ripararsi nel porto di Poti, in Georgia sul Mar Nero e in ricordo della difesa della citt\u00e0, nel 1943 la nave torn\u00f2 nuovamente a chiamarsi Sebastopol' e l'8 luglio venne decorata con l'Ordine della Bandiera rossa.\nNel corso del conflitto, nella primavera del 1942 al comando dell'unit\u00e0 venne destinato Jurij Zinov'ev (in russo: \u042e\u0440\u0438\u0439 \u0417\u0438\u043d\u043e\u0432\u044c\u0435\u0432) che aveva iniziato la sua carriera come semplice marinaio durante il primo conflitto mondiale e nel secondo conflitto mondiale aveva comandato l'incrociatore Molotov; dopo il conflitto nel 1949 venne designato al comando della corazzata Giulio Cesare, che l'Unione Sovietica aveva ottenuto dall'Italia dal trattato di pace in conto riparazione danni di guerra, ma giunto nella base di Augusta a inizio gennaio 1949 non fece in tempo ad assumere il comando perch\u00e9 il 19 gennaio, pochi giorni prima che la nave gli fosse consegnata, mor\u00ec pert un attacco cardiaco e fu sostituito dal Capitano di 1\u00b0 rango Boris Beljaev.\nNel dopoguerra la nave fu sottoposta a lavori di riparazione restando in servizio fino al 1956, quando venne radiata e demolita nel 1957. Nel 1951 il comando della nave era stato affidato a Sem\u00ebn Michailovi\u010d Lobov, che nel 1970 avrebbe conseguito il grado di ammiraglio della Flotta."}
{"id": "2351542", "revid": "2156516", "url": "https://it.wikipedia.org/wiki?curid=2351542", "title": "Torre normanna", "text": ""}
{"id": "2351547", "revid": "1776051", "url": "https://it.wikipedia.org/wiki?curid=2351547", "title": "MTV Unplugged (Staind)", "text": "MTV Unplugged \u00e8 un DVD dal vivo degli Staind, pubblicato nel 2002, poco prima del loro terzo album Break the Cycle\nNel 2001 gli Staind entrarono come molti altri predecessori negli studi televisivi di MTV, dove nel periodo natalizio davanti a un pubblico limitato di pochi spettatori proposero in versione acustica quelle che sarebbero poi state le hit dell'album \"Break the Cycle\".\nPer l'esecuzione di alcuni brani \u00e8 stato chiesto il supporto del chitarrista dei Cold Terry Balsamo (per un periodo anche chitarrista degli Evanescence), band con la quale Aaron Lewis collabor\u00f2 nella canzone \"Bleed\"."}
{"id": "2351549", "revid": "599013", "url": "https://it.wikipedia.org/wiki?curid=2351549", "title": "Grant Gondrezick", "text": ""}
{"id": "2351551", "revid": "6923", "url": "https://it.wikipedia.org/wiki?curid=2351551", "title": "CSELT", "text": "CSELT (acronimo di Centro Studi E Laboratori Telecomunicazioni) \u00e8 stato un istituto di ricerca torinese nel campo delle telecomunicazioni, il principale del ramo in Italia e uno dei pi\u00f9 importanti d'Europa e a livello internazionale.\nNato come centro di ricerca per l'intero conglomerato IRI-STET, l'autorevolezza del centro fu presto riconosciuta in tutto il mondo nella ricerca applicata, innovativa e spesso anche pionieristica, in molti settori delle telecomunicazioni, con particolare riguardo alla commutazione numerica, le fibre ottiche, le tecnologie vocali e la standardizzazione internazionale di protocolli e tecnologie come ad esempio, l'invenzione dell'MP3, ideata, promossa e coordinata dal centro.\nDopo il drastico ridimensionamento a cavallo degli anni duemila, la maggior parte delle strutture sono confluite prima in Telecom Italia Lab (societ\u00e0 del gruppo Telecom Italia) e successivamente in TIM, oltre che in altre societ\u00e0 nate come spin-off quali ad esempio Loquendo nel 2001, attiva nell'ambito del riconoscimento e la sintesi vocale.\nMateriale storico di CSELT \u00e8 conservato nell'Archivio Storico di TIM. Il sito CSELT \u00e8 disponibile negli archivi del Web a partire dal 1998; qui sono archiviati anche gli abstract dei Rapporti Tecnici (\"CSELT Technical Reports\") dal 1995 al 1999, una delle principali pubblicazioni scientifiche aziendali, edita dal luglio 1973. Elenchi di brevetti a nome CSELT sono anche disponibili sul Web.\nNel 2011 \u00e8 partito il progetto CSELTMUSEUM con lo scopo di raccogliere e pubblicare sul Web documenti storici inediti, o difficilmente reperibili, relativi all'attivit\u00e0 del Centro.\nStoria.\nOrigini e anni sessanta.\nIl centro venne fondato a Torino nel 1961, inizialmente con il nome di CSEL - Centro Studi E Laboratori - come centro studi e sperimentazioni della Stipel, in attuazione della volont\u00e0 espressa fin dal 1955 dal direttore Giovanni Oglietti, che ne fu poi il primo presidente fino al 1968. Dopo la nascita della SIP nel 1963, esso conflu\u00ec nel gruppo IRI-STET e assunse il nome definitivo il 5 dicembre 1964 occupandosi fin dall'inizio di studi sull'affidabilit\u00e0 degli apparati di commutazione telefonica della rete italiana che, a partire dal 1963, stava nascendo come organizzazione unificata a livello nazionale.\nGiovanni Oglietti pose come obbiettivo del Centro l'unificazione e l'orientamento delle scelte nel medio-lungo termine delle aziende telefoniche acquisite da STET. Nacquero cos\u00ec numerosi filoni di ricerca avanzata, quali la trasmissione e la commutazione numerica del segnale telefonico, lo studio del traffico della rete telefonica e della sua gestione. Il Centro, sempre per volont\u00e0 del suo fondatore, nacque sul modello di riferimento dei Bell Labs, all'interno di un contesto in cui anche la capogruppo IRI si ispirava a modelli statunitensi nel settore della ricerca e sviluppo. Non sempre per\u00f2 il suo ruolo e il suo potere decisionale all'interno del gruppo furono definiti chiaramente, a differenza di quanto avvenne in centri di ricerca analoghi come il CNET in Francia; in particolare non gli fu assegnato del tutto chiaramente il ruolo di \"Technology Transfer\", per mancanza di decisioni politiche in tal senso, sebbene in diverse occasioni riusc\u00ec ad agire effettivamente come tale.\nDopo una prima fase di espansione, Luigi Bonavoglia fu nominato primo direttore generale nel dicembre 1967, quando CSELT contava gi\u00e0 circa 130 addetti. In quella data fu inaugurata la sede torinese principale in via Reiss Romoli, con la caratteristica torre alta 75 metri opera dell'architetto Nino Rosani. Il centro faceva parte del gruppo STET, ma lavorava anche su committenze esterne, anche internazionali, e su progetti di grandi dimensioni. Questo accadde in particolare nel 1968 per un progetto sperimentale di comunicazione numerica via satellite con tecnica TDMA da parte della compagnia statunitense COMSAT. Questa commessa contribu\u00ec alla fama internazionale del Centro che, in questo periodo (1967-1968), partecip\u00f2 attivamente anche alle specifiche di standardizzazione del PCM europeo. Il contributo tecnico alla definizione di standard di comunicazione sar\u00e0 una costante per tutta la vita futura di CSELT. Tra le prime competenze riconosciute a CSELT a livello internazionale figurarono i ponti radio e la progettazione di antenne, anche nel campo delle trasmissioni satellitari come avvenne gi\u00e0 nella commessa citata.\nNel 1969 il Centro inizi\u00f2 lo studio delle reti a commutazione di pacchetto, tecnica usata anche nei protocolli alla base della rete Internet; tuttavia l'interesse maggiore fu rivolto ai servizi propriamente telefonici della SIP piuttosto che a quelli di trasmissione dati in senso lato in quanto questi ultimi all'epoca erano assimilati ai servizi postali e quindi di competenza diretta del Ministero delle poste e delle telecomunicazioni. Per questo motivo l'argomento da studiare fu considerato non tanto ci\u00f2 che stava nascendo intorno al progetto originario di Internet ARPANET, ma piuttosto il protocollo X.25 in quanto ritenuto pi\u00f9 adatto all'architettura tipicamente telefonica, con molta \"intelligenza\" nella rete e poca nei terminali. Inoltre, la standardizzazione dell'X.25 da parte del CCITT era a uno stadio ormai avanzato e con diverse caratteristiche tecniche gi\u00e0 assodate, come ad esempio nel controllo degli errori di trasmissione.\nL'approccio dell'X.25 (detto \"\"core and edge\", \"ovvero con la ripartizione di funzionalit\u00e0 nettamente distinte tra l'insieme dei nodi di transito e l'insieme dei nodi agli estremi della rete) sar\u00e0 mantenuto nei diversi protocolli concepiti per la rete fissa futura come ad esempio, nel caso di ATM. A partire da questi primi studi, CSELT diede poi in seguito il suo contributo, soprattutto in termini di progettazione, anche alla nascita della rete X.25 Italiana, chiamata Itapac.\nAnni settanta.\nLa ricerca sulle fibre ottiche.\nDopo una fase di studi e sperimentazioni di trasmissione ottica di segnali numerici mediante fascio laser nello spazio libero nella seconda met\u00e0 degli anni sessanta a opera di Leonardo Michetti, nel 1971 il Centro inizia l'attivit\u00e0 sulla trasmissione guidata su fibra ottica. Questa fu preceduta anche dallo studio della trasmissione su guida d'onda metallica circolare. L'azienda statunitense Corning Glass Works nel 1970 annunci\u00f2 per prima la realizzazione di fibre ottiche aventi un'attenuazione inferiore ai 20\u00a0dB/Km, un limite definito a priori per lo sfruttamento pratico di queste tecnologie nelle telecomunicazioni. \u00c8 proprio un accordo con la Corning nell'ottobre 1973 che permise al Centro di avviarne la sperimentazione congiunta. Le sperimentazioni sulla fibra ottica coordinate dal Centro, in collaborazione con altre societ\u00e0 del gruppo IRI-STET, tra cui anche Sirti, Pirelli e SIP, fecero s\u00ec che Torino divenisse la prima citt\u00e0 al mondo con un cablaggio in fibra ottica nel 1977, grazie una connessione sperimentale della lunghezza di 9\u00a0km (la pi\u00f9 lunga fino a quel momento mai sperimentata nel mondo).\nUn risultato importante di quel progetto fu anche l'ideazione di un nuovo processo per giuntare i tronconi di fibra ottica in maniera semplice e rapida, alla portata di un operaio formato a tale processo, in luogo del complesso processo allora in uso e richiedente numerose e accurate misurazioni con strumentazione costosa. Tale giunto venne chiamato Springroove\u00ae ed \u00e8 documentato nel brevetto di Giuseppe Cocito.\nL'obiettivo generale della tecnologia della fibra ottica era di disporre di un mezzo trasmissivo pi\u00f9 conveniente dei cavi coassiali in rame in termini di banda trasmissiva, passo di ripetizione, tasso di errore e immunit\u00e0 alle interferenze. La fibra ottica era estremamente pi\u00f9 sottile (125 micron con il cladding) dei cavi coassiali usati allora (tipicamente di 11 millimetri di diametro) e riduceva la necessit\u00e0 di ripetizione dei segnali, rendendola adatta alle trasmissioni a lunga distanza. Le ricerche sulle fibre ottiche portarono alla pubblicazione della prima monografia al mondo sull'argomento, e a numerose altre ricerche che ottennero diversi riconoscimenti in ambito internazionale. Nel 1976 il nuovo direttore generale del Centro, Basilio Catania, era anche un esperto di fibre ottiche, mentre Luigi Bonavoglia, cui il Centro deve gran parte dei suoi primati tecnici, assunse il titolo di presidente. Pi\u00f9 tardi allo stesso Basilio Catania, come riconoscimento internazionale del Centro, fu consegnato il premio \"Eurotelecom Prize\" da Juan Carlos di Spagna. Nel 1978 viene realizzato e sperimentato nel Centro un sistema di trasmissione in fibra a 560 Mbit/s su 6 Km di distanza.\nLa commutazione numerica e i \"Gruppi Speciali\".\nAccanto alla ricerca sui mezzi trasmissivi, si intraprese la ricerca sulla applicazione della commutazione numerica alle centrali telefoniche, resa fattibile dagli sviluppi della microelettronica digitale e dell'informatica. Questo sviluppo, diretto da Alberto Loffreda, grande esperto di commutazione telefonica per la sua precedente esperienza in Ericsson, si concretizz\u00f2 con la messa in opera dei \"Gruppi Speciali\" di Mestre. Questa fu la prima centrale completamente numerica italiana anche se a titolo sperimentale, una sorta di prototipo avanzato, e seconda in Europa, anticipata solo dal francese Platon (E-10), di un anno precedente. \u00c8 in questo periodo che anche l'Informatica entra pienamente nelle attivit\u00e0 di ricerca del Centro.\nLa centrale fu denominata \"Gruppi Speciali\" in quanto, grazie alle nuove tecniche numeriche, avrebbe dovuto offrire una serie di servizi \"speciali\" agli utenti collegati. Essa fu un vero e proprio sistema elettronico specializzato nella commutazione dei canali telefonici digitalizzati (PCM) e multiplati nel tempo (TDM) secondo lo standard europeo a 32 canali. La centrale, completamente ridondata, fu dotata anche di numerosi accorgimenti avanzati di autodiagnosi e riconfigurazione per soddisfare gli stringenti requisiti di disponibilit\u00e0 del servizio telefonico che era di 2 ore massime di disservizio in 40 anni. L'elettronica venne realizzata all'interno del Centro utilizzando circuiti integrati commerciali TTL ed ECL (questi ultimi con tempi di commutazione dell'ordine di 3 nanosecondi), con una tecnica modulare di derivazione Comsat adatta alla realizzazione prototipale che prevedeva i cablaggi di backplane in wire-wrap, adatti alla prototipazione rapida. La rete di connessione da 1024 canali, costituita da uno stadio temporale realizzato mediante una memoria bipolare veloce (ECL), venne commissionata all'americana AMS (Advanced Memory Systems). La rete di connessione in tecnologia digitale \u00e8 una fondamentale evoluzione rispetto alle centrali semi-elettroniche della generazione precedente (come l'1ESS del Bell System), in cui la commutazione dei canali telefonici era ancora elettromeccanica essendo attuata mediante rel\u00e8 di tipo reed. Anche la prima centrale elettronica del sistema PROTEO di Sit Siemens (successivamente, Italtel), installata nel 1975, aveva una rete di connessione in tecnica PAM (Pulse Amplitude Modulation) e quindi non era completamente numerica. Il riconoscimento della segnalazione tra centrali con codice multifrequenza era effettuato con tecniche di filtraggio numerico da un banco di filtri appositamente progettati. Il software di controllo, a partire dal sistema operativo fino al software applicativo installati sul calcolatore di processo GP16 della Selenia, fu sviluppato nel Centro. Sulla centrale installata a Mestre e su un altro esemplare simile installato nel Centro verranno sperimentati nuovi servizi allora non disponibili sulle centrali tradizionali. La centrale di Mestre rimase operativa per circa 14 anni, fino al 1986. Dopo la realizzazione dei Gruppi Speciali, e una conseguente maggiore collaborazione con Italtel (a quei tempi, chiamata Sit-siemens), CSELT progett\u00f2 anche diversi processori (M16, M20, e altri successivi), dedicati al controllo delle centrali telefoniche, adottati poi dalla stessa Italtel e da altri costruttori nel mondo.\nLe realizzazioni di quel periodo furono possibili grazie agli sviluppi di una tecnica hardware modulare usata in COMSAT e introdotta inizialmente in CSELT da Giovanni Perucca che ebbe anche un ruolo rilevante nel progetto dei Gruppi Speciali. Questa tecnica port\u00f2 alla realizzazione nel Centro di quattro famiglie di moduli logici standard (serie 10,100 ,250, 500) a frequenze di clock crescenti fino a 500 Mhz, messe a punto nel laboratorio di alta velocit\u00e0 della sezione commutazione. Questo laboratorio, sotto la guida di Piero Belforte, raggiunse in breve tempo un livello di eccellenza in campo mondiale grazie soprattutto allo sviluppo di algoritmi di modellamento e simulazione basati su innovative tecniche a onda e sulla riflettometria temporale che permisero la realizzazione di svariati sistemi numerici avanzati negli anni settanta e ottanta. Tra i primi degli anni settanta si ricordano la base tempi triplicata a 32,768 Mhz dei Gruppi Speciali del 1971-72 e il commutatore numerico monostadio da 8192 canali TDM a 64Kbps del 1973. Quest'ultimo, completamente modulare e ridondato con uno schema 1 su 8, funzionante a una frequenza di clock di 81,920 Mhz, stabil\u00ec un record mondiale di complessit\u00e0 e velocit\u00e0 per quei tempi. Questo commutatore (EC 8000) venne concepito come il nucleo di una centrale di transito compatibile con la tecnologia dei Gruppi Speciali e fu sottoposto a una prova di esercizio sperimentale che ne conferm\u00f2 l'affidabilit\u00e0.\nGli innovativi algoritmi di simulazione di quegli anni, successivamente generalizzati, costituiscono tuttora lo stato dell'arte per la progettazione hardware di sistemi numerici multi-gigabit, come i moderni router IP, e offrono prestazioni di ordini di grandezza superiori alle tecniche tradizionali (Analisi Nodale, Spice) anche nella simulazione elettromagnetica. A pi\u00f9 di quaranta anni dalla sua ideazione, l'attivit\u00e0 di ricerca relativa a queste tematiche \u00e8 tuttora in corso nell'ambito del progetto SWAN/DWS.\nUna innovazione di fine anni settanta inizio anni ottanta che conobbe un grande successo industriale e commerciale fu il circuito integrato LSI per la commutazione TDM dei canali PCM, chiamato ECI (Elemento di Commutazione Integrato). Esso fu ideato da Piero Belforte nel 1978 e successivamente brevettato. Il circuito integrato fu progettato da Vittorio Masina (SGS) su specifiche CSELT elaborate anche da Bruno Bostica e Luciano Pilati e fu prodotto dalla stessa SGS (oggi, STMicroelectronics) a partire dal 1981, anche quando questa azienda non apparteneva pi\u00f9 al gruppo STET. La famiglia di sei componenti integrati ASIC per la commutazione TDM concepita nel Centro fu adottata da numerose aziende. CSELT, trasfer\u00ec a Italtel tutta la tecnologia relativa a questo componenti e alle reti auto-instradanti, gi\u00e0 provate nei suoi laboratori, che vennero cos\u00ec utilizzati per la realizzazione delle nuove centrali di Italtel. Questa tecnologia ASIC, coperta da sei brevetti internazionali, costituisce tuttora il nucleo delle centrali della Linea UT che equipaggiano pi\u00f9 dei due terzi delle centrali operative in Italia oltre che essere state esportate in numerosi paesi del mondo. Le unit\u00e0 di commutazione da 1024 canali basate sul componente principale ECI (M088 per SGS), oggi denominato M3488 e su altri cinque circuiti di supporto, pure prodotti da SGS, utilizzavano una logica d'instradamento distribuita con l'uso di controller a microprocessore (Z80) a livello di singola unit\u00e0 atti a rendere il commutatore auto-instradante. Le strutture multistadio (fino a cinque stadi per reti da 64000 canali) erano caratterizzate da una enorme capacit\u00e0 di smaltimento di traffico e da una potente auto-diagnostica. L'ECI si compone di 35.000 transistor (n-MOS a 4um nella prima realizzazione e, successivamente, CMOS) per una matrice non bloccante di 256 x 256 canali PCM. Circa 27 Milioni di linee telefoniche di molti paesi sono tuttora servite dalle centrali TDM che utilizzano i componenti e le strutture di commutazione dello CSELT. A queste si aggiungono quelle della rete mobile e le applicazioni sulle reti private (PABX). Una comparazione delle tecnologie di commutazione CSELT precedentemente illustrate (Gruppi Speciali/EC8000 e reti ASIC) con le pi\u00f9 recenti, che fanno uso di router IP nella rete backbone di TIM, \u00e8 illustrata in e in. \u00c8 interessante notare come, a circa quaranta anni dalla sua ideazione (1978), la tecnologia di commutazione ASIC TDM di CSELT coesista ancora con la tecnologia IP nella rete attuale di TIM nonostante il processo di \"decommissioning\" del TDM, iniziato appunto dalla rete backbone nei primi anni duemila.\nUn altro esempio di innovazione negli sviluppi dei Gruppi Speciali \u00e8 il brevetto di Alberto Ciaramella applicato nel 1975 riguardante una procedura di bootstrap automatico del calcolatore che, anzich\u00e9 avviarsi tramite una serie di comandi impartiti manualmente dall'operatore in una serie di memorie volatili con conseguente rischio di errori, caricava automaticamente i comandi di avvio da una memoria fissa (ROM, dispositivi di memorizzazione a semiconduttori in luogo delle schede perforate o delle memorie di altro tipo, ad esempio a ferrite) e separata da quella di esecuzione o di massa dedicata allo storage dei programmi applicativi (oggi la norma per la larga maggioranza di computer): il risultato era una affidabilit\u00e0 nell'avvio molto maggiore rispetto allo standard dei computer dell'epoca e una procedura di avvio pi\u00f9 semplice, perch\u00e9 ottenuta dalla pressione di un singolo tasto.\nInfine, nel 1974 il Centro present\u00f2 il primo sintetizzatore vocale in tempo reale italiano, uno dei primi nel mondo, MUSA, prodotto dal gruppo guidato da Giulio Modena. Una seconda versione, pubblicata nel 1978, era capace di cantare. Nel 1978 il gruppo di CSELT era la sola realt\u00e0 industriale al mondo - oltre all'americana AT&amp;T - a disporre di una tecnologia di sintesi vocale di interesse commerciale.\nLe immagini in 3D della Sindone.\nNel 1978 il Centro, su iniziativa del prof. Giovanni Tamburelli dell'Universit\u00e0 di Torino, realizz\u00f2 presso i propri laboratori alcune immagini tridimensionali della Sindone di Torino, di ancora maggiore nitidezza delle prime immagini tridimensionali realizzate appena pochi mesi prima da due tecnici della NASA, Jackson e Jumper. Responsabile per il Centro era Giovanni Garibotto.\nUn secondo risultato di Tamburelli fu nell'elaborazione di tali immagini che, oltre a evidenziare la reale tridimensionalit\u00e0 della figura dell'uomo della Sindone, mostrarono la rimozione visuale del \"sangue\" presente su tutta la figura. Anche le immagini di CSELT ebbero diffusione su giornali e riviste in tutto il mondo, cosa che ha reso il nome del centro conosciuto anche dal grande pubblico internazionale. Tali studi sull'elaborazione di immagini sono state applicate dal Centro anche nello studio della Sismologia.\nIn questi anni il personale aumenta di circa 45 unit\u00e0 ogni anno, per circa sette anni, assumendo e formando ingegneri, periti, ma anche matematici e fisici, da tutta Italia e perfino qualcuno dall'estero. La possibilit\u00e0 di scelta di profili eccellenti o particolarmente promettenti da assumere in CSELT \u00e8 resa possibile dal mercato del lavoro particolarmente favorevole di quegli anni.\nAnni ottanta.\nDurante gli anni ottanta vi furono ulteriori progressi nella sperimentazione sulle fibre ottiche. Bruno Costa speriment\u00f2 per la prima volta la trasmissione di flussi informativi ad alta velocit\u00e0 per centinaia di km senza l'utilizzo di ripetitori intermedi. Tra le applicazioni importanti vi fu la partecipazione al progetto per il cavo transoceanico TAT-8 che realizz\u00f2 il primo collegamento transatlantico in fibra ottica. Altre applicazioni della tecnologia ottica hanno riguardato la realizzazione di circuiti ottici come, ad esempio, gli amplificatori di segnali ottici e opto-elettronici per trasmissione ad alta velocit\u00e0.\nNel campo della commutazione il Centro partecip\u00f2 alla sperimentazione dell'ISDN fin dalle sue prime versioni, in collaborazione con costruttori europei quali Italtel e Siemens. Nel 1984 fu realizzato un primo esperimento di servizi ISDN in occasione dell'International Switching Symposium ISS '84 a Firenze. Le attivit\u00e0 proseguirono nel campo della evoluzione della ISDN verso l'offerta di servizi a larga banda (B-ISDN). Per esempio nel 1987 venne realizzato un commutatore a larga banda per servizi video diffusivi ad alta definizione (HDTV) a 243Mbit/s basato sul bus di backplane SUPERBUS progettato mediante le tecniche simulative del laboratorio di alta velocit\u00e0. Lo studio e la realizzazione di questi bus paralleli operanti fino a 320Mbyte/s fu presentato all'International Switching Symposyum del 1987 (ISS '87) a Phoenix. Questa tecnologia port\u00f2 al progetto di circuiti ASIC ad alta velocit\u00e0 che vennero specificati alla AMCC americana per la realizzazione del display ad altissima risoluzione MAGICS dei sistemi radar CDS2000 per controllo del traffico aereo della Selenia. Questi sistemi, commercializzati da Selenia (successivamente Alenia) ed esportati in diversi paesi del mondo, sono tuttora operativi. Per l'Agenzia Spaziale Europea (ESA) venne effettuato all'inizio del decennio lo studio di fattibilit\u00e0 di matrici di commutazione ad alta velocit\u00e0 per l'impiego a bordo di satelliti di telecomunicazioni. Questi studi e successive collaborazioni con Selenia Spazio portarono alla realizzazione della matrice di commutazione a bordo del satellite ITALSAT. Questi ultimi sono esempi delle consulenze che il Centro svolgeva per aziende del gruppo STET e per quelle esterne al gruppo, grazie al know-how maturato nel corso degli anni. Alla fine del decennio le consulenze vennero rivolte quasi esclusivamente a Telecom Italia e le attivit\u00e0 di alcuni laboratori ad alta tecnologia, come quello delle tecniche ad alta velocit\u00e0, vennero chiuse, con la conseguente perdita del know-how accumulato in quasi venti anni di attivit\u00e0. Lo stesso accadde per la ricerca nel campo della simulazione a livello fisico dei sistemi a larga banda.\nVerso la fine degli anni ottanta inizi\u00f2 in CSELT un'attivit\u00e0 di studio sull'applicazione delle fibre ottiche, anche multimodo, all'interconnessione tra sottosistemi di apparati digitali come alternativa ai cavi in rame. Le prime applicazioni furono le cosiddette \"isole ottiche\". Queste primi studi vennero presentati all' ISS '90 di Stoccolma. Come tecnica di commutazione pi\u00f9 flessibile e promettente per la B-ISDN venne individuato dal CNET francese l'ATM (Asynchronous Transfer Mode), successivamente standardizzato con un formato di cella fisso a 48 byte. Questa fu la linea scelta a quei tempi dagli operatori di TLC che provarono a imporre questo formato come standard universale. In parallelo, il protocollo IP di Internet si stava sempre di pi\u00f9 affermando al di fuori del comparto TLC come uno standard \"de facto\". Lo CSELT partecip\u00f2 attivamente allo studio della tecnica ATM fin dall'inizio, dal 1983, partecipando anche a diversi progetti internazionali, quali il progetto europeo LION per la realizzazione di reti geografiche anche basate su ATM.\nTrasmissione satellitare.\nIl 26 febbraio 1983 avvenne la prima dimostrazione pubblica della prima trasmissione satellitare televisiva al mondo a essere a norma internazionale, in bianco e nero. Per la sperimentazione fu utilizzato SIRIO-1, il primo satellite italiano, e il sistema fu realizzato a partire dal 1977 da un gruppo formato anche da personale CSELT e altre aziende del gruppo come Telespazio, Italtel, oltre al CNR e a personale di ricerca del Politecnico di Torino. Dopo questo sviluppo, il Centro collabor\u00f2 ancora attivamente nel settore spaziale del gruppo per la progettazione di antenne per altri satelliti, come IntelsatV e Italsat, matrici di commutazione di bordo e strutture dicroiche.\nLo sviluppo delle tecnologie vocali.\nDi pari passo alle sperimentazioni sui mezzi fisici di trasmissione, prosegu\u00ec la ricerca sulla codifica del segnale vocale orientata ad aumentare la capacit\u00e0 trasmissiva anche con l'utilizzo di tecniche di compressione del segnale (ad esempio, gli studi di Giancarlo Pirani e Renato Dogliotti). Lo studio delle tecniche di compressione coinvolse tanto l'utilizzo di tecniche statistiche per la compressione del segnale, quanto lo studio dei fenomeni psico-acustici del segnale sorgente stesso (come ad esempio fu applicato, pochi anni pi\u00f9 tardi, nello standard MP3).\nGi\u00e0 dal 1980, accanto alle sperimentazioni di sintesi vocale che portarono alla realizzazione del circuito integrato M3950 progettato dal gruppo di Marco Gandini e poi prodotto da SGS, iniziarono in CSELT gli studi sulle tecnologie di riconoscimento vocale (ad esempio, nel caso del riconoscimento del parlatore), in Italiano e in diverse altre lingue.\nQuesto filone si svilupp\u00f2 grazie alla partecipazione del Centro a due importanti progetti Europei, ESPRIT SIP P26, e SUNDIAL, acronimo di \"Speech Understanding and DIALogue\" (ESPRIT P2218), di tipo FP2, tra il settembre 1988 e l'agosto 1993. Il primo ebbe come risultato un prototipo di riconoscitore vocale italiano, la cui ricerca port\u00f2 anche alla pubblicazione di un testo edito da Springer nel 1990: il volume \u00e8 incentrato sugli algoritmi di riconoscimento vocale e redatto in gran parte da ricercatori CSELT, come pure l'editor stesso, Giancarlo Pirani. Il secondo fu il primo grande progetto su vasta scala per un \"sistema di dialogo\" (cio\u00e8 un programma capace di dialogare con gli esseri umani tramite l'uso della voce) in Europa, preceduto dal progetto governativo statunitense DARPA. SUNDIAL fu inoltre il primo progetto volto a ricercare un approccio sistematico sul parlato naturale multilingua (in particolare, sulle quattro lingue inglese, francese, tedesco e italiano). In questo progetto, CSELT produsse il primo prototipo in assoluto di sistema dialogo per l'Italiano, aprendo un filone applicativo anche all'interno dello Centro stesso.\nTra i risultati, vi fu anche la progettazione di RIPAC (\"Riconoscitore di Parlato Connesso\"), il primo circuito integrato al mondo di riconoscimento vocale per il parlato \"continuo\" (cio\u00e8, della catena parlata e non per sole parole isolate).\nHDT.\nPer dare continuit\u00e0 alle attivit\u00e0 sulla simulazione a larga banda, che erano state interrotte dal Centro, e svilupparne il know-how, a fine anni ottanta venne fondata a Torino da Piero Belforte e Giancarlo Guaschino la HDT (High Design Technology) la quale svilupper\u00e0 negli anni una serie di prodotti software altamente innovativi nel settore della Signal/Power Integrity (SI, PI) e della EMC, a partire dal simulatore general-purpose SPRINT oggi DWS. Questo prodotto, venduto insieme al software di visualizzazione e modellamento SIGHTS, venne presto acquisito da importanti manifatturiere europee nei settori TLC (Alcatel, Italtel, AET ecc.), aerospaziale (Aerospatiale, Thomson-Dassault, Selenia ecc.), automotive (Magneti Marelli, ecc.), computer (Honeywell Bull) e dallo stesso CSELT. La HDT partecip\u00f2 anche a diversi progetti Europei con partners accademici e industriali e contribu\u00ec attivamente allo sviluppo dello standard IBIS. Sviluppi congiunti di prodotti si ebbero con la franco-tedesca Anacad che commercializzava il simulatore ELDO del CNET francese, poi ceduto a Mentor Graphics, e successivamente con la giapponese Zuken, uno dei leader mondiali nel software per il progetto elettronico. Importante fu anche la collaborazione con HP per la realizzazione dell'ambiente di modellamento e simulazione HSWB. Da HDT nascer\u00e0 nel dicembre 1997 la controllata HDT TEAM, attiva soprattutto nel comparto TLC, che diventer\u00e0 anche partner di CSELT in diversi progetti.\nAnni novanta.\nL'orientamento al cliente unico.\nDurante gli anni novanta il Centro, diretto da Cesare Mossotto, si orienta esclusivamente al miglioramento della rete e dei servizi forniti da Telecom Italia, diminuendo quindi le proprie attivit\u00e0 con il resto del Gruppo IRI-STET, in questi anni in fase di ristrutturazione con cessione di diversi rami di attivit\u00e0. L'attivit\u00e0 di ricerca vera e propria in questi anni viene limitata solo al 25% dell'attivit\u00e0 complessiva del centro, mentre la parte rimanente consiste nelle applicazioni di interesse immediato ed esclusivo del gestore. Tale nuovo rapporto esclusivo verso l'unico cliente viene anche definita con l'aggettivo \"captive\" del centro e viene presentato come garanzia di sbocco sul mercato delle applicazioni nate nel Centro. Vengono allestiti, in particolare nella sede distaccata di via Borgaro, dei \"Test Plant\" costituiti da interi apparati, come la centrale UT100 di Italtel, da sottoporre a prove di qualificazione delle nuove versioni del software di controllo.\nTra gli interessi immediati del gestore vi era l'impiego della tecnologia di riconoscimento e sintesi vocale al servizio di rubrica automatizzato che rispondeva al numero telefonico \"12\", entrato in servizio nel 1993. I servizi basati sulle tecnologie vocali utilizzavano vari prodotti nati nel gruppo di Tecnologie Vocali, come ad esempio Eloquens (commercializzato a partire dal 1993), il primo software commerciale Text-to-Speech (TTS) capace di parlare in italiano, seguito da Actor, o il riconoscitore vocale indipendente dal parlatore Auris, seguito da Flexus, riconoscitore vocale capace di operare con un dizionario ampliabile e non pi\u00f9 fisso. Questi e altri blocchi costituirono i sistemi di dialogo per l'uso commerciale e uno di questi sistemi, Dialogos, unione di Flexus e Actor, \u00e8 proprio quello alla base del servizio 12, mentre VoxNauta permise la navigazione internet tramite comandi vocali, facendo uso dello standard VoiceXML.\nUn altro esempio \u00e8 il progetto THRIS di qualificazione dell'hardware per telecomunicazioni sviluppato in collaborazione con HP, HDT e Telecom Italia con l'obbiettivo di migliorare la qualit\u00e0 dei prodotti acquisiti da quest'ultima per essere utilizzati nella rete TLC. Il progetto omonimo vide anche la collaborazione di enti universitari quali il Politecnico di Torino e L'Universit\u00e0 di Lilla e di importanti manifatturiere del settore tra cui le francesi Alcatel e Aerospatiale, e port\u00f2 allo sviluppo di un prodotto di qualificazione altamente innovativo successivamente acquisito da Telecom Italia e raccomandato dalla stessa ai fornitori. Vennero sviluppati diversi moduli software e strumentali del sistema inclusa l'analisi predittiva delle emissioni elettromagnetiche di piastre basata sul software di analisi post-layout PRESTO di HDT. THRIS venne impiegato per la qualificazione di apparati di commutazione e trasmissione sia nei test plant CSELT che di Telecom Italia. Numerose campagne di prove nelle camere anecoiche del Centro servirono a validare i metodi predittivi sviluppati da HDT. I risultati vennero presentati a congressi sulla EMC (Roma 1996, Zurigo 1998) e in occasione di mostre e seminari come a Brest in Francia e presso la Hp in Italia. Venne anche creato un gruppo di utenti denominato TUG (THRIS USERS GROUP) per la formazione tecnica sugli strumenti innovativi di verifica del progetto hardware inclusi nel sistema. Dopo la improvvisa chiusura del progetto THRIS nel 2000, una sua evoluzione per l'impiego su sistemi multi-gigabit, appositamente studiata da Piero Belforte in veste di ricercatore indipendente, port\u00f2 allo sviluppo del sistema di test HiSAFE adottato da Cisco Systems come metodologia di inserzione di guasti simulati sui router IP di nuova generazione per aumentarne l'affidabilit\u00e0 e la disponibilit\u00e0 di servizio. Tali sistemi di test vennero utilizzati da Cisco nella versione pi\u00f9 aggiornata HiSAFE+ ideata per trattare segnali numerici fino a 20Gbit/s all'interno dei router IP utilizzati in Internet e nelle dorsali IP delle reti pubbliche di telecomunicazioni.\nL'attivit\u00e0 del Centro dal 1998 al 2000 \u00e8 documentata in dettaglio nel sito dell'epoca che \u00e8 tuttora presente negli archivi del Web. In questi archivi sono anche conservate le edizioni del sito dal 2001 fino al 2007 dopo il passaggio da CSELT a TILAB.\nTelefonia mobile.\nNon fu tuttavia abbandonato il filone di ricerca nell'ambito pi\u00f9 strettamente telefonico, che vide tra l'altro le prime sperimentazioni italiane dello standard UMTS per la telefonia mobile. \u00c8 proprio in CSELT infatti, in collaborazione con TIM ed Ericsson, che fu effettuata la prima telefonata urbana UMTS in Europa, ovvero la prima videochiamata urbana in Europa, il 16 novembre 1999. Inoltre, per conto di TIM, in CSELT fu sperimentata la tecnologia per la TIM Card, la prima scheda telefonica prepagata e ricaricabile per GSM al mondo, lanciata sul mercato il 7 ottobre 1996 e l'Italia fu dunque il primo paese a introdurre tale sistema di pagamento nell'ambito telefonico.\nRete fissa.\nParallelamente allo sviluppo dei mezzi trasmissivi della futura generazione di rete fissa come ad esempio nel campo delle fibre ottiche, dove in questo periodo si svolgono in CSELT anche ricerche sui solitoni), molte risorse vennero dedicate in particolare al protocollo ATM e alle relative tecniche di commutazione. Dopo la met\u00e0 degli anni novanta si deline\u00f2 sempre pi\u00f9 chiaramente che ATM e IP erano soluzioni alternative per la rete. Nonostante questo, gli studi su ATM continuarono e portarono alla realizzazione di apparati in tecnologia ATM anche da parte dei costruttori come Italtel. Questi apparati vennero affiancati a quelli tradizionali in tecnica TDM e si studiarono anche soluzioni IP basate su ATM. Vennero effettuate diverse sperimentazioni della tecnica ATM anche a livello di rete geografica, come, per esempio, l'esperimento congiunto CSELT - CNET che port\u00f2 alla prova di servizi IP su interconnessione ATM dei laboratori di Torino con quelli di Lannion in Francia nel 1994. Per gli operatori TLC si poneva la questione del bilanciamento di questo nuovo standard di comunicazione e dei servizi telefonici tradizionali rispetto ai servizi offerti da Internet con il protocollo IP. Verso la fine del decennio ci si rese conto che IP era lo standard vincente, sia per ragioni tecniche, che per la crescita esponenziale della rete Internet, dei suoi servizi e dei relativi apparati. Dalla met\u00e0 del decennio successivo i costruttori, inclusa l'americana Cisco Systems, abbandonarono definitivamente l'ATM, obbligando di fatto gli operatori telefonici alla dismissione graduale degli apparati basati su ATM a favore di quelli basati su IP. Nel confronto tra le tecniche ATM e IP, come avvenne in altri grandi centri di ricerca di telecomunicazioni (ad es. lo stesso CNET, ente pioniere della tecnologia ATM), manc\u00f2 allo CSELT, almeno fino alla met\u00e0 degli anni novanta, un ruolo veramente critico e imparziale che avrebbe potuto, almeno in parte, contenere la corsa all'ATM, \nInternet.\nOltre ai servizi associati direttamente alla telefonia, con la diffusione di Internet e della banda larga (con la nascita dell'ADSL), l'attivit\u00e0 si orient\u00f2 anche verso lo studio di vari media digitali quali la televisione interattiva e le tecnologie applicabili di preferenza ai servizi telefonici e internet della SIP (confluita nel 1994 in Telecom Italia). L'attivit\u00e0 del Centro si svolse sempre in collaborazione con enti di standardizzazione internazionali quali, ad esempio, W3C (fin dalla sua costituzione, cio\u00e8 dal 1995, con la nascita degli standard di comunicazione dell'Internet moderna proprio grazie all'attivit\u00e0 di standardizzazione del W3C), l'ECTF (un altro gruppo che lavorava proprio sugli standard propri della comunicazione via internet dal 1998, anche in questo caso fin dalla sua costituzione - ad esempio sullo standard di trasmissione su Internet IPv6), e altri. In particolare, lo CSELT collabor\u00f2 nella specifica dell'IPv6, implementando, per la prima volta al mondo, un IPv6 Tunnel Broker, a opera di Ivano Guardini.\n\u00c8 proprio presso CSELT che si riun\u00ec regolarmente, gi\u00e0 dalla prima volta nel febbraio 1994, il gruppo di standardizzazione UNINFO (incaricato di applicare in Italia la normativa ISO 6523) che costituisce la Internet Naming Authority italiana, la quale a sua volta definisce le regole a cui deve conformarsi la Registration Authority nazionale.\nMP3.\nNell'ambito della codifica del segnale audio/video, acquist\u00f2 una popolarit\u00e0 particolarmente vasta il comitato tecnico internazionale MPEG fondato e guidato da Leonardo Chiariglione di CSELT che port\u00f2 alla nascita dello standard di compressione audio MP3 che ebbe origine proprio dal settore delle telecomunicazioni, per poter trasmettere segnali audio di buona qualit\u00e0 senza dover rivoluzionare la rete esistente, e di diversi altri standard per la codifica video come MPEG-1, MPEG-2, MPEG-4, quest'ultimo sulla Tv Interattiva). Lo studio degli algoritmi di compressione dei segnali audio/video fu avviato con grande tempismo rispetto a quanto avveniva nel resto del mondo. Il lavoro di standardizzazione dell'algoritmo MP3, \u00e8 anche citato come un esempio virtuoso di collaborazione europea.\nLe tecnologie vocali utilizzate nei sistemi di dialogo via telefono furono riconosciute con il Premio Eurospeech '97 quale migliore sistema di dialogo tra l'uomo e computer tra i principali sistemi al mondo.\nAnni 2000.\nNel 2000 il Centro impiegava oltre 1200 addetti, tre quarti dei quali laureati e impiegati in area tecnica, distribuiti su cinque sedi, tutte nel torinese.\nIl CSELT nel 2000 \u00e8 un centro di ricerca di affermata rilevanza internazionale. Il suo portafoglio di brevetti \u00e8 di \"qualit\u00e0 estremamente elevata\" e la sua posizione \u00e8 \"indiscutibilmente ottima\" nel panorama della ricerca italiana, tanto pubblica che privata.\nA seguito della profonda ristrutturazione nel corso degli anni novanta, nel contesto della profonda riorganizzazione delle aziende dell'intero gruppo IRI-STET, dal 2001 il CSELT non opera pi\u00f9 sotto il nome che ha avuto per quasi quarant'anni dalla sua nascita.\nNel 1999 viene creato da CSELT un primo spin off, OTC S.r.l. (Optical Technologies Center), sull'attivit\u00e0 di sviluppo di fibre ottiche e componentistica opto-elettronica, che venne acquisita da Agilent Technologies nel 2000. Poco dopo, Agilent dismetter\u00e0 il ramo di attivit\u00e0 storico dello CSELT, relativo alle fibre ottiche perch\u00e9 non interessata a questa tipologia di prodotti.\nNel gennaio 2001 il gruppo di ricerca sulle tecnologie vocali, i cui primi elementi sono attivi dagli anni settanta, divenne la newco commerciale Loquendo.\nIl resto delle attivit\u00e0 di CSELT confluisce nel Telecom Italia Lab S.p.A (TILab) di propriet\u00e0 di Telecom Italia, che nel frattempo aveva cambiato assetto azionario, con un brusco ridimensionamento di quello che era stato per decenni uno dei pi\u00f9 importanti centri di ricerca italiani e uno dei protagonisti a livello mondiale nella ricerca applicata nel campo delle Telecomunicazioni.\nLa decisione della chiusura dello CSELT \u00e8 stata indicata da esperti dell'economia del lavoro e dell'innovazione come Luciano Gallino e Mario Calderini essere un chiaro esempio dell'inadeguatezza della politica industriale condotta dall'Italia nei suoi settori pi\u00f9 innovativi, dato che si trattava di \"una vera storia di eccellenza della ricerca industriale\"."}
{"id": "2351556", "revid": "2208340", "url": "https://it.wikipedia.org/wiki?curid=2351556", "title": "Hanami", "text": " \u00e8 un termine giapponese che si riferisce alla tradizionale usanza giapponese di godere della bellezza della fioritura primaverile degli alberi. Ormai si intende principalmente la fioritura dei ciliegi giapponesi, che in lingua giapponese vengono chiamati \"sakura\", e quindi l'hanami \u00e8 diventato sinonimo dell'ammirare il fiore di ciliegio.\nTradizione.\nQuesta tradizione, antica di pi\u00f9 di un millennio, \u00e8 ancora molto sentita in Giappone, tanto da provocare anche vere e proprie migrazioni di milioni di giapponesi dalle loro citt\u00e0 verso le sessanta localit\u00e0 pi\u00f9 famose del Paese; ci sono inoltre le previsioni per la fioritura, come quelle meteorologiche, per sapere esattamente quando comincia la fioritura e fino a quanto dura. Lo spettacolo dei \"sakura\" in fiore occupa gran parte della primavera e in Giappone si pu\u00f2 ammirare da inizio aprile (nel sud dell'isola di Honsh\u016b) fino a met\u00e0 maggio (nella settentrionale Hokkaid\u014d).\nTradizionalmente la festa consiste nell'ammirare la fioritura mentre si consuma un sostanzioso picnic all'ombra dei \"sakura\" in fiore.\nDi solito per il picnic viene usato un ampio telo plastificato, o teli occhiellati, di colore azzurro. Lo \"hanami\" si svolge anche di notte dove prende il nome di , per ammirare i sakura illuminati appositamente con delle luci per esaltarne la bellezza.\nCi sono molte variet\u00e0 di questi alberi usati a scopo ornamentale, ma quelli pi\u00f9 diffusi in assoluto in tutto il Giappone e con i quali principalmente si festeggia l\"'hanami\", si chiamano \"prunus \u00d7 yedoensis\", comunemente chiamati con il nome \"somei-yoshino\" o \"yoshino\".\nIn occasione dell\"'hanami\" in Giappone vengono preparati degli alimenti dedicati alla fioritura dei \"sakura\", come ad esempio gli Hanami-Dango o i Sakura-Mochi, che \u00e8 possibile trovare gi\u00e0 fatti o confezionati nei negozi o nei supermercati, insieme a bevande, dolci, gelati e altri alimenti al gusto dei fiori di \"sakura\" e a volte decorati con i fiori di \"sakura\" sotto sale, che \u00e8 possibile trovare in commercio per aromatizzare bevande, t\u00e8, dolci e alimenti di vario genere. Il fiore del ciliegio, la sua delicatezza, la brevit\u00e0 della sua esistenza sono per i giapponesi il simbolo della fragilit\u00e0, ma anche della rinascita, della bellezza dell'esistenza.\nStoria.\nYoshino (le cui colline in primavera si colorano del rosa pallido degli alberi in fiore) \u00e8 la citt\u00e0 d'origine dei ciliegi giapponesi: la leggenda racconta che gli alberi furono piantati nel VII secolo d.C. dal sacerdote En-no-Ozuno, che si dice avesse scagliato una maledizione contro chiunque osasse abbatterli. Comunque sia andata, gli \"yamazakura\" sono alla radice di centinaia di ibridi ottenuti in seguito e sono divenuti la variet\u00e0 giapponese per eccellenza; l'imperatrice Jit\u014d (645-702) veniva qui per ammirarne la fioritura.\nHanami in altri Paesi.\nLa tradizione dell'ammirazione dei fiori ha trovato seguaci anche fuori dai confini del Giappone.\nPer esempio in Italia \u00e8 invalsa l'abitudine di celebrare l\"'hanami\" al Parco Centrale del Lago nel quartiere romano dell'EUR.\nNel 1959, infatti, il primo ministro giapponese Nobusuke Kishi, in visita ufficiale in Italia, don\u00f2 a Roma a nome del proprio governo 2500 \"sakura\", ciliegi giapponesi da fiore, molti dei quali piantati proprio nel parco dell'EUR che, in onore del Paese donatore, intitol\u00f2 una propria strada pedonale con il nome di \"Passeggiata del Giappone\".\nNel periodo di fioritura (marzo-aprile) \u00e8 ormai d'uso trovare cultori di tale pratica che talora festeggiano con picnic sotto gli alberi, sovente vestendo i \"kimono\" come da tradizione giapponese."}
{"id": "2351558", "revid": "287204", "url": "https://it.wikipedia.org/wiki?curid=2351558", "title": "Arbus", "text": ""}
{"id": "2351561", "revid": "547034", "url": "https://it.wikipedia.org/wiki?curid=2351561", "title": "Locomotiva \u010cSD T 212.1", "text": "La locomotiva T 212.1 delle \u010ceskoslovensk\u00e9 st\u00e1tn\u00ed dr\u00e1hy \u00e8 un gruppo di locomotive diesel-meccaniche utilizzato nei servizi di manovra nelle stazioni ferroviarie, nei depositi e sui raccordi industriali; costituisce l'evoluzione dei precedenti gruppi T 211.0 e T 212.0.\nCaratteristiche.\nL'automotore T212, la cui denominazione precedente era \"703\" presso le Ferrovie dello Stato della Cecoslovacchia, ha due assi motori, \u00e8 mosso da un motore Diesel Tatra 12 cilindri raffreddato ad aria della potenza 169,28\u00a0kW a 1800 giri/min; il cambio \u00e8 idrodinamico.\n\u00c8 dotato di un compressore a 3 cilindri mosso dal motore tramite cinghia, che serve per riempire due serbatoi d'aria compressa per un totale di 300 litri. \u00c8 dotato di freno diretto per la frenatura della singola macchina, e di freno continuo automatico Westinghouse per la frenatura del convoglio. La sua lunghezza \u00e8 di 7,2\u00a0m, il peso di 24 t; raggiunge la velocit\u00e0 massima di 40\u00a0km/h.\nIn Italia.\nViene definito \"automotore\" perch\u00e9 ha potenza &lt; 200\u00a0CV (secondo le convenzioni in Italia \u00e8 \"locomotiva\" da manovra se ha potenza &gt; 200\u00a0CV); venne acquistato dall'Impresa Ferroviaria RTC per le manovre nello scalo di Arena Po (PV), dove vengono manovrati carri bisarche di auto del gruppo Volkswagen (Audi e Volkswagen) provenienti dalla Germania direttamente attraverso il transito del Brennero, con treni della stessa RTC."}
{"id": "2351574", "revid": "599013", "url": "https://it.wikipedia.org/wiki?curid=2351574", "title": "Officine meccaniche", "text": ""}
{"id": "2351582", "revid": "36426", "url": "https://it.wikipedia.org/wiki?curid=2351582", "title": "Chiesa di San Michele Betelde", "text": ""}
{"id": "2351583", "revid": "339392", "url": "https://it.wikipedia.org/wiki?curid=2351583", "title": "Imperatore Carlo IV", "text": ""}
{"id": "2351584", "revid": "36426", "url": "https://it.wikipedia.org/wiki?curid=2351584", "title": "Smalti", "text": ""}
{"id": "2351591", "revid": "599013", "url": "https://it.wikipedia.org/wiki?curid=2351591", "title": "Ruslan Salej", "text": "Carriera.\nClub.\n\u00c8 cresciuto sportivamente nell'HK Dinamo Minsk (squadra bielorussa che disputava sia l'Extraliga che il Campionato di hockey su ghiaccio della Comunit\u00e0 degli Stati Indipendenti), nella cui prima squadra fece l'esordio nel 1992. La squadra cambi\u00f2 denominazione nel 1993, quando fu ribattezzata Tiwali Minsk, e con questa denominazione vinse i primi tre titoli bielorussi (1993, 1994 e 1995), con Salej in squadra.\nSalej si trasfer\u00ec nel 1995 ai Las Vegas Thunder, in IHL. Fu poi scelto nel Draft 1996 al primo giro (9\u00ba assoluto) dagli allora Mighty Ducks of Anaheim.\nGi\u00e0 dalla prima stagione raccolse pi\u00f9 presenze in NHL (30) che nei \"farm team\" che disputavano le serie minori, e dal 1997-1998 divenne titolare. Rimase ad Anaheim fino al termine della stagione 2005-2006, con l'eccezione della stagione del \"\", giocata in Russia con l'Ak Bars Kazan'. Nelle nove stagioni coi Mighty Ducks raggiunse una finale di Stanley Cup (2002-03), persa contro i New Jersey Devils.\nIl contratto non gli fu rinnovato, e Salej firm\u00f2 con i Florida Panthers un contratto quadriennale da circa 3 milioni di dollari a stagione; proprio nel suo primo anno in Florida disput\u00f2 quella che \u00e8 stata la sua miglior stagione in termini di punti segnati: 32.\nIl 26 febbraio 2008 i Panthers lo cedettero ai Colorado Avalanche in cambio di K\u0101rlis Skrasti\u0146\u0161 e della terza scelta al successivo draft.\nNazionale.\nFece stabilmente parte della nazionale della fin dal 1994. A livello di competizioni ufficiali, ha vestito la maglia del suo paese in due edizioni del mondiale di gruppo C1 (1994 e 1995, quest'ultimo vinto con conseguente promozione in gruppo B), ad uno di I divisione (2004, vinto) ed a cinque d'\u00e8lite (1998, 2000, 2001, 2008 e 2009), oltre che in due edizioni dei Giochi olimpici invernali ( e )\nStatistiche.\n\"Statistiche aggiornate a luglio 2011.\""}
{"id": "2351596", "revid": "106908", "url": "https://it.wikipedia.org/wiki?curid=2351596", "title": "Paliotti", "text": ""}
{"id": "2351599", "revid": "599013", "url": "https://it.wikipedia.org/wiki?curid=2351599", "title": "Curtis Perry", "text": ""}
{"id": "2351604", "revid": "599013", "url": "https://it.wikipedia.org/wiki?curid=2351604", "title": "Earle Higgins", "text": ""}
{"id": "2351606", "revid": "1305772", "url": "https://it.wikipedia.org/wiki?curid=2351606", "title": "Jean-Baptiste Croz", "text": "Fratello del pi\u00f9 noto Michel Croz, partecip\u00f2 con lui a diverse spedizioni alpinistiche nei primi anni sessanta del XIX secolo. Fu comunque molto attivo anche in proprio negli anni \"pionieristici\" dell'alpinismo, lavorando come guida per molti membri notevoli dell\"'Alpine Club\", tra cui William Mathews, Bonney, Thomas Kennedy, Winkworth, ed Adams Reilly, che gli lasciarono attestati di stima.\nNel 1857 partecip\u00f2 ad una spedizione britannica al Finsteraarhorn; si trattava della quinta salita assoluta, e della prima britannica, ed alla spedizione partecipavano, tra gli altri, William Mathews, J. F. Hardy e T. Bonney.\nNel 1861, insieme al fratello Michel, fu guida di Mathews e Jacomb alla prima ascensione del Monviso.\nIl 18 luglio 1862, insieme a Johann Kr\u00f6nig, guid\u00f2 Thomas Stuart Kennedy e William Wigram nella prima ascensione del Dent Blanche, nel Canton Vallese, salendo per lo sperone sud.\nNello stesso anno, accompagn\u00f2 insieme al fratello gli alpinisti Mathews e Bonney alla prima ripetizione del Mont Pourri, nell'Is\u00e8re, di cui il fratello Michel aveva effettuato la prima ascensione l'anno precedente.\nNel 1863, di nuovo con il fratello Michel, sal\u00ec le Grandes Rousses, nelle Alpi del Delfinato, come guida ancora per Mathews e Bonney."}
{"id": "2351612", "revid": "1573940", "url": "https://it.wikipedia.org/wiki?curid=2351612", "title": "Pediciidae", "text": " \nPediciidae , \u00e8 una famiglia di insetti dell'ordine dei Ditteri (Nematocera: Tipulomorpha).\nDescrizione.\nAdulti.\nGli adulti, di forma tipuloide sono piuttosto simili ai Limoniidi. Differiscono da questi per le dimensioni generalmente maggiori e per alcuni caratteri morfologici. Le livree sono spesso eleganti per la presenza di caratteristici disegni sulle ali, in particolare nel genere \"Pedicia\".\nIl capo \u00e8 privo di ocelli e porta occhi grandi e ellissoidali. Un carattere differenziale \u00e8 la presenza di setole inframezzate fra gli ommatidi, rendendo gli occhi pelosi. Le antenne sono composte da 16 articoli. La regione frontale presenta il clipeo di moderata lunghezza e non prolungato come quello dei Tipulidae. L'apparato boccale \u00e8 provvisto di palpi mascellari di quattro segmenti, con il quarto segmento relativamente corto.\nIl torace presenta sul mesonoto una sutura dorsale trasversa conformata a V, carattere tipico di tutti i Tipulomorpha. Le zampe sono lunghe e sottili, presentano coxe e trocanteri brevi, femori e tibie notevolmente lunghe, con tibie sempre speronate all'apice, tarsi di cinque segmenti, con primo tarsomero marcatamente allungato. Rispetto agli altri tipuloidi, le zampe dei Limoniidi sono mediamente pi\u00f9 lunghe in proporzione al corpo. Le ali ben sviluppate, strette e lunghe, con lobo anale ampio e moderatamente pronunciato. Sono glabre e presentano talvolta eleganti pigmentazioni a fasce, in contrasto con il colore di fondo della membrana, che seguono il percorso di alcune vene.\nL'addome, composto da nove uriti apparenti, ha la conformazione tipica dei Tipuloidea: \u00e8 sottile e cilindrico, molto pi\u00f9 lungo del resto del corpo. Il nono urite, nel maschio, presenta due processi simmetrici (\"clasper\" o \"claspettes\") usati per agganciarsi a quello della femmina durante la copula. L'addome delle femmine ha gli ultimi uriti organizzati a formare un ovopositore di sostituzione conico.\nLa nervatura alare, complessa come nella generalit\u00e0 dei Tipuloidea, ha la costa che si sviluppa sull'intero margine, 12 vene raggiungenti il margine, 2 vene anali complete e, infine, presenta una cellula discale chiusa, in posizione distale rispetto alla basale anteriore. Il carattere differenziale pi\u00f9 evidente \u00e8 la conformazione della subcosta: come nella generalit\u00e0 dei Cylindrotomidae e dei Limoniidae, questa vena presenta due rami terminali (Sc1 e Sc2), confluenti rispettivamente sulla costa e sulla radio, ma, a differenza delle altre due famiglie, nei Pediciidae il ramo Sc2 si separa in posizione pi\u00f9 basale e termina confluendo sulla base della radio prima della biforcazione del settore radiale. Di conseguenza, Sc2 assume la conformazione di una vena trasversa disposta in posizione submarginale e intermedia.\nLa radio forma tutti e cinque i rami, di cui quattro confluenti sul margine e R2 su R1. L'ordine della ramificazione \u00e8 differente rispetto a quello dei Limoniidae, in quanto il ramo R4 \u00e8 associato a R5 e non a R2+3. Il ramo anteriore (R1) \u00e8 allineato con la base della radio, il settore radiale diverge formando un brevissimo tratto trasversale ma poi devia assumendo una posizione longitudinale parallela a R1. Pi\u00f9 distalmente si biforca formando i rami R2+3 e R4+5. La prima branca si biforca a sua volta formando un ramo trasversale (R2) che confluisce su R2 e uno longitudinale che confluisce sul margine. La seconda branca, brevissima e allineata con il settore radiale, si divide subito formando i due rami posteriori R4 e R5.\nLa media presenta tutti e tre i rami, con biforcazione M1+2 in posizione nettamente pi\u00f9 distale rispetto a M3+4, la cubito \u00e8 divisa nei due rami CuA1 e CuA2, con quest'ultima che forma una curvatura posteriore nel tratto terminale dopo la biforcazione. Le due anali sono lunghe e diritte, entrambi confluenti sul margine.\nLa nervature trasverse sono rappresentate dalla radio-mediale (r-m), dalla medio-cubitale (m-cu) e dalla mediale (m). La radio-mediale collega la base di R4+5, quasi subito dopo la biforcazione del settore radiale, con il vertice anteriore-prossimale della cellula discale e chiude la prima cellula basale allineandosi con il tratto trasverso di M1+2. La mediale connette il ramo M1+2 a M3 e chiude la cellula discale. La medio-cubitale, infine, connette la base di M3+4 con la cubito chiudendo la seconda cellula basale. Si differenzia immediatamente dopo la biforcazione della base della media, perci\u00f2 trae origine dal vertice posteriore-prossimale della cellula discale mostrandosi quasi allineata con il tratto trasversale di M1+2. Conseguenza di questa conformazione \u00e8 che le due cellule basali hanno pressoch\u00e9 la stessa lunghezza.\nBiologia e habitat.\nLe larve dei Pediciidae sono prettamente acquatiche o semiacquatiche, oppure vivono in ambienti molto umidi costituiti da materiale organico marcescente. Le larve acquatiche si comportano come predatrici e si nutrono a spese di piccoli invertebrati. Fanno eccezione le larve del generi \"Ula\", che hanno un regime dietetico micetofago, e quelle del genere \"Nasiternella\", che sarebbero saprofaghe a spese del legno marcescente.\nGli adulti, come la generalit\u00e0 dei Tipuloidei sono frequenti in ambienti umidi e si rinvengono facilmente fra la vegetazione riparia di ecosistemi d'acqua dolce. In diverse specie, i maschi possono riunirsi in sciami, comportamento ricorrente, fra i Tipulomorfi, anche fra i Limoniidae e i Trichoceridae.\nSistematica.\nI Pediciidae sono inquadrati alternativamente al rango di famiglia indipendente, nell'ambito della superfamiglia Tipuloidea, oppure al rango di trib\u00f9 (con il nome Pediciini) nell'ambito della sottofamiglia Limoniinae all'interno della famiglia Tipulidae. La prima classificazione, proposta da (1992) e supportata da , contempla la suddivisione dei Tipuloidea in quattro famiglie e ricorre generalmente nelle pubblicazioni recenti degli Autori europei, mentre la seconda, che si attiene alla tradizionale classificazione dei Tipuloidea, identifica la superfamiglia con la sola famiglia dei Tipulidae \"sensu lato\" ed \u00e8 generalmente adottata dagli Autori anglosassoni. Nella vecchia letteratura ricorreva inoltre anche la suddivisione dei Tipuloidea in tre famiglie, Tipulidae \"sensu stricto\", Cylindrotomidae e Limoniidae, con inquadramento dei Pediciidae al rango di sottofamiglia (Pediciinae) fra i Limoniidae.\nSecondo \"et al.\", i Pediciidae formerebbero un clade monofiletico divergente dalla linea comprendente tutti gli altri Tipuloidea.\nAdottando la trattazione come famiglia indipendente, i Pediciidae si suddividono, secondo (2006), in 2 sottofamiglie, comprendenti nel complesso 454 specie ripartite fra 10 generi:\nI reperti fossili appartenenti a questa famiglia risalgono al Cenozoico.\nDistribuzione.\nLa famiglia dei Pediciidae ha una prevalente distribuzione oloartica, con una buona rappresentanza anche nella regione orientale. Nella regione australasiana \u00e8 presente il solo genere \"Tricyphona\" e in quella neotropicale i generi \"Tricyphona\" e \"Dicranota\". Del tutto assenti sarebbero nella regione afrotropicale. Limitata distribuzione hanno i generi \"Ornithodes\" (neartico), \"Savchenkoiana\" (segnalato solo nella Siberia orientale), \"Heterangaeus\" (paleartico orientale) e \"Malayseyia\" (orientale).\nIn Europa sono presenti circa 60 specie ripartite fra i generi \"Dicranota\", \"Nasiternella\", \"Pedicia\", \"Tricyphona\" e \"Ula\".\nIn Italia sono segnalate 37 specie ripartite fra i generi \"Dicranota\" (21 specie), \"Pedicia\" (7 specie), \"Tricyphona\" (7 specie) e \"Ula\" (2 specie). La maggiore concentrazione di specie si ha nell'Italia settentrionale. Quattro sono le specie endemiche: \"Dicranota rostrata\" e \"Pedicia tjederi\", endemiche del Nord Italia, \"Dicranota acuminata\" nel nord e nella penisola, \"Dicranota meridiana\", nel Sud e in Sicilia."}
{"id": "2351619", "revid": "599013", "url": "https://it.wikipedia.org/wiki?curid=2351619", "title": "Ed O'Bannon", "text": ""}
{"id": "2351620", "revid": "599013", "url": "https://it.wikipedia.org/wiki?curid=2351620", "title": "Premio Moli\u00e8re per la migliore attrice", "text": "Il premio per la migliore attrice \u00e8 una categoria del Premio Moli\u00e8re, istituito nel 1987 e assegnato ogni anno in Francia nell'ambito del teatro. Di seguito si riporta per ogni anno l'elenco delle vincitrici e delle candidate."}
{"id": "2351623", "revid": "224230", "url": "https://it.wikipedia.org/wiki?curid=2351623", "title": "Ne eat iudex extra petita partium", "text": "\"Ne eat iudex extra petita partium\" o \"ne eat iudex ultra petita partium\" (alla lettera: 'il giudice non si pronunci oltre quanto chiesto dalle parti') \u00e8 un brocardo che esprime un principio, risalente al diritto romano, applicato anche negli ordinamenti giuridici odierni: il \"principio di corrispondenza tra richiesto e pronunciato\", corollario del pi\u00f9 generale \"principio dispositivo\". Il medesimo principio \u00e8 espresso dal brocardo \"sententia debet esse conformis libello\" (alla lettera: 'la sentenza deve essere conforme alla domanda').\nOggetto.\nIl principio di corrispondenza tra chiesto e pronunciato vieta al giudice di pronunciare a favore o contro soggetti diversi dalle parti (le \"personae\" dell'azione), di accordare o negare cosa diversa da quella domandata dalla parte (il \"petitum\" dell'azione) e di sostituire il fatto costitutivo del diritto fatto valere dalla parte (la \"causa petendi\" dell'azione) con uno diverso. Sono dunque gli elementi dell'azione, che avvia il processo, a delimitare il \"thema decidendum\", l'ambito entro il quale il giudice si pu\u00f2 pronunciare, con la conseguente illegittimit\u00e0 della pronuncia del giudice che concedesse pi\u00f9 di quanto chiesto (\"ultrapetizione\") o che pronunciasse un provvedimento diverso da quello richiesto (\"extrapetizione\").\nNel diritto italiano.\nNell'ordinamento giuridico italiano il principio \u00e8 sancito, per il processo civile, dall'art. 112 del Codice di procedura civile, laddove stabilisce che: \"il giudice deve pronunciare su tutta la domanda e non oltre i limiti di essa; e non pu\u00f2 pronunciare d'ufficio su eccezioni, che possono essere proposte soltanto dalle parti\". Lo stesso principio opera anche nel processo penale, come si desume dagli articoli da 516 a 522 del Codice di procedura penale, nel processo amministrativo e nel processo innanzi alla Corte Costituzionale riguardo alla costituzionalit\u00e0 di una legge o di un atto avente forza di legge."}
{"id": "2351624", "revid": "339392", "url": "https://it.wikipedia.org/wiki?curid=2351624", "title": "ANCIFRA", "text": ""}
{"id": "2351626", "revid": "599013", "url": "https://it.wikipedia.org/wiki?curid=2351626", "title": "Suore della Beata Vergine Maria della Misericordia", "text": "Le suore della Beata Vergine Maria della Misericordia (in latino \"Institutum Sororum B. M. V. a Misericordia\", in polacco \"Siostry Matki Bo\u017cej Mi\u0142osierdzia\") sono un istituto religioso femminile di diritto pontificio.\nStoria.\nL'istituto deriva da quello delle suore di Nostra Signora della Misericordia, fondato nel 1816 a Laval da Th\u00e9r\u00e8se Rondeau (1793-1866) per gestire la \"Maison de la Mis\u00e9ricorde\", destinata alla riabilitazione delle prostitute: il 1\u00ba novembre 1862 Teresa Ewa Potocka (1814-1881), che aveva lavorato con le religiose di Laval, fond\u00f2 a Varsavia una congregazione con le stesse finalit\u00e0 e che applicava lo stesso metodo educativo elaborato della Rondau.\nPer la sua fondazione la Potocka ebbe il sostegno di Zygmunt Szcz\u0119sny Feli\u0144ski, arcivescovo di Varsavia: la congregazione ricevette il pontificio decreto di lode da papa Leone XIII il 7 settembre 1878; il 2 maggio 1922 papa Pio XI dichiar\u00f2 definitivamente autonomo il ramo polacco dalla congregazione francese. Le suore della Beata Vergine Maria della Misericordia vennero approvate definitivamente dalla Santa Sede il 10 dicembre 1927.\nTra i maggiori esponenti della congregazione va ricordata la mistica di Cracovia Faustina Kowalska (1905-1938), canonizzata da papa Giovanni Paolo II nel 2000.\nAttivit\u00e0 e diffusione.\nL'apostolato specifico delle suore della Misericordia \u00e8 la riabilitazione delle donne traviate e la protezione delle giovani moralmente in pericolo: le religiose gestiscono case famiglia per donne in gravidanza e ragazze madri in difficolt\u00e0 economica o respinte dalla famiglia. La spiritualit\u00e0 della congregazione si \u00e8 formata con forti elementi ignaziani e la sua legislazione \u00e8 modellata sulle costituzioni della Compagnia di Ges\u00f9.\nSono presenti soprattutto in Polonia ma anche in Bielorussia, Repubblica Ceca, Kazakistan, Italia, Slovacchia, Stati Uniti d'America e Terra Santa: la sede generalizia \u00e8 a Varsavia.\nAl 31 dicembre 2005 l'istituto contava 411 religiose in 27 case."}
{"id": "2351627", "revid": "599013", "url": "https://it.wikipedia.org/wiki?curid=2351627", "title": "Suore dell'Istituto catechista Dolores Sope\u00f1a", "text": "Le Suore dell'Istituto Catechista Dolores Sope\u00f1a, dette anche Dame Catechiste, sono un istituto religioso femminile di diritto pontificio. Le suore di questa congregazione pospongono al loro nome la sigla I.C.D.S.\nStoria.\nLa congregazione venne fondata da Mar\u00eda Dolores Rodr\u00edguez Sope\u00f1a (1848-1918): figlia di un magistrato spagnolo, nel 1869 inizi\u00f2 a dedicarsi all'insegnamento del catechismo in Porto Rico, dove il padre era giudice. Organizz\u00f2 corsi di dottrina cristiana anche per ammalati, carcerate e persone di colore.\nTornata in patria, la Sope\u00f1a continu\u00f2 la sua opera educativa nelle periferie di Madrid: si unirono a lei numerose collaboratrici e il 31 ottobre 1901, a Toledo, la compagnia di catechiste si trasform\u00f2 in istituto religioso.\nLa congregazione ricevette il pontificio decreto di lode il 28 agosto 1905 e le venne assegnata come cardinale protettore Rafael Merry del Val: papa Pio XI approv\u00f2 le Dame Catechiste il 21 novembre 1907.\nLa fondatrice \u00e8 stata beatificata da papa Giovanni Paolo II nel 2003.\nAttivit\u00e0 e diffusione.\nLe Dame Catechiste si dedicano a opere educative e di promozione umana: operano anche nelle carceri femminili.\nSono presenti in Argentina, Cile, Colombia, Cuba, Repubblica Dominicana, Ecuador, Italia, Messico, Per\u00f9, Spagna: la sede generalizia \u00e8 a Roma.\nAl 31 dicembre 2005 l'istituto contava 216 religiose in 27 case."}
{"id": "2351629", "revid": "599013", "url": "https://it.wikipedia.org/wiki?curid=2351629", "title": "Suore missionarie eucaristiche di Nazareth", "text": "Le Suore Missionarie Eucaristiche di Nazareth (in spagnolo \"Misioneras Eucar\u00edsticas de Nazaret\") sono un istituto religioso femminile di diritto pontificio: i membri di questa congregazione, dette Marie Nazarene, pospongono al loro nome la sigla M.E.N.\nStoria.\nLa congregazione deriva dall'opera delle Tre Marie, fondata nel 1910 a Huelva da Manuel Gonz\u00e1lez Garc\u00eda (1877-1940) per \"riparare le offese degli uomini al cuore di Ges\u00f9 nel mistero eucaristico\": tale opera ebbe sin dal principio una grande diffusione in tutta la Spagna.\nDivenuto vescovo di Malaga, il 3 maggio 1921 Gonz\u00e1lez Garc\u00eda riun\u00ec nella citt\u00e0 tutte le donne associate all'opera intenzionate ad abbracciare la vita religiosa e pose alla loro guida sua sorella Mar\u00eda Antonia Gonz\u00e1lez Garc\u00eda: per i primi anni le donne costituirono un istituto secolare e solo nel 1934, ottenuta l'autorizzazione dalla Santa Sede, le socie emisero la loro prima promessa di perseveranza nella compagnia.\nNel 1945 le Missionarie Eucaristiche di Nazareth si trasformarono in societ\u00e0 di vita comune senza voti: ricevettero il pontificio decreto di lode il 23 maggio 1950 e il 30 agosto 1960 la societ\u00e0 venne trasformata in congregazione religiosa.\nIl fondatore \u00e8 stato canonizzato da papa Francesco nel 2016.\nAttivit\u00e0 e diffusione.\nLe Missionarie Eucaristiche si dedicano al servizio dell'Uni\u00f3n Eucar\u00edstica Reparadora (gi\u00e0 Opera delle Tre Marie): promuovono la devozione a Ges\u00f9 sacramentato e le pie pratiche di riparazione eucaristica.\nSono presenti in Argentina, Italia, Messico, Per\u00f9, Portogallo, Spagna, Venezuela; la sede generalizia \u00e8 a Madrid.\nAl 31 dicembre 2005 l'istituto contava 207 religiose in 31 case."}
{"id": "2351643", "revid": "767487", "url": "https://it.wikipedia.org/wiki?curid=2351643", "title": "Marv Winkler", "text": ""}
{"id": "2351648", "revid": "767487", "url": "https://it.wikipedia.org/wiki?curid=2351648", "title": "Ralph Ogden", "text": ""}
{"id": "2351651", "revid": "767487", "url": "https://it.wikipedia.org/wiki?curid=2351651", "title": "Ollie Taylor", "text": ""}
{"id": "2351654", "revid": "599013", "url": "https://it.wikipedia.org/wiki?curid=2351654", "title": "Coby Dietrick", "text": ""}
{"id": "2351656", "revid": "339392", "url": "https://it.wikipedia.org/wiki?curid=2351656", "title": "Ordre national du M\u00e9rite", "text": ""}
{"id": "2351657", "revid": "599013", "url": "https://it.wikipedia.org/wiki?curid=2351657", "title": "Claude Virden", "text": ""}
{"id": "2351659", "revid": "599013", "url": "https://it.wikipedia.org/wiki?curid=2351659", "title": "Greg Fillmore", "text": ""}
{"id": "2351660", "revid": "599013", "url": "https://it.wikipedia.org/wiki?curid=2351660", "title": "Herb White", "text": ""}
{"id": "2351661", "revid": "300067", "url": "https://it.wikipedia.org/wiki?curid=2351661", "title": "Rick Mount", "text": "\u00c8 il figlio di Pete Mount."}
{"id": "2351662", "revid": "599013", "url": "https://it.wikipedia.org/wiki?curid=2351662", "title": "Bobby Croft", "text": ""}
{"id": "2351666", "revid": "339392", "url": "https://it.wikipedia.org/wiki?curid=2351666", "title": "Ophrys garganica", "text": ""}
{"id": "2351668", "revid": "584834", "url": "https://it.wikipedia.org/wiki?curid=2351668", "title": "Ottokar Czernin", "text": "Biografia.\nAppartenente a una famiglia dell'aristocrazia terriera boema, dopo la laurea in legge all'universit\u00e0 di Praga nel 1895 entr\u00f2 nei ruoli della diplomazia austro-Ungarica e fu inviato all'ambasciata di Parigi. Due anni pi\u00f9 tardi spos\u00f2 la contessa Marie Kinsky von Wichnitz und Tettau. Nel 1899 fu trasferito all'Aia. Interruppe la carriera diplomatica tre anni pi\u00f9 tardi (1902) perch\u00e9 affetto da tubercolosi polmonare.\nNegli anni 1903-13 fu deputato nel parlamento boemo per il \"Deutsche Volkspartei\", un partito rappresentante gli interessi dei grandi latifondisti. In quel periodo divenne uno dei pi\u00f9 intimi consiglieri dell'arciduca Francesco Ferdinando, l'erede al trono austro-ungarico. Riprese inoltre il servizio diplomatico nel 1912 come ambasciatore austro-ungarico a Bucarest, incarico che occupava all'inizio della prima guerra mondiale (1914) quando si adoper\u00f2 invano per trascinare nel conflitto la Romania a fianco degli Imperi centrali.\nDopo l'assassinio a Sarajevo di Francesco Ferdinando, origine della I guerra mondiale, il 21 novembre 1916 sal\u00ec al trono il nipote Carlo I, il quale nel dicembre 1916 nomin\u00f2 Czernin ministero degli affari esteri austriaco in sostituzione di Buri\u00e1n. Czernin era fautore di una pace di compromesso; d'altra parte, gi\u00e0 allo scoppio della guerra aveva detto: \"Abbiamo avuto la sorte di poter scegliere il modo in cui morire, e abbiamo scelto il pi\u00f9 terribile\". Come ministro degli esteri di Carlo I, nel marzo 1917 Czernin partecip\u00f2 a una conferenza nella quale Germania e l'Austria-Ungheria fecero il punto sullo stato e gli obiettivi della guerra. Czernin riteneva che l'entrata in guerra degli Stati Uniti d'America sarebbe stata disastrosa e avrebbe reso improbabile la vittoria per gli Imperi Centrali, tanto pi\u00f9 che l'Austria si trovava in difficolt\u00e0 nel continuare la guerra; per giungere rapidamente a un accordo di pace con l'Intesa, Czernin proponeva, fra le altre cose, la cessione di territori degli Imperi Centrali. Contemporaneamente, attraverso il principe Sisto di Borbone-Parma, cognato di Carlo I, quest'ultimo avviato degli accordi di pace segreti fra l'Austria-Ungheria e la Francia. Le proposte di Czernin fallirono; anzi, l'Oberste Heeresleitung (Comando supremo tedesco) volle cominciare una guerra sottomarina indiscriminata, contro il parere dell'Austria. L'anno successivo Czernin fu il rappresentante dell'Austria ai negoziati di pace degli Imperi Centrali con Romania, Russia e Ucraina (trattato di Brest-Litovsk del 9 febbraio 1918): i disaccordi fra gli Imperi centrali resero difficile la posizione personale di Czernin. La sua posizione tuttavia divenne insostenibile nell'aprile 1918 quando il primo ministro francese Georges Clemenceau, accusato da Czernin di aver chiesto per la Francia una pace separata, rispose rendendo pubblici i negoziati segreti avviati dall'Austria-Ungheria con i governi dell'Intesa, il cosiddetto \u00ab\"affare Sisto\"\u00bb, per cui Czernin fu costretto alle dimissioni. Nel 1919 Czernin pubblic\u00f2 un libro di memorie.\nCon la fine dell'impero austro-ungarico, e la fondazione di stati indipendenti nei suoi ex territori, Czernin rimase in Austria; fu eletto deputato al consiglio nazionale della Repubblica d'Austria per il Partito Democratico nel 1920."}
{"id": "2351671", "revid": "76069", "url": "https://it.wikipedia.org/wiki?curid=2351671", "title": "Spokane Valley (Washington)", "text": ""}
{"id": "2351672", "revid": "106456", "url": "https://it.wikipedia.org/wiki?curid=2351672", "title": "Wies (Austria)", "text": "Wies \u00e8 un comune austriaco di 4 461 abitanti nel distretto di Deutschlandsberg, in Stiria. Il 1\u00ba gennaio 2015 ha inglobato i precedenti comuni di Limberg bei Wies, Wernersdorf e Wielfresen; ha lo \"status\" di comune mercato (\"Marktgemeinde\"). "}
{"id": "2351674", "revid": "118643796", "url": "https://it.wikipedia.org/wiki?curid=2351674", "title": "Friedrichroda", "text": "Friedrichroda \u00e8 una citt\u00e0 tedesca di abitanti, appartenente al Land della Turingia."}
{"id": "2351676", "revid": "287204", "url": "https://it.wikipedia.org/wiki?curid=2351676", "title": "Leinefelde-Worbis", "text": "Leinefelde-Worbis \u00e8 una citt\u00e0 di abitanti della Turingia, in Germania.\n\u00c8 il centro maggiore, ma non il capoluogo, del circondario (\"Landkreis\") dell'Eichsfeld (targa EIC).\nStoria.\nIl 1\u00ba gennaio 1992 venne aggregato alla citt\u00e0 di Leinefelde il comune di Breitenholz.\nNel 2018 venne aggregato alla citt\u00e0 di Leinefelde-Worbis il comune di Hundeshagen. Il 1\u00ba gennaio 2019 venne aggregato anche il comune di Kallmerode."}
{"id": "2351677", "revid": "149727", "url": "https://it.wikipedia.org/wiki?curid=2351677", "title": "Leinefelde", "text": ""}
{"id": "2351678", "revid": "149727", "url": "https://it.wikipedia.org/wiki?curid=2351678", "title": "Worbis", "text": ""}
{"id": "2351680", "revid": "1543377", "url": "https://it.wikipedia.org/wiki?curid=2351680", "title": "K\u00f6nigsee", "text": "K\u00f6nigsee \u00e8 una citt\u00e0 tedesca di abitanti, nel \"Land\" della Turingia. \nStoria.\nIl 31 dicembre 2012 la citt\u00e0 di K\u00f6nigsee venne fusa con il comune di Rottenbach, formando la nuova citt\u00e0 di K\u00f6nigsee-Rottenbach.\nIl 1\u00ba gennaio 2019 alla citt\u00e0 di K\u00f6nigsee-Rottenbach vennero aggregati i comuni di Dr\u00f6bischau e Oberhain, e contemporaneamente la citt\u00e0 riprese la vecchia denominazione di \u00abK\u00f6nigsee\u00bb."}
{"id": "2351683", "revid": "1543377", "url": "https://it.wikipedia.org/wiki?curid=2351683", "title": "Zella-Mehlis", "text": "Zella-Mehlis \u00e8 una citt\u00e0 di abitanti della Turingia, in Germania.\nAppartiene al circondario (\"Landkreis\") di Smalcalda-Meiningen (targa SM).\nStoria.\nIl comune di Zella-Mehlis \u00e8 sorto nel 1919 tramite l'unione dei due municipi di \"Mehlis\" e \"Zella St. Blasii\". Alcuni scavi archeologici hanno dimostrato l'esistenza di una rotta commerciale intorno all'VIII secolo a.C. che attraversava la regione e che univa il Baltico al Mare del Nord.\nLa citt\u00e0 \u00e8 citata per la prima volta in un documento risalente all'841 con il nome di \"Meles\". Nel 1111 essa entr\u00f2 a far parte dell'amministrazione dell'abbazia benedettina di Reinhardsbrunn, che port\u00f2 alla fondazione della \"oratorum cellam sancti blasii\" da cui prese vita la cittadina di Zella St. Blasii.\nTra il 1357 ed il 1358 la zona divenne oggetto della contesa tra il Ducato di Sassonia e quello degli Hessenberg.\nIl 1\u00ba gennaio 2019 venne aggregato alla citt\u00e0 di Zella-Mehlis il comune di Benshausen.\nGemellaggi.\nZella-Mehlis intrattiene \"rapporti d'amicizia\" (\"St\u00e4dtefreundschft\") con:"}
{"id": "2351687", "revid": "125122876", "url": "https://it.wikipedia.org/wiki?curid=2351687", "title": "Oberhof (Germania)", "text": "Oberhof \u00e8 una citt\u00e0 di abitanti della Turingia, in Germania. Appartiene al circondario di Smalcalda-Meiningen. Oberhof \u00e8 nota soprattutto come centro per lo sport invernale, si svolgono gare di biathlon, slittino, bob, sci di fondo e combinata nordica. Oberhof vive di turismo ed \u00e8, dopo Erfurt e Weimar, la citt\u00e0 pi\u00f9 visitata della Turingia. Non ci sono frazioni.\nGeografia fisica.\nOberhof \u00e8 situata nella selva di Turingia ad una altezza di circa 815 metri s.l.m. A sud della citt\u00e0 passa il Rennsteig, un sentiero a lunga distanza. Il \"Gro\u00dfer Beerberg\" e il \"Schneekopf\", le due montagne pi\u00f9 alte della Turingia, si trovano a circa 4 chilometri in direzione sud-est. Vicino ci sono anche due valichi storici, il \"Rondell\" e il \"Grenzadler\", l'ultimo segnava la frontiera fra la Sassonia e la Prussia. Nella prossimit\u00e0 di Oberhof sorgono alcuni fiumi, per esempio il Gera, l'Ohra, l'Hasel e il Sch\u00f6nau. Tutta l'area \u00e8 piena di boschi.\nStoria.\nOberhof fu menzionata la prima volta nel 1470. Nel 1861 arrivarono i primi vacanzieri. Dopo la costruzione di una galleria, Oberhof fu dotata di connessione ferroviaria nel 1884. Fino al 1918 appartenne al ducato di Sassonia-Coburgo-Gotha. La prima pista per bob e il primo trampolino per sci furono inaugurati nel 1906, nel 1931 Oberhof ospit\u00f2 i suoi primi mondiali.\nSotto il regime della Repubblica Democratica Tedesca Oberhof fu ampliata per volonta' (siamo nel 1950) dell'allora leader DDR Walter Ulbricht (1894-1973) e divent\u00f2 un centro turistico e per lo sport invernale. Ulbricht, fra l'altro, si fece edificare una grande villa nel bosco. Fu costruita nel 1960 e terminata nel 1963. Tuttora esistente ma in pessimo stato.\nIl 7 ottobre 1985 Oberhof ricevette il titolo di citt\u00e0.\nMonumenti e luoghi d'interesse.\nAree naturali.\nIl \"Rennsteiggarten Oberhof\" (tradotto letteralmente \"Giardino del Rennsteig a Oberhof\") \u00e8 un giardino botanico che conserva pi\u00f9 di 4000 tipi di piante da tutto il mondo. Inoltre \u00e8 presente un centro termale e un parco avventura.\nEconomia.\nTutta l'economia della citt\u00e0 \u00e8 basata sul turismo. I maggiori introiti provengono da alberghi, ristoranti, negozi e dagli impianti sportivi.\nInfrastrutture e trasporti.\nStrade.\nOberhof \u00e8 situata sulla strada 3247 che collega Suhl e Gotha. Le autostrade pi\u00f9 vicine sono la A71 (circa 8 chilometri a sud) e la A4 (circa 23 chilometri a nord). Inoltre ci sono strade per Schmalkalden, Ilmenau e Gr\u00e4fenroda.\nFerrovie.\nLa stazione \u00e8 situata a circa 5 chilometri a sud della citt\u00e0. Ogni due ore esistono collegamenti sulle tratte Erfurt - W\u00fcrzburg e per Meiningen. Si raggiunge la stazione tramite un autobus, inoltre ci sono collegamenti autobus per tutti i centri vicini.\nAmministrazione.\nGemellaggi.\nOberhof \u00e8 gemellata con:\nSport.\nEscursionismo.\nI sentieri a lunga distanza \"Rennsteig\" e \"Eisenach-Budapest\" toccano la zona sud di Oberhof.\nGolf.\nLa citt\u00e0 possiede anche la pi\u00f9 vecchia associazione di golf in Germania.\nSport invernali.\nAttrezzata, tra l'altro, con i trampolini del Kanzlersgrund (in luogo dell'antico Th\u00fcringenschanze, smantellato) e con lo stadio di biathlon DKB-Ski-Arena Oberhof, la citt\u00e0 \u00e8 uno dei principali centri tedeschi per la pratica dello sci nordico. A Oberhof si tengono regolarmente gare di Coppa del Mondo di salto con gli sci, di combinata nordica, di sci di fondo e di biathlon. Ha ospitato un'edizione dei Campionati mondiali di sci nordico, nel 1931, e una dei Campionati mondiali di biathlon, nel 2004.\nLa pista di bob, slittino e skeleton Rennrodelbahn Oberhof ha ospitato i campionati mondiali di bob del 1931 e tre edizioni dei Campionati mondiali di slittino (nel 1973, nel 1985 e nel 2008), oltre a numerose tappe della Coppa del Mondo di slittino."}
{"id": "2351689", "revid": "74801", "url": "https://it.wikipedia.org/wiki?curid=2351689", "title": "Kirchheimbolanden", "text": "Kircheimbolanden \u00e8 una citt\u00e0 di abitanti della Renania-Palatinato, in Germania.\n\u00c8 il capoluogo del circondario del Donnersberg (targa KIB) e della comunit\u00e0 amministrativa (\"Verbandsgemeinde\") omonima."}
{"id": "2351692", "revid": "122798703", "url": "https://it.wikipedia.org/wiki?curid=2351692", "title": "Daun", "text": "Daun \u00e8 una citt\u00e0 di 8.217 abitanti della Renania-Palatinato, in Germania. citt\u00e0 dedicata a Paniz, \u00e8 il capoluogo del circondario (\"Landkreis\") del Vulkaneifel (targa DAU) e della comunit\u00e0 amministrativa (\"Verbandsgemeinde\") omonima. Nei pressi della cittadina si trova l'Osservatorio astronomico di Hoher List, che sorge sull'omonima collina. "}
{"id": "2351694", "revid": "2095434", "url": "https://it.wikipedia.org/wiki?curid=2351694", "title": "Steinfurt", "text": "Steinfurt (in basso tedesco \"Stemmert\") \u00e8 una citt\u00e0 di 34.450 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster, ed \u00e8 il capoluogo del circondario (\"Kreis\") omonimo (targa ST).\nSteinfurt si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2351695", "revid": "124123", "url": "https://it.wikipedia.org/wiki?curid=2351695", "title": "Morti nel 1006", "text": ""}
{"id": "2351697", "revid": "124758379", "url": "https://it.wikipedia.org/wiki?curid=2351697", "title": "Roger Christian", "text": "Biografia.\nInizia la sua carriera come assistente scenografo per produzioni della Hammer Film. Vince l'Oscar alla migliore scenografia per \"Guerre stellari\" di George Lucas, che lo chiama sul set anche per il successivo \"Il ritorno dello Jedi\". Nel 1999 dirige la seconda unit\u00e0 di \"\".\nCome regista, debutta con il cortometraggio \"Black Angel\" (1979), distribuito in Gran Bretagna insieme a \"L'Impero colpisce ancora\", seguito da \"The Dollar Bottom\", che vince l'Oscar al miglior cortometraggio nel 1981.\nFirma la regia di \"The Sender\" (1982), \"Nostradamus\" (1994) con Julia Ormond e F. Murray Abraham, \"The Final Cut\" (1995), \"Underworld - Vendetta sotterranea\" (1996), \"Masterminds - La guerra dei geni\" (1997) e \"Battaglia per la Terra\" con John Travolta. Conta anche una nomination all'Oscar per la direzione artistica di \"Alien\" di Ridley Scott."}
{"id": "2351701", "revid": "13945", "url": "https://it.wikipedia.org/wiki?curid=2351701", "title": "Bayt al-Sharq", "text": ""}
{"id": "2351702", "revid": "889336", "url": "https://it.wikipedia.org/wiki?curid=2351702", "title": "Orient House", "text": "L'Orient House \u00e8 un edificio presente nel quartiere est di Gerusalemme ed \u00e8 stato la sede cittadina dell'Organizzazione per la Liberazione della Palestina durante gli anni ottanta e novanta.\nL'edificio \u00e8 stato fatto costruire nel 1897 da Ismail Musa al-Husseini ed \u00e8 rimasto poi di propriet\u00e0 della sua famiglia negli anni seguenti, quando \u00e8 stato impiegato per ospitare importanti personalit\u00e0 in visita.\nDopo la guerra arabo-israeliana del 1948 l'edificio era rimasto nella zona occupata dalla Giordania e per alcuni anni \u00e8 stato impiegato come quartier generale dell UNRWA. Successivamente i proprietari ne hanno fatto un Hotel di lusso, chiamato \"\"The New Orient House\". Dopo la guerra dei sei giorni del 1967, con l'occupazione di Gerusalemme est da parte delle forze Israeliane, l'hotel \u00e8 stato chiuso e l'edificio \u00e8 rimasto abbandonato.\nNel 1983 l'\"Arab Scientific Association\"\", un'organizzazione legata al gruppo locale dell'OLP, guidata da Faysal al-Husayni, ne affitt\u00f2 una parte per farne la propria sede. Nel 1988, durante la prima intifada, Israele chiuse l'edificio. Quattro anni dopo, nel 1992, a seguito della conferenza di Madrid, l'edificio fu nuovamente aperto e ristrutturato da Faisal Husseini, grazie anche all'assicurazione Israeliana (data in nome del governo israeliano dall'allora ministro degli esteri Shimon Peres) relativa al fatto che la sede delle autorit\u00e0 palestinese in futuro sarebbe stata mantenuta aperta e operativa. Negli anni successivi il governo del Likud guidato da Benjamin Netanyahu ipotizz\u00f2 la chiusura, ma gli Stati Uniti e la Comunit\u00e0 europea fecero pressioni contro questa azione, ricordando che si sarebbe trattato di una violazione degli accordi presi con l'OLP e degli impegni derivanti dagli accordi di Oslo.\nIl 9 agosto del 2001, durante la seconda intifada, un attentato suicida compiuto da un miliziano palestinese ad un ristorante della catena Sbarro a Gerusalemme caus\u00f2 15 morti e circa 130 feriti. Il giorno seguente, in risposta all'attentato, le autorit\u00e0 israeliane presero nuovamente possesso dell'edificio, confiscando tutto il materiale l\u00ec custodito (compresi gli effetti personali dei dipendenti, la documentazione cartacea ed elettronica relativa al governo palestinese e la collezione fotografica dell\"'Arab Studies Society\").\nNel dicembre 2008 alcuni media hanno riportato la notizia che l'Unione europea, nell'abito di scrittura di una road-map relativa al processo di pace in Palestina, avrebbe previsto, tra le altre cose, la richiesta di riapertura dell'Orient House, proposta che ha suscitato una reazione negativa delle autorit\u00e0 israeliane."}
{"id": "2351704", "revid": "122320414", "url": "https://it.wikipedia.org/wiki?curid=2351704", "title": "Lo zio d'America", "text": "Lo zio d'America \u00e8 stata una serie televisiva italiana, coprodotta da Rai Fiction. La serie \u00e8 formata da due stagioni, la prima andata in onda dal 20 ottobre all'8 dicembre 2002 e la seconda dal 30 ottobre al 14 novembre 2006.\nEntrambe le stagioni sono dirette dalla regista Rossella Izzo e sono formate la prima da 8 episodi e la seconda da 4.\nPrima stagione.\nMassimo Ricciardi (Christian De Sica) \u00e8 un nobile italiano emigrato in America per tentare la fortuna con la musica, ma sta fallendo ed \u00e8 braccato da una fidanzata americana tradita pronta a fargli del male per vendicarsi. Medita di tornarsene in Italia.\nNon sa che a Roma la nobile famiglia cui appartiene, composta da due sorelle, sta affogando nei debiti. Le sorelle sono Beatrice (Eleonora Giorgi), separata con due figlie e direttrice di un beauty center, e Mercedes (Rosanna Banfi).\nLe due sorelle vivono in una lussuosa casa di famiglia: Villa Ricciardi (in realt\u00e0 Villa Chigi a Castel Fusano), ma per pagare una enormit\u00e0 di debiti firmano il contratto che vende la villa.\nMassimo torna all'improvviso dall'America, e le sorelle non hanno il coraggio di metterlo al corrente dell'avvenuto contratto. Le due figlie di Beatrice, nipoti ventenni di Massimo, conoscono lo zio e prendono a chiamarlo \"lo zio d'America\", perch\u00e9 americanizzato. Ma lui ha genio, sregolatezza ed inventiva, e si d\u00e0 da fare. Pur squattrinato porta estro nel beauty center di Beatrice.\nQui conosce l'affascinante Maria (Ornella Muti), una estetista dolce e romantica che si crede innamorata di un uomo impossibile. Maria chiede il suo aiuto per conquistare il cuore di un uomo che sogna, l'architetto Lorenzo Vanvitelli (Enzo De Caro). Massimo dapprima si convince ad aiutarla, ma piano piano scopre che si sta innamorando di Maria, ed allora inventa stratagemmi affinch\u00e9 il conquistato risulti egli medesimo anzich\u00e9 Lorenzo. Quanto al contratto della villa, la genialit\u00e0 irrefrenabile gli sopperisce altri stratagemmi per mandare in fumo la vendita. Raggiunto l'obiettivo, Massimo trasforma la casa di famiglia in un redditizio centro di cerimonie e grandi eventi.\nPer conquistare finalmente il cuore di Maria, il conte decide di usare la carta della gelosia: va a trovare a Napoli una sua vecchia fiamma, Magda (Barbara D'Urso), portandola con s\u00e9 a Roma. Il piano riesce perfettamente: Maria si scopre innamorata di Massimo proprio quando sta per sposare Lorenzo e fugge dall'altare. Ma per stare insieme, i due devono affrontare una serie di altri ostacoli fino al tanto sospirato matrimonio.\nSeconda stagione.\nMassimo Ricciardi (Christian De Sica) era stato in \"Lo Zio d'America\" prodotto nel 2002, il nobile italiano che tornava dall'America e salvava la villa di famiglia dove vivevano le due sorelle Beatrice (Eleonora Giorgi) e Mercedes (Rosanna Banfi), e che si innamorava di Maria (Ornella Muti).\n\"Lo zio d'America II\", prodotto nel 2006, \u00e8 molto diverso dalla prima stagione, tanto che le due storie sembrano staccate l'una dall'altra. Esce di scena l'attrice Ornella Muti, sostituita con tutt'altro ruolo da Lorella Cuccarini, per motivi rimasti riservati, sicch\u00e9 manca lo sviluppo del filone di trama che caratterizzava la prima stagione. La storia d'amore con Maria (Ornella Muti) viene liquidata in fretta: nella prima puntata Vanni (Paolo Conticini) ci fa sapere che due anni prima la donna ha lasciato Massimo sull'altare e poi \u00e8 sparita.\nVari cambiamenti sono avvenuti anche tra i personaggi primari e secondari: Myriam Catania che nella 1\u00aa stagione era stata per poche puntate la figlia di Riccardo (Gino La Monica), nella 2\u00aa stagione interpreta un personaggio totalmente diverso, Claudia Nercioni. Idem per il figlio di Mercedes e Andrea, che nella prima stagione aveva ipoteticamente nove-dieci anni e si chiamava Claudietto, mentre nella seconda ha probabilmente quindici anni e si chiama Tancredi (Matteo Urzia); questo ci fa capire che \u00e8 impossibile che il personaggio sia lo stesso, sia per il cambio di nome, sia perch\u00e9 dovrebbe essere pi\u00f9 piccolo. Sempre nella prima puntata Massimo, mentre si lamenta con l'autista in auto, spiega brevemente l'assenza di alcuni personaggi: Manuela (Karin Proia) \u00e8 scappata lasciando Vanni (Paolo Conticini), Fabio (Francesco Venditti) ha lasciato Flaminia (che ha avuto da lui due gemelli), Mercedes ha lasciato nuovamente Andrea (Mattia Sbragia); anche Svjatoslav ha lasciato sola Nen\u00e8 (Leila Durante). Un cambiamento di volto si ha con Fabio, nella prima stagione interpretato da Francesco Venditti e nella seconda da Edoardo Leo. In senso narrativo tra la prima e la seconda stagione passano 3 anni (viene affermato nella prima puntata da Massimo che, mentre rilascia un'intervista a una giornalista, dice che tre anni prima ha trasformato Villa Ricciardi in una Beauty Farm).\nCambia l'ambientazione: \"Lo zio d'America 2\" si svolge interamente nel centro storico di Roma: i Ricciardi, a cui la Guardia di Finanza ha sequestrato la Villa a seguito del mancato pagamento delle tasse da parte del loro amministratore, scappato con la cassa all'estero, occupano in un primo tempo abusivamente, un appartamento di una loro zia in Piazza S. Salvatore in Lauro (Rione Ponte). \nLa temuta povert\u00e0 sopravviene e la famiglia dovr\u00e0 rimboccarsi le maniche. Massimo conosce per caso Francesca (Lorella Cuccarini) e se ne innamora: la donna \u00e8 proprietaria di un forno assieme alla sorella Priscilla (Francesca Reggiani) ed \u00e8 fidanzata con Domenico (Pino Quartullo), un uomo duro e attaccato ai soldi; in realt\u00e0 per\u00f2 Francesca ha molti sogni infranti, insegnava in una scuola di ballo assieme al compagno Manuel, ma un incidente l'ha costretta a smettere e a lasciare andare il suo partner perch\u00e9 facesse carriera all'estero senza di lei, ma non ha mai scordato quell'amore. Massimo decide, per guadagnare i due milioni che servirebbero a riscattare la casa, di riaprire la scuola di ballo di propriet\u00e0 della zia Giovanna Ricciardi. Beatrice invece viene riassunta al beauty center in cui lavorava come direttrice fino a tre anni prima, ora diretto da Federico Conti (Roberto Alpi).\nA dividersi l'amore di Massimo c'\u00e8 anche Claudia, conosciuta durante un incidente, che presto s'invaghisce di lui, ma l'uomo prova solo un affetto \"paterno\"; la ragazza tenta di sbarcare il lunario attraverso il mondo dello spettacolo, perch\u00e9 i guadagni le servono a mantenere il padre anziano in una casa di riposo."}
{"id": "2351706", "revid": "124808", "url": "https://it.wikipedia.org/wiki?curid=2351706", "title": "Lo zio d'America II", "text": ""}
{"id": "2351708", "revid": "599013", "url": "https://it.wikipedia.org/wiki?curid=2351708", "title": "Helder Pessoa C\u00e2mara", "text": ""}
{"id": "2351709", "revid": "326822", "url": "https://it.wikipedia.org/wiki?curid=2351709", "title": "Il mistero della pietra azzurra - Il film", "text": ""}
{"id": "2351710", "revid": "326822", "url": "https://it.wikipedia.org/wiki?curid=2351710", "title": "Record of Lodoss Wars", "text": ""}
{"id": "2351712", "revid": "135491", "url": "https://it.wikipedia.org/wiki?curid=2351712", "title": "Free Cinema", "text": ""}
{"id": "2351713", "revid": "6923", "url": "https://it.wikipedia.org/wiki?curid=2351713", "title": "Chiesa (istituzione)", "text": ""}
{"id": "2351714", "revid": "1979289", "url": "https://it.wikipedia.org/wiki?curid=2351714", "title": "Androcidio", "text": "Il termine androcidio (dal greco \"\u1f00\u03bd\u03ae\u03c1 (an\u00e9r)\", \u00abuomo\u00bb, e dal latino \"caedo\", \u00abuccidere\u00bb) indica la distruzione \u2013 o l'intenzione di essa, o l'eliminazione fisica o sottomissione \u2013 del genere maschile per varie ragioni, di solito culturali. L'androcidio pu\u00f2 avvenire durante le guerre per ridurre il numero di potenziali combattenti per il nemico.\nStoria.\nAntichit\u00e0.\nL'Androcidio era una pratica comune nell'antichit\u00e0. Racconti mitici della conquista greca di Mileto (all'incirca nel nono secolo a.C.), narrano di come Neleo, leggendario figlio di Poseidone, condusse il massacro degli uomini di Mileto, popolando poi la citt\u00e0 con uomini greci.\nNella Bibbia invece si racconta, nel Libro della Genesi, la vendetta per lo stupro di Dina: i fratelli di Dina, Simeone e Levi, uccisero tutti i maschi della citt\u00e0 di Sichem, perch\u00e9 Sichem (eroe eponimo della propria trib\u00f9), figlio di Hamor e principe di quella terra, aveva avuto un rapporto sessuale con la loro sorella, quando lei era andata a visitare le donne di quella citt\u00e0. Altri androcidi biblici presero di mira i bambini, come l'uccisione, narrata nel Libro del Deuteronomio, di tutti i bambini maschi ebrei, ordinata dal faraone; o come la successiva Strage degli innocenti (riportata nel Libro di Matteo), cio\u00e8 il massacro di tutti i bambini maschi della citt\u00e0 di Betlemme sotto l'et\u00e0 di due anni, ordinato da Erode il Grande nel tentativo di uccidere colui che gli era stato predetto che sarebbe diventato \"Re degli Ebrei\".\nEt\u00e0 contemporanea.\nCasi pi\u00f9 recenti di androcidio vedono, per esempio, l'uccisione (per ordine di Heinrich Himmler) di tutti i 173 uomini sopra i 16 anni del villaggio ceco di Lidice, completamente distrutto il 10 giugno 1942 dall'esercito tedesco in rappresaglia per l'attentato a Reinhard Heydrich, governatore nazista del Protettorato di Boemia e Moravia, ucciso nella tarda primavera dello stesso anno.\nUn altro androcidio avvenne nel 1988, durante la campagna Al-Anfal, il genocidio di tutti i maschi curdi considerati \"abili al combattimento\" (all'incirca tra i 15 e i 60 anni), nel Kurdistan iracheno. Sebbene molte di queste uccisioni siano avvenute dopo che i maschi curdi furono catturati e processati nei campi di concentramento, la maggior parte di esse avvenne durante la parte finale della campagna (dal 25 agosto al 6 settembre 1988). Essa inizi\u00f2 immediatamente dopo il segnale di cessato il fuoco con l'Iran, che permise il trasferimento di grandi quantit\u00e0 di uomini e mezzi dal confine iraniano meridionale.\nLa parte finale di questa campagna si concentr\u00f2 nelle valli strette e ripide di Badinan, una regione di circa 6500 chilometri quadrati confinate a est con il fiume Grande Zab e a nord con la Turchia. Qui le liste degli \"scomparsi\" fornite dai sopravvissuti a Human Rights Watch, comprendevano regolarmente solo maschi adulti e adolescenti, con l'eccezione di Yazidi e Armeni, che erano obbiettivi secondari del massacro. Molti degli uomini di Badinan non arrivarono neppure a tribunali sommari, venendo semplicemente allineati e uccisi sul posto di cattura con esecuzioni sommarie.\nMassacro di Srebrenica.\nTra i casi di androcidio si annovera inoltre il massacro di Srebrenica, nell'attuale Bosnia-Erzegovina: dall'11 al 13 luglio 1995 furono uccisi circa 8000 uomini e ragazzi bosgnacchi in quello che \u00e8 stato definito un \"genocidio\" dalla Corte penale internazionale.\nA partire dalla mattina del 12 luglio, le forze armate serbe iniziarono a riunire gli uomini e i ragazzi della popolazione rifugiata nella base Onu di Poto\u010dari (in teoria difesa da forze ONU olandesi) e, quando i rifugiati iniziarono a salire sugli autobus diretti a nord verso il territorio controllato dalle forze bosgnacche, i soldati serbi separarono dal resto della popolazione gli uomini in et\u00e0 da combattere, assieme ad alcuni uomini pi\u00f9 vecchi o pi\u00f9 giovani (alcuni di 14 o 15 anni). \nQuesti uomini furono portati in un edificio a Potocari chiamato la \"Casa Bianca\". Nella sera del 12 luglio il maggiore Franken dei caschi blu olandesi apprese che nessun maschio adulto era arrivato con le donne e i bambini a Kladanj. \nIl 13 luglio 1995, le forze olandesi videro le prove che i soldati serbi stavano uccidendo alcuni degli uomini bosgnacchi che avevano preso da parte. Per esempio, il caporale Vaasen vide due soldati che portavano un uomo disarmato dietro la \"Casa Bianca\", ud\u00ec uno sparo, e vide i due soldati ricomparire da soli. Un altro ufficiale olandese vide dei soldati serbi uccidere un uomo disarmato con un solo colpo di pistola alla nuca ed ud\u00ec dai venti ai quaranta spari all'ora per tutto il pomeriggio. Quando i soldati olandesi dissero al colonnello Joseph Kingori, un osservatore militare delle Nazioni Unite nell'area di Srebrenica, che gli uomini bosniaci venivano portati dietro la \"Casa Bianca\" e non ritornavano indietro, il colonnello and\u00f2 a vedere. \nEgli ud\u00ec colpi di pistola quando si avvicin\u00f2, ma fu fermato dai soldati serbi prima che potesse scoprire cosa stesse accadendo. \nAlcune esecuzioni continuarono di notte, e bulldozer industriali successivamente spinsero i corpi in fosse comuni. Secondo le testimonianze raccolte presso i Bosgnacchi dal poliziotto francese Jean-Ren\u00e9 Ruez, alcuni uomini furono bruciati vivi; egli sent\u00ec anche testimoni, che narrarono di come i soldati serbi uccisero e torturarono i rifugiati a loro piacimento, con le strade disseminate di cadaveri, mentre le vittime si suicidavano per evitare che i serbi gli tagliassero il naso, le labbra, le orecchie; e i genitori erano costretti ad assistere all'assassinio dei propri figli."}
{"id": "2351718", "revid": "713168", "url": "https://it.wikipedia.org/wiki?curid=2351718", "title": "Vincenzo della Greca", "text": "Biografia.\nTrasferitosi a Roma, nel 1623 fu nominato architetto di Castel Sant'Angelo e prese parte agli imponenti lavori di fortificazione voluti dal pontefice Urbano VIII. Della Greca progett\u00f2 la parte superiore e la facciata in travertino della chiesa dei Santi Domenico e Sisto a Roma, lasciata incompiuta da Nicola Torriani e la chiesa di Santa Maria delle Grazie a Marino, anche se il progetto originale era molto pi\u00f9 ricco di quello successivamente realizzato. Proprio a Marino fu fra i costruttori della basilica collegiata di San Barnaba, commissionata dalla famiglia Colonna all'architetto Antonio Del Grande.\nIl figlio Felice (1625-1677), anch'egli architetto, oper\u00f2 a Roma, succedendo al padre, nella chiesa dei Santi Domenico e Sisto e, su commissione dei Chigi, nel Palazzo Chigi e nell'adiacente fontana di piazza Colonna."}
{"id": "2351719", "revid": "24443", "url": "https://it.wikipedia.org/wiki?curid=2351719", "title": "Cima Martello", "text": ""}
{"id": "2351725", "revid": "117527269", "url": "https://it.wikipedia.org/wiki?curid=2351725", "title": "Port Talbot", "text": "Port Talbot \u00e8 una citt\u00e0 del Galles (Regno Unito) affacciata sulla costa orientale della baia di Swansea.\nLa citt\u00e0 \u00e8 sorta nel 1921 dall'unione dei villaggi di Margam, Cwmafan e Aberafan, ed \u00e8 dominata dalla grande acciaieria Port Talbot Steelworks, una delle maggiori d'Europa, che d\u00e0 lavoro a oltre 4000 persone.\nFu proprio Port Talbot che diede a Terry Gilliam l'ispirazione per la \"citt\u00e0 d'acciaio\" che fa da sfondo a Brazil. \nSport.\nCalcio.\nLe squadra principali della citt\u00e0 sono il Port Talbot Town e l'Afan Lido Football Club."}
{"id": "2351728", "revid": "320578", "url": "https://it.wikipedia.org/wiki?curid=2351728", "title": "Unit\u00e0 corazzata Israeliana", "text": ""}
{"id": "2351730", "revid": "20090", "url": "https://it.wikipedia.org/wiki?curid=2351730", "title": "Genio militare Israeliano", "text": ""}
{"id": "2351731", "revid": "1568601", "url": "https://it.wikipedia.org/wiki?curid=2351731", "title": "Monte Llaima", "text": "Il Llaima \u00e8 uno dei pi\u00f9 grandi e dei pi\u00f9 attivi vulcani del Cile, situato a 80 chilometri dalla citt\u00e0 di Temuco e a 660 chilometri a sud della capitale Santiago, ai confini del parco nazionale di Conguill\u00edo.\nGeologia.\nLa sommit\u00e0 del vulcano Llaima \u00e8 formata da due cime, la pi\u00f9 bassa chiamata Pichillaima, \u00e8 alta circa 2920\u00a0m s.l.m. mentre la principale posta a nord svetta a 3125\u00a0m s.l.m.\nLa base del vulcano \u00e8 posta a un'altitudine di 740\u00a0m s.l.m.\nIl vulcano sovrasta assieme al vulcano Sierra Nevada, il lago Conguill\u00edo. Sulle sue pendici nascono i fiumi Quepe e Trufultruful. Il primo \u00e8 un affluente del fiume Caut\u00edn, il secondo dell'Allip\u00e9n.\nEruzioni.\nLlaima \u00e8 uno dei vulcani cileni pi\u00f9 attivi con frequenti e quasi continue eruzioni. La sua attivit\u00e0 \u00e8 documentata dal XVII secolo, con distinti episodi, spesso di tipo moderato ma anche di tipo esplosivo, caratteristica di tutti gli stratovulcani. L'ultima grande eruzione \u00e8 avvenuta nel 1994.\nNel gennaio 2008 una eruzione ha costretto all'evacuazione centinaia di persone che vivevano nei dintorni. Una colonna di cenere si \u00e8 elevata per un'altezza di tremila metri. Il pennacchio di fumo spinto da correnti occidentale ha attraversato la cordigliera delle Ande depositandosi in Argentina nell'area di Zapala nella provincia di Neuqu\u00e9n, causando la cancellazione di voli dall'aeroporto della citt\u00e0 di Neuqu\u00e9n Il 2 luglio del 2008, nuova eruzione con l'evacuazione di quaranta persone da una stazione sciistica..\nIl 5 maggio del 2009 il vulcano ha dato inizio a una nuova eruzione, con flussi piroclastici, depositi di cenere e emissione di lava.\nNote.\nThere is a video of the eruption on http://news.bbc.co.uk/player/nol/newsid_7160000/newsid_7167400/7167415.stm?bw=bb&amp;mp=wm&amp;asb=1&amp;news=1&amp;bbcws=1"}
{"id": "2351732", "revid": "125438762", "url": "https://it.wikipedia.org/wiki?curid=2351732", "title": "Paradisio", "text": "Paradisio \u00e8 stato un gruppo musicale eurodance belga che ha riscosso molto successo tra il 1997 e il 1998.\nStoria.\nIl progetto part\u00ec quando i produttori Patrick Samoy &amp; Luc Rigaux (conosciuti anche come \"The Unity Mixers\") conobbero Marisa Garcia, una cantante spagnola, nel 1995.\nIl singolo \"Bailando\" ha riscosso un grande successo nell'estate 1997 e ha raggiunto le prime posizioni delle classifiche di Belgio, Norvegia, Finlandia, Svezia, Francia e Italia. Raggiunse la vendita di 550.000 copie nella sola Francia, dove ha raggiunto la quarta posizione in classifica. In Svezia \u00e8 stato certificato tre volte disco di platino. Il brano \u00e8 stato poi ripreso nell'estate del 1998 dalla cantante Loona, che ne ha replicato il successo.\nNell'autunno 1997 esce il secondo singolo \"Vamos A La Discoteca\". Anche questo brano ottiene un buon successo nei vari paesi europei e si colloca nelle varie charts.\nNell'estate 1998 esce il terzo singolo Bandolero e in contemporanea l'album \"Paradisio\",da cui viene estratto anche il singolo \"Paseo\".\nNel 1999 esce il secondo ed ultimo album \"Discoteca\" ed esce il singolo \"Samba del Diablo\". Dal 1999 viene sostituita la principale vocalist Marisa Garcia con Sandra Degregorio ed escono altri singoli di minor successo."}
{"id": "2351739", "revid": "964", "url": "https://it.wikipedia.org/wiki?curid=2351739", "title": "Djebat", "text": ""}
{"id": "2351740", "revid": "1149807", "url": "https://it.wikipedia.org/wiki?curid=2351740", "title": "A Second Face", "text": "A Second Face \u00e8 un videogioco di fantascienza del 2008 sviluppato da Jospin Le Woltaire come avventura indipendente e pubblicato liberamente via internet. Il gioco contiene elementi di fantascienza e cyberpunk.\nTrama.\nLa storia \u00e8 ambientata su un pianeta con due facce: una scura e una illuminata. Due culture diverse si sono evolute su ogni parte del pianeta. Mentre sul lato del sole ci sono gli Strefis, un popolo di luce, sul lato oscuro ci sono gli Iugeltz, un popolo della notte. I due popoli non si conoscono per\u00f2 ci sono delle leggende che parlano del pianeta di due facce in ogni cultura..\nModalit\u00e0 di gioco.\nLa storia si sviluppa traverso cut-scene in una maniera cinematica mentre il gioco si esegue in una maniera tradizionale punta e clicca simile a giochi come \"La maledizione di Monkey Island\". Un text box \u00e8 stato implementato per rendere dialoghi con varie caratteri possibile.\nGrafica.\nLa citt\u00e0 scura \u00e8 stata modellata su una pianta storica della vecchia Babilonia. L'architettura virtuale e stata renderizzata in 3D sulla base di disegni a mano, con la technologia CAD. I personaggi del gioco sono stati disegnati a carboncino e colorati mediante acquerelli prima della scansione elettronica.\nPremi.\n\"A Second Face\" \u00e8 stato nominato per 15 \"AGS Award\" nel 2008 e vinceva tre per il \"migliore gioco 2008\", la \"migliore grafica 2008\" e la \"migliore storia 2008\"."}
{"id": "2351743", "revid": "964", "url": "https://it.wikipedia.org/wiki?curid=2351743", "title": "Hermopolis Parva", "text": ""}
{"id": "2351746", "revid": "1519687", "url": "https://it.wikipedia.org/wiki?curid=2351746", "title": "Gregorio Jover", "text": "Comandante della 28. Divisione o \"Colonna Ascaso\" (di cui far\u00e0 parte la Colonna Rosselli) nella guerra di Spagna, ha combattuto contro i fascisti sul cruento fronte di Aragona.\nDi lavoro faceva il falegname ed esplet\u00f2 gli obblighi militari a Barcellona. \u00c8 stato cofondatore del gruppo \"Los Solidarios\" e con Buenaventura Durruti ha organizzato l'attentato contro il Primo Ministro Eduardo Dato, l'8 marzo 1921, ma senza partecipare all'azione conseguente.\nGregorio Jover, Francisco Ascaso, Buenaventura Durruti e la maggior parte dei miliziani del gruppo\"Los Solidarios\" dovettero riparare in Francia dopo l'avvento al potere del dittatore Miguel Primo de Rivera nel 1923; molti del gruppo saranno uccisi nel periodo attorno al 1922/1923. Dalla Francia, nel 1924, pass\u00f2 in America Latina con Buenaventura Durruti e nel 1926 ritorn\u00f2 in Europa; nel 1927 Jover organizz\u00f2 un attentato contro il re spagnolo Alfonso XII, e riusc\u00ec a sfuggire alla cattura cosicch\u00e9 nel 1931, con la proclamazione della Repubblica torn\u00f2 a Barcellona e riprese il lavoro come uno dei maggiori organizzatori della CNT.\nNel maggio del 1937, quando Barcellona insorse contro il tentativo stalinista di mettere sotto controllo le formazioni anarchiche (e del POUM), un gruppo chiamato gli Amigos de Durruti, che non accettava pi\u00f9 la mediazione da parte della Federazione Anarchica Iberica CNT con gli stalinisti, costituito da 5000 persone, circa partecip\u00f2 agli scontri fra le due frange del movimento antifascista; tale gruppo era appoggiato da militanti anarchici come Liberto Callejas, Ada Mart\u00ed, Maximo Franco comandante della \"Columna Roja y Negra\" e dallo stesso Gregorio Jover.\nNella \"Columna Roja y Negra\", nella \"Colonna Ascaso\" (comandata da Jover), nella colonna del Barrio, nel Battaglione Matteotti (battaglione formato nel gennaio 1937 all'interno della Colonna Buenaventura Durruti), nella Divisione Carlo Marx, ne La Columna de Hierro, nella \"Colonna Tierra y Libertad\", nella \"Divisione Hortiz\", nella \"Colonna Lenin\" e nel Battaglione della Morte ovvero centuria anarchica Errico Malatesta (comandante Francesco Fausto Nitti) che conflu\u00ec poi nelle Brigate Internazionali erano presenti in tutto circa 500 italiani fra anarchici e comunisti antistalinisti."}
{"id": "2351752", "revid": "380453", "url": "https://it.wikipedia.org/wiki?curid=2351752", "title": "Nazionale di pallavolo femminile del Guatemala", "text": "La nazionale di pallavolo femminile del Guatemala \u00e8 una squadra nordamericana composta dalle migliori giocatrici di pallavolo del Guatemala ed \u00e8 posta sotto l'egida della Federazione pallavolistica del Guatemala."}
{"id": "2351753", "revid": "114434330", "url": "https://it.wikipedia.org/wiki?curid=2351753", "title": "Aiguille Pers", "text": "L'Aiguille Pers (3.386 ) \u00e8 una montagna delle Alpi di Lanzo e dell'Alta Moriana nelle Alpi Graie. Si trova in territorio francese tra il colle dell'Iseran e la montagna Grande Aiguille Rousse.\nSi pu\u00f2 salire sulla montagna partendo dal colle dell'Iseran e passando per il \"Col Pers\"."}
{"id": "2351756", "revid": "357043", "url": "https://it.wikipedia.org/wiki?curid=2351756", "title": "Valle versa", "text": ""}
{"id": "2351757", "revid": "2057018", "url": "https://it.wikipedia.org/wiki?curid=2351757", "title": "Wimbledon Football Club", "text": "Il Wimbledon Football Club \u00e8 stata una societ\u00e0 calcistica inglese, con sede a Londra; per quasi tutta la sua attivit\u00e0 ha avuto sede nel quartiere cittadino di Wimbledon e, nel suo ultimo anno prima dello scioglimento, nella cittadina di Milton Keynes, nel Buckinghamshire.\nStoria.\nFondato nel 1911 col nome di \"Wimbledon Borough\", il club trascorse la maggior parte della propria storia nelle serie dilettantistiche, prima di una rapida ascesa all'Olimpo professionistico del calcio inglese, tra la fine degli anni settanta e i primi anni ottanta, militando, prima in First Division e poi in Premier League, ininterrottamente dal 1986 al 2000. Nel 1988 il Wimbledon sconfisse il 1-0 nella finale di FA Cup, diventando il secondo club della storia, insieme agli Old Carthusians, ad aver vinto sia la FA Cup che la FA Amateur Cup, trofeo vinto nel 1963.\nA seguito del celebre Rapporto Taylor sulla violenza negli stadi inglesi, che raccomandava a tutti i club di prima fascia di giocare in stadi con tutti i posti a sedere, il Wimbledon fu costretto a trasferirsi nel 1991 al Selhurst Park, trovandosi a dividere il campo con i rivali di sempre del Crystal Palace. Questo trasferimento, che doveva essere un accordo temporaneo, fin\u00ec per durare quasi dieci anni. \nNel 2003, dopo aver valutato una lunga serie di nuove sedi, il club trasloc\u00f2 a Milton Keynes, nel Buckinghamshire. Il trasferimento, che port\u00f2 la squadra fuori da Londra, fu recepito come profondamente impopolare tra la maggioranza della base dei supporter, tant'\u00e8 che l'anno successivo la squadra fu rinominata Milton Keynes F.C., cancellando di fatto ogni legame col suo passato, e i tifosi del Wimbledon decisero di fondare una nuova squadra, l'AFC Wimbledon, che attualmente milita in Football League One."}
{"id": "2351760", "revid": "111311454", "url": "https://it.wikipedia.org/wiki?curid=2351760", "title": "Punta della Sana", "text": "La Punta della Sana (3.436 - in francese \"Pointe de la Sana\") \u00e8 una montagna delle Alpi della Vanoise e del Grand Arc nelle Alpi Graie.\nSi pu\u00f2 salire sulla montagna partendo dal \"refuge de la Femma\" (2.352\u00a0m)."}
{"id": "2351763", "revid": "24443", "url": "https://it.wikipedia.org/wiki?curid=2351763", "title": "Pointe de la Sana", "text": ""}
{"id": "2351765", "revid": "765341", "url": "https://it.wikipedia.org/wiki?curid=2351765", "title": "Massima magnitudo", "text": "Un importante parametro nel calcolo del pericolo sismico, la magnitudo massima o massima magnitudo (espressa come Scala di magnitudo del momento), \u00e8 anche uno dei pi\u00f9 controversi. La scelta del valore pu\u00f2 influenzare molto l'esito finale dei risultati; \u00e8 pi\u00f9 probabilmente della dimensione di terremoto che non \u00e8 ancora accaduto nella regione oggetto di studio. \nIl calcolo del rischio sismico coinvolge una doppia integrazione riguardo alla regione, combinata con la presunta frequenza del sismatica, ordinata dal terremoto pi\u00f9 piccolo al pi\u00f9 grande. L'integrazione deve terminare alla massima magnitudo. \nIn figura \u00e8 riportato il grafico di una tipica frequenza sismatica per una data regione, in questo caso una tipica area continentale interna. I circoli rappresentano i dati di terremoti effettivi. Da notare che la serie dei dati \u00e8 completa per piccole magnitudo, ma diventa erratica per le pi\u00f9 grandi. A circa M5, non ci sono registrazioni, semplicemente perch\u00e9 la registrazione storica \u00e8 solitamente troppo breve. In alcuni casi la paleosismologia pu\u00f2 colmare alcune lacune, ma ci\u00f2 \u00e8 raro per le regioni continentali.\nL'ultima parte della curva, forse la parte pi\u00f9 importante, pu\u00f2 essere completata per estrapolazione. Questo pu\u00f2 essere fatto studiando geologie similari in tutto il mondo (estendendo analogamente il tempo), o da uno studio di meccanica della faglia. Per esempio, studi su larga scala sono stati condotti sulle Regioni Continentali Stabili (Stable Continental Regions, SCR), che vengono definite come \"regioni di crosta continentale per le quali non vi \u00e8 evidenza di alcun importante evento di tettonica, magmatismo, metamorfismo della crosta o intrusione anorogenetica a partire dal Cretaceo pi\u00f9 recente, e nessuna fratturazione (\"rifting\") o estensione maggiore o \"transtensione\" dal Paleogene\".\nInfine occorre rispondere alla domanda di quale sia la massima magnitudo per il mondo intero. Non c'\u00e8 probabilmente risposta, in quanto questo terremoto non ha riscontro nei documenti storici, e non possiamo cercare al di fuori della Terra per trovare analogie. Le risposte possono essere dedotte sulla base della dimensione finita delle (placche tettoniche), e i limiti possibili delle varie scale di magnitudo.. Il valore specifico, comunque, non \u00e8 direttamente rilevante per la maggior parte delle persone, poich\u00e9, eccetto per gli tsunami, gli effetti delle scosse locali arrivano a un massimo di circa M8, e i terremoti maggiori prolungano semplicemente l'estensione della frattura."}
{"id": "2351767", "revid": "352448", "url": "https://it.wikipedia.org/wiki?curid=2351767", "title": "Magnitudo massima", "text": ""}
{"id": "2351769", "revid": "28592", "url": "https://it.wikipedia.org/wiki?curid=2351769", "title": "Industria casearia", "text": ""}
{"id": "2351773", "revid": "1987129", "url": "https://it.wikipedia.org/wiki?curid=2351773", "title": "Valle del Coppa", "text": "La valle del Coppa \u00e8 una delle valli del basso Oltrep\u00f2 Pavese. Inizia a Fortunago, dove comincia a snodarsi tra le colline fino a raggiungere Borgo Priolo, presso cui si unisce ad un'altra valle detta \"del Ghiaie di Coppa\", \"del Ghiaie dei Risi\" o, meglio \"del Ghiaie di Montalto\". Dopo questa unione la valle prosegue fino a sbucare nella Pianura Padana nel territorio di Casteggio.\nGeografia.\nMonti\nFiumi\nEconomia.\nNella valle, come del resto in tutte quelle dell'Oltrep\u00f2, si trova un'intensa coltivazione di vigneti, anche se inferiore a quella presente nell'adiacente valle del Ghiaie di Montalto. La valle difatti segna il confine vitivinicolo Est-Ovest, ovvero tra la parte orientale, intensamente coltivata a viti, e quella occidentale della valle Staffora, dominata dai pascoli.\nSono coltivati soprattutto la vite (Oltrep\u00f2 Pavese (zona vitivinicola)), ciliegie e barbabietole di zucchero.\nNella fascia collinare, ricca di vigneti, vi sono molte cantine, che danno lavoro ad una discreta quantit\u00e0 di residenti e muovono un discreto giro d'affari.\nNella fascia montana, lavorano ancora piccoli produttori di formaggi, miele, salumi, frutta, produttori che hanno scelto di allevare animali autoctoni in via d'estinzione, produttori che con il loro operato lottano contro l'abbandono del territorio e contribuiscono al recupero dei terreni incolti, e ristoratori che utilizzano questi prodotti per riproporre i piatti tipici.\nAlcuni vendono altri prodotti tipici di questo territorio che sono localmente chiamati: i \"Brasad\u00e8\" e la Schita.\nViabilit\u00e0.\nL'infrastruttura della valle, ovvero la Strada Provinciale 203 \"della Valle del Coppa\", ha inizio tra Casteggio e Montebello della Battaglia, ed ha termine nella Localit\u00e0 Cappelletta di Fortunago, ma c'\u00e8 anche la possibilit\u00e0 di proseguire verso il Passo del Carmine; la strada non \u00e8 molto larga, ed \u00e8 per questo che gli autocarri di una certa larghezza sono praticamente costretti a transitare sulla strada della valle del Ghiaie di Montalto o sulla strada della Val Versa.\n\u00c8 presente anche un passo: il Passo del Carmine, nel comune di Ruino, alto 600\u00a0m.\nAmministrazione.\nLa \"Comunit\u00e0 Collinare Val Coppa\" \u00e8 un consorzio sovracomunale della provincia di Pavia (130\u00a0km\u00b2) situato a est del fiume Coppa e a sud del fiume Po.\nLa comunit\u00e0 \u00e8 costituita dai comuni di: Borgo Priolo, Borgoratto Mormorolo, Montalto Pavese, Fortunago, Ruino, Calvignano e Rocca Susella.\nMontesegale e Montebello della Battaglia ancora non ne fanno ufficialmente parte."}
{"id": "2351775", "revid": "122258917", "url": "https://it.wikipedia.org/wiki?curid=2351775", "title": "Episodi de I miei amici Tigro e Pooh", "text": "Questa pagina contiene la lista completa degli episodi della serie televisiva d'animazione \"I miei amici Tigro e Pooh\".\nStagioni.\nCuriosit\u00e0.\nGli episodi \"Darby e la limonata\" e \"Lezioni di ballo\" negli USA sono andati in Prima TV separati"}
{"id": "2351784", "revid": "287204", "url": "https://it.wikipedia.org/wiki?curid=2351784", "title": "Punta de l'Echelle", "text": "La Punta de l'Echelle (3.422 - in francese \"Pointe de l'\u00c9chelle\") \u00e8 una montagna delle Alpi della Vanoise e del Grand Arc nelle Alpi Graie."}
{"id": "2351786", "revid": "343572", "url": "https://it.wikipedia.org/wiki?curid=2351786", "title": "Teatro romano (Catania)", "text": ""}
{"id": "2351787", "revid": "24443", "url": "https://it.wikipedia.org/wiki?curid=2351787", "title": "Pointe de l'\u00c9chelle", "text": ""}
{"id": "2351790", "revid": "212348", "url": "https://it.wikipedia.org/wiki?curid=2351790", "title": "Sejmet", "text": ""}
{"id": "2351793", "revid": "339392", "url": "https://it.wikipedia.org/wiki?curid=2351793", "title": "Monastero di Kirillo-Belozerskij", "text": ""}
{"id": "2351802", "revid": "1821847", "url": "https://it.wikipedia.org/wiki?curid=2351802", "title": "Sette giugno", "text": "Il Sette Giugno \u00e8 una delle feste nazionali di Malta. Essa commemora gli avvenimenti del 7 giugno 1919 quando le truppe del Regno Unito spararono sulla folla disarmata che manifestava contro l'aumento del prezzo del pane in seguito a nuove tasse introdotte dal Regno Unito. Questo avvenimento rafforz\u00f2 i sentimenti irredentisti della popolazione maltese. \nIl Regno Unito occup\u00f2 Malta facendone un protettorato nel 1800, dopo che Napoleone nel 1798 l'aveva occupata ponendo fine al governo dei Cavalieri Ospitalieri, meglio conosciuti come Cavalieri di Malta e dei quali \u00e8 successore l'attuale Sovrano Militare Ordine di Malta.\nLe origini dell'irredentismo maltese in favore dell'unione dell'isola al Regno d'Italia risalgono ai primi anni del Novecento e questo movimento si intensific\u00f2 dopo questi fatti. L'aspirazione di una parte della popolazione di unirsi al Regno d'Italia rappresent\u00f2 la maggiore preoccupazione politica del Regno Unito, specialmente dopo l'avvento del fascismo che rivendicava apertamente l'italianit\u00e0 di Malta.\nIl \"sette giugno\" \u00e8 ricordato da un monumento in una piazza di La Valletta inaugurato nel 1966 dopo l'indipendenza e nel 1989 il Parlamento di Malta ha dichiarato questa data una delle cinque feste nazionali maltesi. Il monumento \u00e8 stato ricollocato nel giardino di Hastings, sempre a La Valletta."}
{"id": "2351803", "revid": "339392", "url": "https://it.wikipedia.org/wiki?curid=2351803", "title": "Ruslan Albertovic Salei", "text": ""}
{"id": "2351816", "revid": "163662", "url": "https://it.wikipedia.org/wiki?curid=2351816", "title": "Arpinova", "text": "Arpinova \u00e8 un borgo rurale situato nel territorio comunale di Foggia, intorno al quale si trovano importantissimi siti archeologici, quali il pi\u00f9 grande, e tra i pi\u00f9 datati, Villaggio Neolitico in Europa, \"Passo di Corvo\" (VI-IV Millennio a.C.), nell'omonimo Parco Archeologico, e i resti della grande citt\u00e0 dauna Arpi (III-II Millennio a.C.), come l'Ipogeo della Medusa, l'ipogeo dei Cavalieri e le Necropoli."}
{"id": "2351817", "revid": "38275", "url": "https://it.wikipedia.org/wiki?curid=2351817", "title": "PRFV", "text": ""}
{"id": "2351852", "revid": "124868209", "url": "https://it.wikipedia.org/wiki?curid=2351852", "title": "Muscolo bicipite femorale", "text": "Il muscolo bicipite femorale \u00e8 un muscolo posteriore e laterale della coscia che, con la porzione del capo lungo insieme ai muscoli semimembranoso e semitendinoso forma il gruppo dei muscoli ischiocrurali. Il suo nome deriva dal fatto che \u00e8 composto da due \"capi\" o \"ventri\", il capo lungo e il capo breve. Assieme ai muscoli semimembranoso, semitendinoso e gastrocnemio delimita i margini della cavit\u00e0 poplitea.\nAnatomia.\nIl \"capo lungo\" origina dalla tuberosit\u00e0 ischiatica, con un tendine comune al muscolo semitendinoso.\nIl \"capo breve\" origina dal terzo medio del labbro laterale della linea aspra del femore.\nI due capi convergono in un unico tendine che si inserisce sulla testa della fibula (perone).\nIl capo lungo quindi \u00e8 un muscolo che \u00e8 in grado di agire su due articolazioni, anca e ginocchio, mentre il capo breve agisce solo sul ginocchio.\nAzione.\nCon la sua azione \u00e8 in grado di estendere la coscia (capo lungo), flettere la gamba e, a ginocchio flesso, di ruotare esternamente la gamba e la coscia.\nIn realt\u00e0 l'azione del capo breve \u00e8 limitata alla sola flessione della gamba sulla coscia, ed \u00e8 pertanto un fascio escluso dal gruppo dei muscoli ischio-crurali.\nInnervazione.\nIl capo lungo \u00e8 innervato dal nervo tibiale(L5-S2) e il capo breve dal nervo peroniero comune (L4-S1)."}
{"id": "2351864", "revid": "599013", "url": "https://it.wikipedia.org/wiki?curid=2351864", "title": "Alberto Mart\u00edn Acosta", "text": "Carriera.\nBeto Acosta inizi\u00f2 la carriera nel Defensor Sporting nel 1994.\nNel 1997 si trasfer\u00ec al Platense e, l'anno seguente, pass\u00f2 al Cerrito dove vinse la Segunda Divisi\u00f3n Uruguaya nel 2003. Nel 2005 firm\u00f2 per il Pe\u00f1arol, dove vinse la Copa Montevideo 2006.\nAll'inizio del 2007 Acosta venne messo sotto contratto dal N\u00e1utico, dove dopo alcuni gol nel Campionato Pernambucano si mise particolarmente in evidenza durante il Campeonato Brasileiro S\u00e9rie A, marcando 19 reti, diventando vice-capocannoniere del campionato dopo Josiel, del Paran\u00e1, che ne segn\u00f2 20. Vinse quindi la Bola de Prata della rivista Placar e della CBF.\nFu acquistato dal Corinthians nel 2008, e con la squadra di San Paolo del Brasile, con il quale arriv\u00f2 in finale in Copa do Brasil e vinse la S\u00e9rie B."}
{"id": "2351870", "revid": "123631814", "url": "https://it.wikipedia.org/wiki?curid=2351870", "title": "Cattedrale di Foggia", "text": "La chiesa della Beata Maria Vergine Assunta in Cielo o chiesa della Santa Maria di Foggia, pi\u00f9 comunemente chiamata duomo oppure cattedrale di Foggia, \u00e8 stata costruita nel 1170 in stile romanico pugliese, con influenze pisane soprattutto al primo ordine di archi ciechi decorati con losanghe, \u00e8 stata danneggiata e successivamente restaurata in stile prettamente barocco dopo il terremoto del 1731. La cattedrale di Foggia \u00e8 strettamente collegata al ritrovamento dell'Iconavetere, una tavola che rappresenta una rarissima Vergine Kyriotissa, la cui storia si fonda con quella della nascita della citt\u00e0. Secondo la tradizione l'immagine, avvolta da sette veli (da cui deriva il nome della Madonna dei Sette Veli), \u00e8 stata ritrovata nel 1062 (altre fonti riportano il 1073) da un pastore, in un pantano, l'attuale piazza del Lago a Foggia. Fu dichiarata Monumento Nazionale nel 1940.\nStoria e descrizione.\nGi\u00e0 collegiata di Santa Maria, la cattedrale \u00e8 stata eretta nel XII secolo e pi\u00f9 volte modificata, conserva all'esterno buona parte dei raffinati prospetti romanici in pietra squadrata e scolpita, col prezioso cornicione popolato di sculture raffinata opera dell'architetto-scultore Bartolomeo da Foggia e, sul fianco sinistro, il ricco \"Portale di San Martino\". Medievale \u00e8 anche la suggestiva cripta, con notevoli capitelli sempre opera di Bartolomeo da Foggia. In et\u00e0 barocca il tempio fu ristrutturato globalmente, all'esterno mutando la parte superiore dei prospetti e innalzando il raffinato campanile lapideo con coronamento a guglia, e all'interno riplasmando in discreto stile rococ\u00f2 l'impianto architettonico, una croce latina con cupola a scodella decorata con sobri ornati a stucco. Nell'aula, relativamente spaziosa, spicca l'imponente altare maggiore settecentesco in marmi policromi, con due grandi angeli marmorei scolpiti e firmati da Giuseppe Sanmartino. Sulla controfacciata, inoltre, troneggia l'enorme \"Moltiplicazione dei pani e dei pesci\", capolavoro tardo (del 1771) di Francesco De Mura, mentre altri preziosi altari napoletani del Settecento decorano le cappelle (nelle quali si ammirano tra le varie cose, due statue lignee di Giacomo Colombo e la toccante \"Piet\u00e0\" di Paolo De Majo, risalente al 1741). Di particolare pregio risulta la cappella maggiore dell'Iconavetere, a lato del presbiterio, con cancellata bronzea e ricco altare marmoreo della fine del Seicento. Alla chiesa \u00e8 connesso il campanile in stile barocco, a quattro piani e alto 50\u00a0m. Su di esso si trovano un orologio installato nel 1965 e 6 campane azionate elettricamente.\nDal settembre 1806 \u00e8 basilica minore.\nCripta del Succorpo.\nNella cripta si trovano capitelli che sormontano le colonne centrali, opera di Nicola di Bartolomeo. Originariamente la cripta era a croce greca e a tre navate, tuttora conserva le tre navate sull'asse degli ingressi, \u00e8 a cinque navate sull'asse che dalle absidi va al nuovo Succorpo. Vi sono vari affreschi, come quello raffigurante Ges\u00f9 maestro. L'antico altare \u00e8 stato eliminato per far posto al nuovo collocato al centro del piccolo presbiterio. Sono visibili gli antichi ingressi che consentivano, con delle scalinate, il passaggio dalla chiesa superiore alla cripta, prima che fosse demolito l'antico impianto a tre navate ed elevato il piano della navata della chiesa superiore. A reggere quest'ultima fu creato il nuovo Succorpo, a tre navate dove si conservano l'urna in legno dorato del Cristo morto e le statue della Passione. Inoltre vi sono delle tombe di vescovi."}
{"id": "2351892", "revid": "62748", "url": "https://it.wikipedia.org/wiki?curid=2351892", "title": "Sette Giugno", "text": ""}
{"id": "2351899", "revid": "73843", "url": "https://it.wikipedia.org/wiki?curid=2351899", "title": "Sara Lov", "text": "Biografia.\nDa sempre affascinata dal mondo della musica, Sara Lov nasce nelle Hawaii, ma viene cresciuta dalla madre a Los Angeles dopo il divorzio dei suoi genitori.\nNel 1998 la Lov form\u00f2 il duo dream pop Devics assieme al pianista Dustin O'Halloran.\nNel 2001, il grupp\u00f2 firm\u00f2 con la Bella Union, un'etichetta indipendente americana, e si trasfer\u00ec in Italia. Dopo qualche anno decise di proseguire con una carriera da solista, aiutata dal produttore Zac Rae, per incidere un album.\nPer poter completare il lavoro al disco, la Lov ritorn\u00f2 a Los Angeles e fece dei tour con la band Sea Wolf in diversi locali della zona.\nIl suo EP di debutto, \"The Young Eyes EP\", \u00e8 stato pubblicato nel gennaio 2009, e contiene due cover, \"My Body Is A Cage\" degli Arcade Fire e \"Timebomb\" del cantante Beck.\nNel 2011 pubblica \"I already love you\", album composto da 10 cover che contiene anche \"La bambola\", precedentemente interpretata da Patty Pravo."}
{"id": "2351903", "revid": "838137", "url": "https://it.wikipedia.org/wiki?curid=2351903", "title": "Alessandro Grassi Ormisda", "text": "Biografia.\nNasce a Mombello L.M. il 10 giugno 1893. Nel 1921 convive con Maria Teodora Bassi dalla quale ha una bambina, Thea. Il Misto, cos\u00ec veniva soprannominato, dopo aver perso il lavoro, si attiva in una organizzazione del PCI di Reggio Emilia per l'espatrio di antifascisti: a seguito di delazione, viene arrestato nell'aprile 1933 e condannato a cinque anni di confino sull'isola di Ponza. Venne schedato presso il Casellario politico centrale. Al confino rimarr\u00e0 quasi un anno, sino al 27 giugno 1934, quando torner\u00e0 a Laveno riprendendo il suo antico lavoro come ceramista.\nDurante il confino ottenne un permesso, nel dicembre 1933, per sposare Maria Teodora Bassi. Venne vigilato dalla polizia fascista fino al 1943.\nNel dopoguerra decide di attivarsi nel Partito Comunista Italiano e, candidandosi pi\u00f9 volte, viene eletto nel 1956 nella lista social-comunista. Divenne nel 1960 e nel 1964 capolista per il Partito Comunista.\nSi distinse in due occasioni: nel tentativo, riuscito, di evitare il licenziamento di circa 700 operai delle Ceramiche (1956) e per l'impegno sindacale a favore del riconoscimento della silicosi come malattia professionale.\nMuore a Laveno il 18 dicembre 1977.\nSulla sua vita vedasi il libro del nipote Francesco Ottone \"Il Misto\" - Edizioni Marwan, Mesenzana 2010"}
{"id": "2351927", "revid": "109527103", "url": "https://it.wikipedia.org/wiki?curid=2351927", "title": "Pointes de la Gli\u00e8re", "text": "Le Pointes de la Gli\u00e8re (3.386 ) sono una montagna delle Alpi della Vanoise e del Grand Arc nelle Alpi Graie.\nDescrizione.\nLa montagna \u00e8 costituita da due vette: la \"Grande Gli\u00e8re\" (3.386\u00a0m) e la \"Petite Gli\u00e8re\" (3.322\u00a0m).\nAccesso alla vetta.\nSi pu\u00f2 salire sulla vetta partendo \"Les Fontanettes\", localit\u00e0 di Pralognan-la-Vanoise."}
{"id": "2351934", "revid": "580", "url": "https://it.wikipedia.org/wiki?curid=2351934", "title": "Antiquarium regionale del Teatro romano", "text": "L'Antiquarium regionale del Teatro romano \u00e8 sito nel parco archeologico greco-romano di Catania.\nDislocazione.\nNato su progetto dell'architetto Giuseppe Pagnano tra il 1999 e il 2001 si sviluppa in due diverse strutture: a sud-est, ricavato negli ambienti d'ingresso su via Vittorio Emanuele II, nell'ex Casa Pandolfo, e a nord-est, nei locali dell'ex Casa Liberti, su via Teatro Greco.\nCasa Pandolfo.\nNegli ex locali di una palazzina settecentesca, Casa Pandolfo, a sua volta costruita sui resti della scena del teatro, sono esposti in tre ambienti i frammenti decorativi recuperati nelle campagne di scavo, che si succedono dal 1997 al 2007, per lo sgombero delle strutture originali dagli edifici sorti nei secoli su di esse. Qui un primo allestimento \u00e8 dedicato ai fregi di maggior rilievo recuperati ed esposti momentaneamente, con l'apertura parziale del Teatro, in attesa dell'apertura totale del monumento.\nAl di sotto del piano pavimentale degli ambienti si rinvennero i resti di una struttura medioevale, di cui rimangono visibili tracce del pavimento a mattonelle esagonali, una parete in senso est-ovest e lo stipite delle porte.\nCollezione.\nTra i reperti diversi capitelli di II e III secolo, frammenti decorativi di edifici medioevali e barocchi, trabeazioni e colonne, incisioni lapidee e bassorilievi figurati, nonch\u00e9 frammenti statuari (notevoli una testa muliebre ed un piede con calzare). Tra tutti rimane di elevato interesse un guanciale di poltrona marmorea configurato a delfino. Di quest'ultimo esemplare era possibile seguirne le varie fasi di restauro avvenute sotto la direzione dell'allora sovrintendente Maria Grazia Branciforti.\nTra gli altri esemplari, tra cui teste marmoree di figure muliebri e di fanciulli, spicca una \"Leda col Cigno\", copia Romana di un originale Greco attribuito a Timoteo (360 a.C.).\nCasa Liberti.\nLa \"Casa Lib\u00e9rti\", donata alla memoria e alla custodia civica dal precedente proprietario cui deve il nome, occupa una porzione a nord della \"summa cavea\" ed \u00e8, insieme alla \"Casa del Terremoto\", l'unico edificio risparmiato dall'opera di sbancamento e di liberazione del teatro avvenuta a iniziare dalla met\u00e0 del XX secolo. Vi si accede mediante una pittoresca scalinata del XIX secolo attraverso un cortile comune con l'area espositiva denominata \"Casa dell'Androne\" e con una parte del teatro in cui vennero ricavate abitazioni del XVI secolo di cui rimangono due eleganti portali rinascimentali.\nCollezione.\nLa \"Casa Lib\u00e9rti\" ospita i rinvenimenti effettuati dal 1980 al 2008, recuperati nell'area occupata dal Teatro e negli scavi effettuati nelle vicinanze, e si sviluppa su sei ambienti, organizzati secondo un criterio cronologico che abbraccia un arco temporale dalla Preistoria (asce e accette mesolitiche, \"facies\" di Malpasso e di ) all'et\u00e0 tardoantica (ambiente I), dall'epoca bizantina al Basso Medioevo (ambiente II), fino al XVIII (ambiente III) e al XIX secolo (ambiente V). L'ambiente IV ospita l'eccezionale rinvenimento del corredo proveniente dalla \"Casa del Terremoto\", costituito da ceramiche di met\u00e0 e fine del XVII secolo (in prevalenza piatti in maiolica), i piatti di un bilancino in bronzo e un'anfora medioevale. Infine l'ambiente VI conserva la cucina a legna di Casa Liberti, un antico lavatoio e vari elementi di interesse prettamente antropologico relativo alla vita domestica a cavallo tra Ottocento e Novecento."}
{"id": "2351942", "revid": "343572", "url": "https://it.wikipedia.org/wiki?curid=2351942", "title": "Odeon romano (Catania)", "text": ""}
{"id": "2351945", "revid": "1684799", "url": "https://it.wikipedia.org/wiki?curid=2351945", "title": "Covers", "text": ""}
{"id": "2351946", "revid": "827882", "url": "https://it.wikipedia.org/wiki?curid=2351946", "title": "Zodiac", "text": ""}
{"id": "2351952", "revid": "287204", "url": "https://it.wikipedia.org/wiki?curid=2351952", "title": "Once More with Feeling (album)", "text": ""}
{"id": "2351958", "revid": "47767", "url": "https://it.wikipedia.org/wiki?curid=2351958", "title": "Scipio", "text": ""}
{"id": "2351971", "revid": "287204", "url": "https://it.wikipedia.org/wiki?curid=2351971", "title": "Vecchioni", "text": ""}
{"id": "2351974", "revid": "1305772", "url": "https://it.wikipedia.org/wiki?curid=2351974", "title": "Without You I'm Nothing", "text": "Without You I'm Nothing (\"senza di te non sono niente\" in lingua inglese) pu\u00f2 riferirsi a:"}
{"id": "2351981", "revid": "54253", "url": "https://it.wikipedia.org/wiki?curid=2351981", "title": "Extraterrestre", "text": "Il termine extraterrestre (come comunemente e impropriamente anche il termine alieno) indica qualsiasi oggetto di provenienza esterna al pianeta Terra. Pu\u00f2 essere riferito a materiale come i meteoriti o a forme di vita estranee alla Terra.\nL'esistenza (presente o passata) di alcune forme di vita extraterrestre \u00e8 al momento solo ipotetica, dato che non sono mai state trovate chiare prove di organismi viventi al di fuori della biosfera terrestre. L'enorme numero di galassie e quindi pianeti con caratteristiche molto simili al nostro rende statisticamente tuttavia plausibile la loro esistenza. Inoltre in questi anni si sono scoperti molti pianeti attorno a stelle della Via Lattea, di cui parte nella zona abitabile.\nNella cultura popolare l'extraterrestre \u00e8 visto soprattutto come un ipotetico essere dotato di intelligenza e proveniente da un altro pianeta, ed \u00e8 un personaggio descritto all'interno di innumerevoli opere di fantascienza, ma anche in resoconti di misteriosi avvistamenti - mai del tutto provati - da parte di persone di ogni nazionalit\u00e0 (si veda la voce UFO). I presunti avvistatori si dividono tra chi considera gli extraterrestri esseri umanoidi di indole pacifica e chi, al contrario, li descrive come creature mostruose e malvagie.\nPossibili basi e origini di vita extraterrestre.\nTutta la vita sulla Terra \u00e8 basata su carbonio, idrogeno, azoto e ossigeno, e questo fatto potrebbe essere una costante anche per quanto riguarda altri pianeti alieni. Ci sono per\u00f2 altri elementi chimici che potrebbero ipoteticamente costituire la base per la vita, come ad esempio il silicio. Il punto di vista secondo il quale il carbonio \u00e8 necessariamente la base di tutta la vita sugli altri pianeti, in quanto le sue propriet\u00e0 chimiche e termodinamiche lo rendono di gran lunga superiore a tutti gli altri elementi, \u00e8 stato soprannominato \"sciovinismo del carbonio\".\nLo studio scientifico sulla possibile base biomeccanica della vita extraterrestre \u00e8 noto con il nome di esobiologia o \"xenobiologia\". Per alcuni la vita nell'universo \u00e8 nata e si \u00e8 evoluta autonomamente in punti diversi, differenziandosi. Mentre per altri, sostenitori della teoria detta panspermia, la vita \u00e8 stata generata da un unico tipo di spore che hanno provveduto a inseminare dallo spazio ogni pianeta. Una variante della panspermia vuole che il passaggio della vita sia dovuto non solo a schianto su un certo pianeta \"vergine\" di meteoriti \"viventi\", ma anche di interi pianeti \"viventi\".\nSull'esistenza di forme di vita aliene.\nLa questione dell'esistenza di altri mondi come luoghi abitabili si \u00e8 dibattuta prevalentemente solo dopo l'invenzione del telescopio e la sua diffusione a partire dal XVII secolo: l'idea generale in precedenza era infatti che le stelle e i pianeti - che apparivano come semplici punti luminosi fissati nel firmamento - non fossero veri e propri corpi fisici. Malgrado questo, gi\u00e0 nell'Antica Grecia, nel VII secolo a.C., alcuni filosofi intuirono che nell'infinita estensione dell'universo sarebbe stato possibile imbattersi in altri mondi popolati. Diogene Laerzio riferisce ad esempio come Anassagora ritenesse la Luna abitata. Nella sua opera \"De Rerum Natura\" (circa 70 a.C.), Lucrezio speculava apertamente della possibilit\u00e0 di vita su altri mondi:\nAristotele e Platone tuttavia propugnavano l'unicit\u00e0 metafisica del mondo (inteso come creato). Dopo che il Cristianesimo ebbe preso piede, sulla scorta di Aristotele l'idea di vita su altri mondi venne prevalentemente rigettata, in quanto era vista in contraddizione con la pretesa centralit\u00e0 dell'uomo nel piano della creazione divina, ma rimase comunque oggetto di dibattito nel corso del tempo. Il vescovo di Parigi \u00c9tienne Tempier nel 1277, nell'intento di portare un po' di quiete nel mondo intellettuale assai vivace e per questo propenso a litigi e agli scontri, nell'elenco di 219 proposizioni da rigettare poneva anche quella - di tradizione aristotelica - che negava a Dio la possibilit\u00e0 di aver creato o di creare altri mondi diversi dal nostro (art 34).\nSignificativa la testimonianza di Basilio di Cesarea che riteneva gli antichi Egizi essere la progenie di una civilt\u00e0 proveniente da luoghi collocabili \"fuori dalle sfere abitate dagli uomini o dai demoni\" alludendo inequivocabilmente a esseri non terrestri n\u00e9 divini, aggiungendo che quella dei faraoni fu una \"stirpe non discendente da Adamo\" e dotata di poteri superumani (\"\u03b4\u03b9\u1f70 \u1f51\u03c0\u03b5\u03c1\u03b1\u03bd\u03b8\u03c1\u03c9\u03c0\u03af\u03bd\u03b7\u03c2 \u03b4\u03c5\u03bd\u03ac\u03bc\u03b5\u03c9\u03c2\") grazie ai quali fu possibile edificare le piramidi.\nL'ammissione, dunque, di tale possibilit\u00e0 appare indirettamente una condizione per poter operare nell'ambito degli istituti della cultura del tempo. Tommaso d'Aquino, in piena egemonia tolemaica, ventil\u00f2 l'ipotesi di pi\u00f9 mondi abitati e perci\u00f2 bisognosi di redenzione (cfr. III libro delle Sentenze), negando invece quella di altri universi (diversi dall'unico creato da Dio). Il cardinale e teologo Nicola Cusano, nella sua opera pi\u00f9 importante \"De docta ignorantia\" del 1440, ammetteva la possibilit\u00e0 che Dio potesse avere creato altri mondi con altri esseri razionali in uno spazio senza limiti. Anche questi esseri razionali, egli scriveva, sono creati ad immagine di Dio ed eredi delle promesse di Cristo.\nIl filosofo e frate domenicano Giordano Bruno, condannato come eretico e messo al rogo nel 1600, certamente ammetteva questa possibilit\u00e0 di altri mondi. Bruno in realt\u00e0 non fu condannato per tale idea (che non \u00e8 annoverata tra i capi d'accusa della sentenza) che per\u00f2 interess\u00f2 teologi e filosofi per una certa confusione o identificazione tra mondo e Dio.\nLa possibilit\u00e0 di vita extraterrestre era un luogo comune del discorso dotto nel XVII secolo, grazie soprattutto alla diffusione del telescopio di Galileo.\nNel Sette-Ottocento l'idea che la Luna e gli altri pianeti del sistema solare fossero abitati si era abbastanza diffusa a livello popolare e anche nell'ambito del mondo accademico era una questione seriamente dibattuta, anche da numerosi religiosi e teologi.\nIl continuo miglioramento della tecnologia dei telescopi rifrattori, inoltre, faceva presagire nuove imminenti scoperte. L'astronomo francese Camille Flammarion (1842-1925), ad esempio, rimase convinto per tutta la vita che vi fossero altri pianeti abitati, concetto che divulg\u00f2 nei suoi libri. Flammarion fu anche tra i primi a proporre l'idea che gli esseri extraterrestri fossero davvero alieni, e non semplicemente variazioni delle creature terrestri.\nLa presunta scoperta dei canali di Marte nel 1877 da parte di Giovanni Virginio Schiaparelli condusse alcuni astronomi, come Percival Lowell, a sostenere la loro origine artificiale e quindi l'esistenza di vita senziente sul pianeta Marte. L'esistenza dei canali venne confutata da osservazioni successive, pur rimanendo viva a livello popolare. Nel 1961 l'astronomo Frank Drake propose, in modo puramente speculativo, l'equazione che prende il suo nome, come tentativo di stimare il numero di civilt\u00e0 extraterrestri evolute presenti nella Via Lattea.\nDalla fine degli anni quaranta, il dibattito sull'esistenza degli extraterrestri si \u00e8 ulteriormente diffuso a livello popolare con la nascita dell'ufologia: molti ufologi sostengono infatti che gli alieni visitino regolarmente il nostro pianeta, e gli UFO sarebbero i loro mezzi di trasporto. Le missioni spaziali dalla fine degli anni sessanta hanno mostrato all'opinione pubblica ci\u00f2 che gli scienziati gi\u00e0 sapevano, cio\u00e8 che la superficie degli altri pianeti del sistema solare \u00e8 troppo inospitale per sostenere esseri viventi complessi. Pi\u00f9 realisticamente l'unico contatto possibile con la vita extraterrestre all'interno del sistema solare sarebbe quello con ipotetici microorganismi su altri pianeti e sulle loro lune. Questo ha spostato il dibattito verso i mondi extrasolari.\nSecondo l'ipotesi degli astrobiologi dell'Universit\u00e0 Nazionale Australiana, gli alieni non contatterebbero la vita umana perch\u00e9 estinti. Nella teoria pubblicata sulla rivista Astrobiology, si giustifica la mancanza di segnali da parte degli extraterrestri ritenendo che le forme di vita pi\u00f9 primitive, una volta comparse, appaiono molto fragili e per questo il coordinatore dello studio Aditya Chopra, pensa che difficilmente queste vite riescano ad evolversi abbastanza velocemente per sopravvivere alle condizioni ambientali in rapido cambiamento.\nIn uno studio del 2020 due ricercatori britannici dell'Universit\u00e0 di Nottingham hanno calcolato che nella Via Lattea esisterebbero civilt\u00e0 aliene intelligenti nell'era attuale e in grado di comunicare. La pi\u00f9 vicina potrebbe per\u00f2 essere a 17.000 anni luce di distanza dalla Terra e ci\u00f2 renderebbe comunque problematiche le comunicazioni con le attuali tecnologie.\nRicerca scientifica.\nDiretta.\nGli scienziati sono alla ricerca di una qualche prova dell'esistenza di vita unicellulare sui pianeti del sistema solare, portando avanti gli studi sulla superficie di Marte ed esaminando i meteoriti caduti sulla Terra. \u00c8 stata proposta anche una missione per Europa, una luna del pianeta Giove, che allo stato delle scoperte, osservazioni e fatti comprovati, contiene un profondissimo oceano di acqua salata liquida sotto la sua superficie-crosta di ghiaccio con una quantit\u00e0 di acqua superiore a quella di tutto il nostro pianeta; rimane da verificare lo spessore della superficie-crosta ghiacciata che si presume misuri da alcune centinaia di metri ad alcuni kilometri e quindi se esistono sul fondo dell'oceano eruzioni cio\u00e8 fonti di energia e di sostanze chimiche sufficienti al sostentamento della vita ; sono previste spedizioni di sonde nel futuro per cercare di indagare la cosa.\nNel 1996 \u00e8 stata scoperta all'interno di un meteorite, ALH 84001, proveniente da Marte, la presenza di una struttura fossilizzata che potrebbe essere compatibile con i residui dovuti al metabolismo di qualcosa simile a batteri. Tuttavia la reale natura di questa struttura (residuo di batteri alieni di un lontano passato o semplice configurazione casuale all'interno del meteorite) \u00e8 tutta da verificare.\nNel maggio del 2001 il geologo Bruno D'Argenio e il biologo molecolare Giuseppe Geraci, accomunati da un progetto svolto per il Consiglio Nazionale delle Ricerche, hanno annunciato di aver scoperto - all'interno di alcuni meteoriti - dei batteri, dalla stampa ribattezzati \"batteri alieni\", i quali, rimasti immobili e inattivi per 2,3 miliardi di anni nelle rocce, una volta estratti si sarebbero risvegliati e riprodotti. L'annuncio ha immediatamente suscitato incertezza nel mondo scientifico in merito all'attendibilit\u00e0 dei risultati del progetto. Tant'\u00e8 vero che parte della stampa ha lealmente rilevato che \"la maggioranza degli scienziati ritiene che si tratti di una contaminazione avvenuta sulla Terra. Ed \u00e8 l'obiezione con cui gli esobiologi hanno accolto l'annuncio\".\nNel febbraio del 2005, due scienziati della NASA avevano inizialmente riferito di aver trovato quella che essi definivano una possibile prova della presenza di vita su Marte. In particolare, i due scienziati, Carol Stoker e Larry Lemke, si erano basati sul fatto che alcuni segni spettrografici di metano nell'atmosfera marziana sono molto simili al metano prodotto da alcune forme di vita primitive sulla Terra; tuttavia i vertici della NASA smentirono la notizia, e i due scienziati in seguito ritrattarono le loro affermazioni. Nonostante questo alcuni scienziati considerano ancora plausibile l'ipotesi riportando alcune rilevazioni che potrebbero essere compatibili con un'origine biologica del metano su Marte.\nIndiretta.\n\u00c8 stato teorizzato che una societ\u00e0 altamente tecnologica comunichi attraverso lo spazio grazie alla trasmissione di informazioni in molteplici forme. Progetti come il SETI conducono attualmente ricerche in questo senso, vagliando le informazioni che vengono ricevute dallo spazio attraverso i radiotelescopi, in cerca di onde radio anomale che possano confermare la presenza di vita intelligente. Sia il SETI che il sistema ARCADE in tempi diversi hanno registrato due diversi segnali radio, tra cui il Segnale Wow!, provenienti dallo spazio, entrambi di forma e natura tale da non potere escludere, allo stato attuale delle conoscenze, che non possano provenire da fonte artificiale.\nPossibile comunicazione con civilt\u00e0 extraterrestri.\nCome ci viene mostrato in opere di fantascienza quali ad esempio \"Contact\" di Carl Sagan, se anche incontrassimo una forma di vita intelligente, dovremmo tener conto di alcune difficolt\u00e0 tra cui: \nUfologia e incontri ravvicinati.\nL'ufologia \u00e8 un variegato movimento d'opinione, sorto dopo la seconda guerra mondiale, i cui sostenitori professano in genere che gli oggetti volanti non identificati (UFO) siano di origine extraterrestre. \u00c8 stata anche studiata una classificazione per discriminare i diversi tipi di avvistamenti di UFO, chiamata classificazione Hynek (dal nome dell'astrofisico Josef Allen Hynek). Un buon numero tra i sostenitori dell'ufologia credono che si siano verificati vari casi di contatto pi\u00f9 o meno ravvicinato tra esseri umani ed entit\u00e0 extraterrestri, e addirittura casi di rapimento.\nIn base ai racconti di presunti testimoni di incontri ravvicinati e presunti rapiti, sostenitori dell'esistenza degli extraterrestri ne hanno descritto diversi tipi, tra cui: i Grigi provenienti da Zeta Reticuli, esseri umanoidi con la pelle generalmente di colore grigiastro, da cui il nome, ritenuti i primi responsabili dei rapimenti; i Rettiliani, esseri dalle sembianze di rettili, provenienti da Alpha Draconis, muscolosi, costituirebbero una minaccia per l'uomo in quanto avrebbero schiavizzato i Grigi; gli Insettoidi, dalle sembianze di insetti, come l'uomo falena; i Nordici, esseri dalle fattezze umane caucasiche, ma molto pi\u00f9 alti. Basandosi su tali descrizioni, alcuni ufologi hanno elaborato classificazioni delle tipologie di extraterrestri. Una delle classificazioni pi\u00f9 note \u00e8 quella dell'ufologo Brad Steiger, che divide le presunte razze extraterrestri in quattro categorie: \"Alfa\", che comprende i Grigi; \"Beta\", che comprende i Nordici; \"Gamma\", che comprende umanoidi dall'aspetto selvaggio, come Yeti e Chupacabras, creati da alieni; \"Delta\", che comprende gli extraterrestri dall'aspetto non umano, tra cui i Rettiliani e gli Insettoidi. Il maggior numero di avvistamenti di razze aliene riguarderebbe le categorie \"Alfa\" e \"Beta\"..\nL'astronomo Carl Sagan, studioso di esobiologia, ha espresso scetticismo sui tipi di extraterrestri descritti dall'ufologia, che assomiglierebbero troppo agli esseri umani o ad animali terrestri come gli insetti e i rettili; secondo lo scienziato, \u00e8 improbabile che la vita su altri mondi si possa sviluppare in maniera cos\u00ec simile a quella del nostro pianeta.\nExtraterrestri nella letteratura e nei media.\nLe rappresentazioni di personaggi extraterrestri compaiono nella letteratura fin dall'antichit\u00e0, nel racconto \"Una storia vera\" di Luciano di Samosata (120-190 d.C.), o pi\u00f9 avanti, nel \"Somnium\" di Keplero, ne \"Gli stati e gli imperi della luna\" di Cyrano de Bergerac, nel \"Microm\u00e9gas\" di Voltaire. \u00c8 soprattutto a partire dal XVII secolo, con l'invenzione del telescopio, che si crea un interesse diffuso per il tema della vita negli altri mondi.\nCon il romanzo del 1898 \"La guerra dei mondi\" di H.G. Wells, che rappresenta realisticamente un'invasione della Terra da parte dei marziani, l'idea di abitanti di altri mondi entra prepotentemente a far parte dell'immaginario collettivo. L'elenco dei libri di narrativa che contengono descrizioni di extraterrestri o di forme di vita aliene, da quel momento in poi, \u00e8 sterminato. Le opere di questo tipo vanno dalla narrativa di anticipazione o di speculazione (\"Infinito\" di Olaf Stapledon, \"La nuvola nera\" di Fred Hoyle), al racconto filosofico (come in alcune opere di Stanis\u0142aw Lem, dove l'alieno \u00e8 solitamente un enigma: ad esempio \"Solaris\", \"Il pianeta del silenzio\"), agli horror (molti dei racconti di Lovecraft) fino alla space opera e alle fiabe per bambini. \nExtraterrestri - pi\u00f9 o meno pittoreschi - compaiono abitualmente (anche come personaggi principali) in film, serie televisive e fumetti. La prima pellicola cinematografica in cui appaiono extraterrestri (per la precisione si tratta di seleniti) \u00e8, con tutta probabilit\u00e0, il \"Viaggio nella Luna\" di Georges M\u00e9li\u00e8s (1902). In questo viaggio fantastico gli abitanti della Luna sono rappresentati come creature grottesche simili a folletti, senza nessuna pretesa di scientificit\u00e0. Segue il meno noto film danese \"Himmelskibet\" di Holger-Madsen (1918), dove compaiono dei marziani, l'inglese \"The First Men in the Moon\" di Bruce Gordon and J.L.V. Leigh (1919; abitanti della luna) e il film sovietico \"A\u0117lita\" diretto da Jakov Aleksandrovi\u010d Protazanov (1924; marziani).\nDagli anni cinquanta in poi la presenza di extraterrestri diventa un tema fisso per il cinema e gli show televisivi, e i film in cui compaiono extraterrestri (anche a scopo parodistico) sono ormai centinaia; cos\u00ec come le serie televisive. Per queste ultime, i primi titoli - in ordine cronologico - sono la serie inglese \"Doctor Who\" (dal 1963) e le serie americane \"Lost in Space\" (1965 - 1968), \"Star Trek\" (dal 1966).\nPer altri esempi, e serie successive, si rimanda alla pagina sugli Extraterrestri nella fantascienza: serie televisive.\nAspetto delle specie extraterrestri nella cultura di massa.\nL'aspetto delle forme di vita extraterrestri \u00e8 stato argomento sia di riflessioni scientifiche sia di moltissima fiction. Attraverso i mezzi di comunicazione di massa, come film e spettacoli televisivi, gli extraterrestri dotati di intelligenza vengono solitamente dipinti come umanoidi, cio\u00e8 di forma somigliante a quella umana (quattro arti, simmetria, stazione eretta ecc.); un esempio di questo tipo \u00e8 costituito dagli esseri denominati \"Grigi\", che costituiscono un popolare tipo di ipotetico alieno.\nTuttavia molti scienziati sostengono che ci siano pochissime possibilit\u00e0 che una forma di vita aliena possa somigliare minimamente a noi, considerate tutte le possibili variabili che potrebbero fare la differenza, come quelle ambientali, riferite alla particolare conformazione geologica, atmosferica e meteorologica del pianeta, quelle fisiche (prima fra tutte la forza di gravit\u00e0 differente da quella terrestre), quelle planetarie, ad esempio un pianeta vivibile potrebbe avere un'orbita e una geografia spaziale pi\u00f9 complesse di quella terrestre, e quelle biologiche legate al processo evolutivo e alla selezione naturale. Tra gli anni sessanta e gli anni settanta Carl Sagan e altri calcolarono le condizioni per la formazione di vita macroscopica, basata sugli amminoacidi, relativamente all'atmosfera del pianeta Giove, in base alle osservazioni svolte di detta atmosfera.\nQuesto ha influenzato a sua volta la fantascienza che \u00e8 arrivata a immaginare forme di vita non umanoide o persino decisamente esotiche, come nuvole di gas o forme di vita basate sulla chimica del silicio anzich\u00e9 del carbonio.\nLa fantascienza pi\u00f9 tradizionale tende a dare per scontate alcune condizioni improbabili a ripetersi quando raffigura esseri extraterrestri senzienti: la simmetria bilaterale, la presenza di occhi, orecchie, bocca ed altri organi concentrati in una testa, le dimensioni contenute in un range umano (o comunque raramente sotto i 50\u00a0cm e sopra i 2,5 m), la presenza di 5 sensi (ed in particolare della vista), la presenza di quattro arti, la respirazione aerobica (e specificatamente in atmosfere dominate dall'ossigeno, mentre, per esempio, anche la stessa atmosfera terrestre negli ultimi 300 milioni di anni ha cambiato diverse volte la propria composizione chimica). Gli alieni pi\u00f9 raffigurati nella fantascienza camminano, parlano, manipolano gli strumenti con delle mani, non vivono in acqua o nell'aria, guardano il mondo con gli occhi e sarebbero in grado di vedere e leggere questa voce. Viceversa ipotizzando scientificamente forme di vita, anche intelligenti, aliene, \u00e8 necessario abbandonare tutti i preconcetti antropocentrici ed accettare creature differenti da noi in tutti i parametri. La convergenza \u00e8 molto diffusa nell'evoluzione, ma difficilmente riproporrebbe tutte queste caratteristiche in un'altra creatura.\nNote.\n22. Conferma della marina di un avvistamento ufo."}
{"id": "2351984", "revid": "767487", "url": "https://it.wikipedia.org/wiki?curid=2351984", "title": "The Girlfriend Experience", "text": "The Girlfriend Experience \u00e8 un film del 2009 diretto da Steven Soderbergh ed interpretato dall'attrice Sasha Grey.\nTrama.\nIl film documenta cinque giorni della vita di Chelsea, una escort che vive ed esercita a Manhattan. Chelsea si accompagna a facoltosi uomini d'affari pronti a sborsare 2000 dollari all'ora per la sua compagnia. La ragazza ha anche un fidanzato, il personal trainer Chris, che accetta il suo stile di vita. Come Girl Friend Experience (GFE), termine che ha dato il nome al film e alla serie televisiva, si intende una sorta di fidanzamento a pagamento, un servizio offerto dalle escort che va ben oltre la semplice prostituzione di alto bordo.\nChelsea incontra amici, potenziali protettori, uomini che le propongono affari e comunica con loro sia al telefono che con incontri dal vivo oppure prende note sui clienti o scrive email. L'unico obiettivo di Chelsea \u00e8 ad ogni modo aumentare le proprie entrate e il proprio giro di clienti e gli accessi al sito web.\nIl film si delinea, quindi, come una serie di scene che si focalizzano su episodi di breve durata, suoi o del suo ragazzo, senza un vero e proprio filo conduttore.\nProduzione.\nIl film \u00e8 una produzione a basso costo, costata 1.700.000 dollari, con soli 16 giorni di riprese, avvenute totalmente a New York, eccezion fatta per alcune riprese effettuate all'aeroporto di Las Vegas e all'ingresso del Palms, sempre a Las Vegas.\nDistribuzione.\nInizialmente \u00e8 stato proiettato incompiuto e grezzo al Sundance Film Festival, successivamente \u00e8 stato presentato in anteprima al Tribeca Film Festival.\nIl film in Italia \u00e8 uscito in DVD gioved\u00ec 14 gennaio 2016. \u00c8 stato trasmesso in prima visione televisiva su Rai 4 il 12 marzo 2017.\nSerie televisiva.\nDal 10 aprile 2016 viene trasmessa su Starz \"The Girlfriend Experience\", una serie televisiva drammatica basata sul film di Soderbergh. Ideata, scritta e diretta dai registi indipendenti Lodge Kerrigan e Amy Seimetz. Soderbergh figura tra i produttori esecutivi della serie."}
{"id": "2351985", "revid": "1444886", "url": "https://it.wikipedia.org/wiki?curid=2351985", "title": "Carbonio", "text": "Il carbonio \u00e8 l'elemento chimico della tavola periodica degli elementi che ha come simbolo C e come numero atomico 6. \u00c8 un elemento non metallico, tetravalente (e raramente bivalente), insolubile nei solventi, inodore e insapore.\nLe sue differenti forme (o pi\u00f9 precisamente allotropi) includono uno dei pi\u00f9 morbidi (grafite) e dei pi\u00f9 duri (diamante) materiali conosciuti. Altre forme allotropiche del carbonio sono il carbonio amorfo e i fullereni.\nInoltre, ha una grande affinit\u00e0 per i legami chimici con atomi di altri elementi a basso peso atomico (tra cui il carbonio stesso) e le sue piccole dimensioni lo rendono in grado di formare legami multipli. Queste propriet\u00e0 permettono l'esistenza di 10 milioni di composti del carbonio. I composti di carbonio formano le basi di tutta la vita sulla Terra e il ciclo del carbonio-azoto fornisce parte dell'energia prodotta dalle stelle.\nIl carbonio si trova in tutte le forme di vita organica ed \u00e8 la base della chimica organica. Tale non metallo ha l'interessante caratteristica di essere in grado di legarsi con s\u00e9 stesso e con una vasta gamma di elementi (producendo pi\u00f9 di 10 milioni di composti). Unito all'ossigeno forma il diossido di carbonio, che \u00e8 assolutamente vitale per la crescita delle piante. Unito all'idrogeno forma vari composti chiamati \"idrocarburi\", che sono essenziali per l'industria in forma di combustibili fossili.\nSebbene l'isotopo pi\u00f9 comune sia il carbonio-12 (il cui nucleo \u00e8 formato da 6 protoni e 6 neutroni), l'isotopo carbonio-14 \u00e8 anch'esso di fondamentale importanza per le sue applicazioni pratiche, essendo comunemente usato per la datazione radioattiva di antichi reperti.\nStoria.\nIl carbonio (dal latino \"carbo\" che significa \"carbone\") era gi\u00e0 conosciuto dalle popolazioni antiche che lo producevano bruciando materiale organico con poco ossigeno. In particolare veniva utilizzato nella produzione di inchiostri. Nel XVIII secolo Lavoisier lo riconobbe come sostanza semplice (cio\u00e8 costituita da atomi dello stesso elemento chimico). Successivamente venne determinato il suo peso atomico da Berzelius.\nSebbene fosse conosciuto dall'antichit\u00e0, il diamante fu identificato come una forma allotropica del carbonio solo nel 1796, grazie alle ricerche del chimico inglese Smithson Tennant, che prov\u00f2 che la combustione del diamante produceva semplicemente anidride carbonica (CO2). La tetravalenza del carbonio fu appurata nel 1858 da Friedrich August Kekul\u00e9 von Stradonitz.\nNel 1961 il carbonio-12 venne introdotto come riferimento dalla International Union of Pure and Applied Chemistry (IUPAC) per la definizione dei pesi atomici. Il fullerene (allotropo del carbonio) venne scoperto come sottoprodotto di esperimenti con i raggi molecolari nel 1985. Negli anni a seguire varie altre forme di carbonio, sempre facenti parte della categoria dei fullereni, sono state scoperte.\nIsotopi.\nIl carbonio ha tre isotopi naturali e disponibili in natura. I due pi\u00f9 abbondanti sono stabili: il 12C (98,93%) e il 13C (1,07%).\nIl terzo 14C, conosciuto anche con il nome di radiocarbonio, \u00e8 un radioisotopo con tempo di dimezzamento di 5570 anni che viene utilizzato per la datazione del legno e di altri materiali di origine biologica nei siti archeologici.\nNel 1961 l'Unione internazionale di chimica pura e applicata (IUPAC) ha adottato l'isotopo carbonio-12 come base per la misura del peso atomico.\nIsotopi vicini.\nLe caselle colorate corrispondono ad isotopi stabili.\nAllotropi.\nIl carbonio ha molte forme allotropiche standard pi\u00f9 una forma allotropica esotica:\nIl carbonio pu\u00f2 inoltre presentare tipi di ibridazione differente all'interno della stessa forma allotropica; esempi di allotropi di questo tipo sono i film nanostrutturati cluster assembled e le schwarziti.\nCarbonio amorfo.\nNella sua forma amorfa, il carbonio presenta un certo ordine della sua struttura atomica a corto raggio, ma minore di quello presente nella grafite e nel diamante. Pu\u00f2 presentarsi sotto forma di polvere di carbone o fuliggine.\nGrafite.\nIl termine \"grafite\" \u00e8 stato introdotto nel 1789 da Abraham Gottlob Werner e deriva dal greco \"\u03b3\u03c1\u03ac\u03c6\u03b5\u03b9\u03bd\" \"(graphein\", \"disegnare/scrittura\", per il suo utilizzo nelle matite). Si tratta della forma allotropica pi\u00f9 comune del carbonio. Nella grafite, ogni atomo \u00e8 legato ad altri tre in un piano composto di anelli esagonali fusi assieme, come quelli degli idrocarburi aromatici. Le due forme conosciute di grafite, alfa (esagonale) e beta (romboidale), hanno identiche propriet\u00e0 fisiche, ad eccezione della struttura cristallina. La grafite che si trova in natura contiene fino al 30% della forma beta, mentre la grafite prodotta sinteticamente contiene solo la forma alfa. La forma alfa pu\u00f2 essere convertita in forma beta attraverso un trattamento meccanico e la forma beta si ritrasforma in forma alfa quando \u00e8 riscaldata sopra i 1000\u00a0\u00b0C.\nLa grafite conduce elettricit\u00e0, a causa della delocalizzazione degli elettroni \u03c0 obbligati a muoversi sopra e sotto i piani dell'atomo di carbonio. Questi elettroni sono liberi di muoversi, quindi sono in grado di condurre elettricit\u00e0. Tuttavia, l'elettricit\u00e0 \u00e8 condotta unicamente lungo il piano degli strati. Il diamante invece non conduce elettricit\u00e0 perch\u00e9 la banda degli HOMO \u00e8 completamente riempita e la successiva banda vuota \u00e8 distante in energia circa 5,5 eV, maggiore rispetto a quella del silicio che, con struttura perfettamente analoga e con banda piena, ha un band gap di soli 1,12 eV. Come il silicio, il diamante pu\u00f2 divenire semiconduttore se drogato, ma questa operazione \u00e8 pi\u00f9 difficile.\nNella grafite, ogni atomo di carbonio utilizza solo 3 dei suoi 4 elettroni del livello energetico esterno nel legarsi covalentemente ad altri tre atomi di carbonio. Ciascun atomo di carbonio contribuisce un elettrone ad un sistema delocalizzato di elettroni che \u00e8 quindi una parte del legame chimico. Gli elettroni delocalizzati sono liberi di muoversi in tutto il piano. Per questo motivo, la grafite conduce elettricit\u00e0 lungo i piani di atomi di carbonio, ma non conduce in una direzione ad angolo retto rispetto al piano.\nA differenza del diamante, la grafite \u00e8 un conduttore elettrico e a tal proposito pu\u00f2 essere utilizzata, ad esempio, come elettrodo della lampada ad arco elettrico. In condizioni standard \u00e8 la forma pi\u00f9 stabile del carbonio e pertanto \u00e8 utilizzato in termochimica come stato standard per la definizione del calore di formazione di composti di carbonio. Grafite in polvere viene utilizzata come lubrificante a secco. Anche se si potrebbe pensare che questa propriet\u00e0 industrialmente importante sia interamente dovuta alla sfaldatura degli strati della struttura, in realt\u00e0 in un ambiente sotto vuoto (come nelle tecnologie per l'uso nello spazio), la grafite \u00e8 risultata essere un pessimo lubrificante. Questo fatto ha portato alla scoperta che la grafite ha propriet\u00e0 lubrificanti grazie all'assorbimento di aria e acqua tra uno strato e l'altro e dunque, nel vuoto, non presentava questa propriet\u00e0 in mancanza di materiale da assorbire. Quando un grande numero di difetti cristallografici legano insieme pi\u00f9 piani della struttura, la grafite perde le sue propriet\u00e0 di lubrificazione e diventa ci\u00f2 che \u00e8 noto come carbonio pirolitico, un materiale utile in impianti spesso a contatto con il sangue, come le valvole del cuore.\nCome gi\u00e0 detto, la grafite \u00e8 l'allotropo pi\u00f9 stabile di carbonio. Contrariamente alla credenza popolare, l'elevata purezza non permette alla grafite di bruciare, neppure a temperature elevate. Per questo motivo \u00e8 ottima per i reattori nucleari e per i crogioli di fusione dei metalli. A temperature elevate (circa 2000\u00a0\u00b0C e a pressione di ), la grafite si trasforma in diamante. A pressioni molto alte il carbonio forma un allotropo chiamato diamante, nel quale ogni atomo \u00e8 legato ad altri quattro. I diamanti hanno la stessa struttura cubica del silicio e del germanio e, grazie alla forza del legame chimico carbonio-carbonio, \u00e8 assieme al nitruro di boro la sostanza pi\u00f9 dura in termini di resistenza allo sfregamento. La transizione alla grafite, a temperatura ambiente, \u00e8 cos\u00ec lenta da risultare inosservabile. Sotto determinate circostanze, il carbonio cristallizza come lonsdaleite, una forma simile al diamante ma a struttura esagonale.\nGrafiti naturali e cristalline non sono spesso utilizzati in forma pura come materiali strutturali per le loro shear-aerei, fragilit\u00e0 e incoerenti propriet\u00e0 meccaniche. Nelle forme sintetiche di consistenza vetrosa, la grafite pirolitica e le fibre di grafite sono estremamente forti, resistente al calore (fino a 3000\u00a0\u00b0C). La sfaldabilit\u00e0 della grafite \u00e8 dovuta alle deboli forze di van der Waals che tengono uniti i piani. \"Densit\u00e0\": il peso specifico di grafite \u00e8 di 2,3, il che la rende pi\u00f9 leggero del diamante. \"Attivit\u00e0 chimica\": \u00e8 leggermente pi\u00f9 reattiva di diamante. Questo perch\u00e9 i reagenti sono in grado di penetrare tra gli strati esagonali di atomi di carbonio. Non \u00e8 influenzata da solventi ordinari, acidi diluiti, o alcali fusi. Tuttavia, l'acido cromico ossida la grafite a biossido di carbonio (CO2).\nDiamante.\nIl diamante \u00e8 una delle tante forme allotropiche in cui pu\u00f2 presentarsi il carbonio; in particolare, il diamante \u00e8 costituito da un reticolo cristallino di atomi di carbonio disposti secondo una struttura tetraedrica. I diamanti possono essere formati dalla grafite sottoponendola a condizioni di elevata pressione e temperatura.\nLa struttura del diamante \u00e8 metastabile in condizioni standard e si trasforma in grafite per riscaldamento a 2000\u00a0K.\nFullereni.\nI fullereni hanno una struttura simile alla grafite, ma invece della configurazione esagonale, contengono anche formazioni pentagonali o eptagonali di atomi di carbonio, che piegano i fogli in sfere, ellissi o cilindri. Le propriet\u00e0 dei fullereni non sono ancora state analizzate completamente. Il loro nome \u00e8 stato dedicato a Buckminster Fuller, l'ideatore della cupola geodetica, la cui geometria ricorda quella dei fullereni.\nComposti del carbonio.\nIl carbonio si combina facilmente con tutte le tipologie di elementi (metalli, non metalli e idrogeno).\nIl legame del carbonio di gran lunga prevalente con altri elementi \u00e8 di tipo covalente. Rispetto agli altri elementi chimici, il carbonio ha invece una scarsa tendenza a formare legami ionici, tranne quando si trova ad essere ibridato \"sp\" come atomo terminale, ad esempio nei cianuri (es. KCN) e negli acetiluri (es. CaC2). Lo ione C4- \u00e8 probabilmente presente in alcuni carburi salini di metalli molto reattivi (es. Be2C, Mg2C, Al4C3); questi si idrolizzano in acqua svolgendo metano, mentre con il litio forma Li4C3, formalmente derivato dal propadiene. I carburi dei metalli meno reattivi, segnatamente quelli di transizione, sono di tipo cristallino covalente, non sempre stechiometrici, a volte sono i cosiddetti carburi interstiziali. Come ione monopositivo lo si trova solo in carbocationi (es. R3C+, carbonio \"sp\"\u00b2), che sono intermedi reattivi in chimica organica.\nL'atomo di carbonio nei composti con altri elementi o con s\u00e9 stesso pu\u00f2 presentarsi in uno dei tre noti tipi di ibridazione: \"sp\"\u00b3, \"sp\"\u00b2 ed \"sp\". Con essi il carbonio \u00e8 in grado di legare a s\u00e9, rispettivamente, 4, 3 e 2 altri atomi con angoli di legame approssimativamente di 109,5\u00b0, 120\u00b0 e 180\u00b0. A seconda poi della simmetria delle autofunzioni molecolari complessive delle coppie di atomi che partecipano al legame, si avranno legami singoli, doppi o tripli.\nComposti inorganici.\nIl principale ossido del carbonio \u00e8 il biossido di carbonio, CO2. Esso \u00e8 un componente minore dell'atmosfera terrestre, prodotto e utilizzato dalle creature viventi. Nell'acqua forma tracce di acido carbonico, H2CO3, ma come molti composti con pi\u00f9 atomi di ossigeno legati a un atomo di carbonio, \u00e8 instabile. Alcuni importanti minerali sono carbonati, particolarmente la calcite e il bisolfuro di carbonio, CS2.\nAltri ossidi sono il monossido di carbonio, CO, e il meno comune subossido di carbonio, C3O2. Il monossido di carbonio si forma da una combustione incompleta ed \u00e8 un gas inodore e incolore. Ogni molecola contiene un legame doppio e risulta abbastanza polarizzata, tende quindi a legarsi permanentemente alle molecole di emoglobina, rendendo questo gas velenoso. Il cianuro, CN\u2212, ha una struttura e un comportamento simile a un alogenuro.\nCon i metalli duri il carbonio forma carburi, C\u2212, o acetilati, C; questi sono associati al metano e all'acetilene o etino, entrambi acidi estremamente deboli. Con un'elettronegativit\u00e0 di 2,55, il carbonio tende a formare legami covalenti. Alcuni carburi sono solidi cristallini covalenti come SiC, conosciuto con il nome di carborundo. Il carburo di silicio ha una struttura simile a quella del diamante, in cui gli atomi di C e Si sono tetraedricamente circondati da quattro atomi di altro tipo. Sotto il nome di carborundo, esso \u00e8 usato come attrezzo di taglio o come abrasivo.\nComposti organici.\nPer definizione, sono detti \"organici\" i composti a base di carbonio in cui questo ha numero di ossidazione inferiore a +4. Una particolarit\u00e0 del carbonio \u00e8 la capacit\u00e0 di formare catene di atomi di varia lunghezza, anche cicliche. Tali catene sono alla base degli idrocarburi e di tutti composti organici. Nel caso degli idrocarburi, al crescere del numero di atomi che compongono le catene si passa dagli oli volatili, agli oli pesanti, alle cere paraffiniche.\nDisponibilit\u00e0.\nIl carbonio \u00e8 un componente vitale di tutti i sistemi viventi conosciuti e senza di esso la vita come la conosciamo non esisterebbe. Esistono quasi dieci milioni di composti di carbonio conosciuti e molte migliaia di questi sono essenziali per i processi vitali e importanti per le reazioni a base organica.\nIl carbonio \u00e8 il tredicesimo elemento pi\u00f9 abbondante sulla Terra. Si trova in abbondanza anche nel Sole, nelle stelle, nelle comete e nell'atmosfera della maggior parte dei pianeti. Alcuni meteoriti contengono diamanti microscopici (lonsdaleite) che si formarono quando il sistema solare era ancora un disco protoplanetario. Il carbonio non \u00e8 stato creato nel Big Bang a causa del fatto che occorre una tripla collisione di particelle alfa (nuclei di elio) per essere prodotto. L'universo inizialmente si espanse e si raffredd\u00f2 troppo velocemente perch\u00e9 ci\u00f2 accadesse. \u00c8 comunque prodotto all'interno delle stelle che trasformano i nuclei di elio in carbonio tramite il processo triplo alfa.\nIn combinazione con altri elementi, il carbonio si trova nell'atmosfera terrestre e disciolto in tutti i bacini d'acqua. Assieme a piccole quantit\u00e0 di calcio, magnesio e ferro, \u00e8 uno dei principali componenti di carbonato, rocce, calcare, marmo, ecc. Combinato con l'idrogeno forma petrolio, carbone, gas naturale e altri composti collettivamente chiamati \"idrocarburi\". La grafite si trova in grandi quantit\u00e0 negli Stati Uniti, Russia, Messico, Groenlandia e India. I diamanti naturali si trovano nei minerali di kimberlite che stanno all'interno di antichi camini vulcanici. La maggior parte dei giacimenti di diamanti si trovano in Africa, soprattutto in Sudafrica, Namibia, Botswana, Repubblica del Congo e Sierra Leone. Altri giacimenti si trovano in Canada, Artico russo e Australia (occidentale e settentrionale).\nCiclo del carbonio.\nIl ciclo del carbonio \u00e8 il ciclo biogeochimico attraverso il quale il carbonio viene scambiato tra la geosfera (all'interno della quale si considerano i sedimenti e i combustibili fossili), l'idrosfera (mari e oceani), la biosfera (comprese le acque dolci) e l'atmosfera della Terra. Tutte queste porzioni della Terra sono considerabili a tutti gli effetti \"riserve di carbonio\" (\"carbon sinks\"). Il ciclo \u00e8 infatti solitamente inteso come l'interscambio dinamico tra questi quattro \"distretti\". La crosta terrestre contiene la maggior riserva di carbonio presente sulla Terra.\nLe piante presenti nella biosfera utilizzano il carbonio atmosferico (sotto forma di anidride carbonica, CO2) attraverso la fotosintesi clorofilliana, che utilizza l'energia solare, rilasciando ossigeno (O2). Le sostanze prodotte dalle piante vengono successivamente utilizzate da altri organismi viventi (tra cui gli animali e l'uomo), dai quali il carbonio viene restituito all'atmosfera sotto forma di CO2 oppure viene accumulato nei depositi geologici sotto forma di combustibili fossili (carbone e petrolio).\nApplicazioni.\nIl principale uso commerciale del carbonio \u00e8 in forma di idrocarburi, principalmente combustibili fossili (gas metano e petrolio). Il petrolio \u00e8 utilizzato nelle raffinerie per produrre combustibili attraverso un processo di distillazione frazionata, dalla quale si ottengono, tra gli altri, benzina, gasolio e cherosene. Il petrolio \u00e8 inoltre impiegato come materia prima nell'industria petrolchimica per la produzione di molte sostanze sintetiche, tra cui le materie plastiche, fibre, solventi e vernici.\nAltri usi del carbonio sono:\nLe propriet\u00e0 chimiche e strutturali dei fullereni, in forma di nanotubi di carbonio, hanno un promettente uso potenziale nel campo nascente delle nanotecnologie.\nPrecauzioni.\nIl carbonio \u00e8 poco tossico, se in granulometria circa millimetrica, ingeribile sotto forma di grafite o carbone (carbone attivo farmacologico). \u00c8 resistente alla dissoluzione chimica, anche nel tratto digestivo acido, ed utilizzato per adsorbire eventuali particolari composti tossici.\nL'inalazione di polvere di carbone o di fuliggine (nerofumo) in grandi quantit\u00e0 pu\u00f2 essere pericolosa, irritante per i tessuti polmonari e causare l'antracosi. Analogamente la polvere di diamante, usata come abrasivo. Microparticelle di carbonio sono presenti nei gas di scarico dei motori a scoppio e possono accumularsi nei polmoni. Gli effetti nocivi possono derivare dalla contaminazione delle particelle di carbonio, fortemente adsorbenti, con i prodotti chimici organici o metalli pesanti, piuttosto che dal carbonio stesso.\nSi stanno studiando potenziali effetti dannosi, analoghi a quelli di altre fibre minerali (pneumoconiosi), derivanti dalle fibre di carbonio, eventualmente respirate o ingerite. Analoghi studi vengono fatti a proposito delle strutture nanometriche come fullereni e nanotubi di carbonio.\nIl carbonio pu\u00f2 anche bruciare vigorosamente in presenza di aria a temperature elevate, come nell'incendio della centrale nucleare di Windscale, a Sellafield (\"Windscale fire\"), che \u00e8 stato causato da improvvisa liberazione di energia (effetto Wigner, dallo scopritore Eugene Wigner consistente in uno dislocamento atomico nel reticolo cristallino ad opera di neutroni veloci ed a un successivo ritorno con liberazione dell'energia relativa accumulata) nella grafite usata come moderatore e quindi sottoposta a bombardamento neutronico.Grandi accumuli di carbone, che sono rimasti inerti per centinaia di milioni di anni in assenza di ossigeno, possono spontaneamente bruciare quando esposti all'aria.\nComposti.\nI composti del carbonio coprono una vasta gamma di azioni tossiche ed, essendo la base dei composti biologici, benefiche. Il monossido di carbonio, CO, presente nei gas di scarico dei motori a combustione, e il cianuro, CN\u2212, che a volte inquina le miniere, sono estremamente tossici per i vertebrati. Molti altri composti non sono assolutamente tossici ma sono anzi essenziali per la vita. Gas organici come etilene (CH2=CH2), acetilene (HC\u2261CH), metano (CH4) e molte altre molecole sono infiammabili ed esplosivi se miscelati con l'aria in certe proporzioni."}
