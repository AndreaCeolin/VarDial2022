{"id": "2213900", "revid": "287204", "url": "https://it.wikipedia.org/wiki?curid=2213900", "title": "Bentley 4\u00bd Litre", "text": "La Bentley 4\u00bd Litre \u00e8 un'autovettura da competizione costruita dalla Bentley dal 1926 al 1930. Famoso per la sua dichiarazione \u201c\"there's no replacement for displacement\"\u201d (\u201cnon c'\u00e8 rimpiazzo alla cilindrata\u201d), Walter Owen Bentley aument\u00f2 la cilindrata della 3 Litre dando origine alla 4\u00bd Litre. Prima che Bentley cedesse la compagnia alla Rolls-Royce (1931), i Bentley Boys cercarono il potenziamento del motore della vettura tramite sovralimentazione. Il nuovo modello fu preparato nel 1929 nell'officina di Henry Birkin (uno dei Bentley Boys) a Welwyn Garden City. Sia la versione aspirata che quella sovralimentata avevano un motore in linea a quattro cilindri. Il passo era compreso tra i 2984 mm ed i 3302\u00a0mm.\nLa 4\u00bd Litre.\nLa 4\u00bd Litre fu un'evoluzione della 3 Litre; aveva in comune con l'antenata il telaio, incluse le sospensioni a balestra semiellittica, ed i freni sulle quattro ruote. Al quattro cilindri in linea fu aumentato l'alesaggio di 100 mm per produrre una cilindrata di 4398 cm\u00b3. La potenza fu di 110 bhp per la versione stradale e 130\u00a0bhp per quella da competizione.\nUna 4\u00bd Litre vinse la 24 Ore di Le Mans nel 1928 con alla guida Woolf Barnato e Bernard Rubin.\nLa 4\u00bd Litre fu una delle protagoniste dei romanzi di James Bond, scritti da Ian Fleming. Pi\u00f9 precisamente fu menzionata in Casino Royale, Vivi e lascia morire e . Nei libri, Bond guidava una Bentley 4\u00bd Litre color grigio con fari Marchal ed un compressore volumetrico Amherst Villiers.\nLa 4\u00bd Litre sovralimentata (la \u201cBlower Bentley\u201d).\nSebbene Walter Owen Bentley disdegnasse le automobili sovralimentate, i Bentley Boys (specialmente Henry Birkin) caldeggiarono l'adozione di motore sovralimentato per aumentare la potenza del motore. Quando la Bentley fu in difficolt\u00e0 economica nel 1925 la Casa automobilistica fu acquisita da uno dei Bentley Boys che nel frattempo aveva fatto fortuna, Woolf Barnato. Nel 1929 fu dunque preparata la versione sovralimentata, denominata \u201cBlower Bentley\u201d. Fu prodotta nelle officine di Henry Birkin a Welwyn Garden City.\nWoolf Barnato autorizz\u00f2 subito la fabbricazione di 50 \u201cBlower Bentley\u201d per puntare alla qualificazione alla 24 Ore di Le Mans l'anno seguente. Il grande compressore volumetrico Roots fu posizionato esternamente al cofano motore, dando un \"design\" unico alla vettura. Con 175 hp di potenza erogata, le aspettative per l'esito della gara furono grandi, anche se la vettura non disponeva dell'affidabilit\u00e0 necessaria per la corsa e la 4\u00bd Litre non ebbe successo. Successivamente la gara a Le Mans fu vinta dalla Bentley 6\u00bd L nel 1929 e nel 1930.\nIl motore della versione sovralimentata aveva consumi particolarmente elevati; a 161\u00a0km/h i modelli con propulsore aspirato avevano un consumo di 16 l/100\u00a0km mentre quello della versione \u201cBlower\u201d era di 102 l/100\u00a0km.\nI record.\nNel 1926 una 4\u00bd Litre stabil\u00ec il record mondiale per le autovetture di serie raggiungendo i 160\u00a0km/h. Negli anni seguenti, pi\u00f9 precisamente nel 1929 sul circuito di Brooklands, una \u201cblower\u201d preparata nelle officine di Henry Birkin a Welwyn Garden City biss\u00f2 il successo raggiungendo i 222.03\u00a0km/h."}
{"id": "2213903", "revid": "599013", "url": "https://it.wikipedia.org/wiki?curid=2213903", "title": "Frank Kornet", "text": ""}
{"id": "2213904", "revid": "126257", "url": "https://it.wikipedia.org/wiki?curid=2213904", "title": "Bentley 4\u00bd L", "text": ""}
{"id": "2213905", "revid": "126257", "url": "https://it.wikipedia.org/wiki?curid=2213905", "title": "Bentley 4\u00bd Litri", "text": ""}
{"id": "2213906", "revid": "126257", "url": "https://it.wikipedia.org/wiki?curid=2213906", "title": "Bentley 4,5 Litre", "text": ""}
{"id": "2213908", "revid": "126257", "url": "https://it.wikipedia.org/wiki?curid=2213908", "title": "Bentley 4,5 Litri", "text": ""}
{"id": "2213914", "revid": "120335389", "url": "https://it.wikipedia.org/wiki?curid=2213914", "title": "Fraine (Pisogne)", "text": "Fraine \u00e8 una frazione montana del comune di Pisogne, in bassa Val Camonica, provincia di Brescia.\nGeografia fisica.\nTerritorio.\n\u00c8 localizzata lungo la strada che collega Pisogne a Pezzaze attraverso il colle di San Zeno a 9\u00a0km dal capoluogo comunale e a 5\u00a0km dagli impianti sciistici della Val Palot.\nEra una strada militare di grande importanza e notevole traffico resa carrozzabile nel 1934.\nMonumenti e luoghi d'interesse.\nArchitetture religiose.\nNell'antico centro abitato spicca la chiesa parrocchiale che \u00e8 dedicata al patrono del paese San Lorenzo, \u00e8 stata ampliata verso il 1750 dall'architetto Luca Lucchini di Certenago. Terminati i lavori di ampliamento la decorazione pittorica degli interni fu affidata in gran parte al noto pittore Carlo Innocenzo Carloni gi\u00e0 attivo nelle maggiori fabbriche ecclesiastiche della Milleuropa e conteso dalle corti e dai principi vescovi della Boemia e dell?austria spingendosi fino a Praga.\nFuori dall'abitato si trova il Santuario, edificato nel XVI secolo, dedicato alla Visitazione di Maria ad Elisabetta che viene chiamato Madonna delle Longhe.\nOrigini del nome.\nIl nome discende probabilmente dal dialettale \"fr\u00e9r\", che indica luogo con miniere di ferro.\nStoria.\nCome Grignaghe, l'insediamento di Fraine dovrebbe essersi formato in relazione allo sfruttamento minerario della zona, lungo una delle antiche strade d'accesso alla Val Camonica da Brescia, attraverso la Val Trompia ed il Colle di San Zeno. \u00c8 significativo che sia proprio la valle di Fraine il luogo dove nel 1299 sono indicate le principali attivit\u00e0 legate all'estrazione del ferro. L'abitato ha una certa estensione, e gi\u00e0 nel 1299 doveva essere relativamente ampio, se all'atto finale del \"designamento\" dei beni e dei diritti vescovili a Pisogne intervengono da Fraine e Sonvico, 47 \"capifamiglia.\" In quest' epoca risulta \"console\" del comune di Pisogne Alberto Paci della Torre di Fraine, citato anche fra gli artigiani del ferro. Fra le strutture materiali quelle attribuibili ad epoca medievale sono diffuse in tutto l'abitato, facendo pensare ad un periodo di popolamento relativamente intenso, protrattosi fino al 1400, e ad un successivo rallentamento, con un conseguente calo dell'attivit\u00e0 edilizia ed un arresto dell'espansione dell'edificato. Dalla mappa della Toponomastica, derivata come di consueto dai dosumenti del Catasto Lombardo Veneto, si ricava indirettamente la notizia di una frana che aveva interessato la parte occidentale dell'abitato, mentre \u00e8 documentata la presenza di un pozzo e di un torchio, anche se in questo caso, data la quota e l'esposizione a nord di Fraine \u00e8 improbabile che si tratti di una macchina legata alla Viticoltura: potrebbe trattarsi invece di un torchio per noci, usato per estrarre olio per uso domestico, come verificato frequentemente nelle zone montane. La contrada centrale \u00e8 quella della \"Piazza\", dove si trova un bassorilievo del Leone di San Marco; l'ultima icona della dominazione della Repubblica di Venezia rimasta in Val Camonica (secondo Bertolini - Panazza, 1994), ritrovato nel 1926 durante i lavori ai muri di sostegno della chiesa parrocchiale e collocato alcuni anni dopo sul muro esterno dell'edificio a sud. Nella contrada \"Pozzo\" spicca la presenza di due portali ad arco con iscrizioni. Il primo, ora in esterno, \u00e8 stato con ogni probabilit\u00e0 rimontato a formare un arco ribassato su una porta pi\u00f9 larga dell'originale e sicuramente recente, come testimoniano le spalle di cemento. Uno degli edifici pi\u00f9 interessanti \u00e8 la Casatorre che si trova nella parte nord - est, all'imbocco di Fraine, il margine verso valle conserva alcuni edifici con molte delle caratteristiche originali.\nNel 1442 vi \u00e8 l'esenzione dei comuni di Pisogne, Fraine e Grignaghe dai dazi sul vino, pane, carne e altri. Nel 1508 vi sono liti con Grignaghe sui confini.\nNel 1630 Fraine pag\u00f2 un pesantissimo dazio alla Peste con pochissimi superstiti.\nNel 1676 vi fu una grave alluvione con la perdita di molte miniere.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Gli abitanti di Fraine ne hanno ben tre, rispettivamente: \"M\u00e0rtor,\" \"B\u00fcli\" e \"Brig\u00e0ncc\".\nUn'antica leggenda narra della fondazione del paese da una colonia di schiavi dediti all'estrazione del ferro."}
{"id": "2213915", "revid": "1833487", "url": "https://it.wikipedia.org/wiki?curid=2213915", "title": "Petr Hru\u0161ka", "text": "Biografia.\nHa conseguito una Laurea in Ingegneria alla Universit\u00e0 Tecnica di Ostrava (si \u00e8 specializzato nella depurazione, 1987), MA alla Facolt\u00e0 delle Scienze Umanistiche alla Universit\u00e0 di Ostrava (1990-94, tesi \"Prosa e poesia nella subcultura Ceca contemporanea\") e Ph.D. alla Facolt\u00e0 delle Scienze Umanistiche alla Masaryk Universit\u00e0 di Brno (\"Il surrealismo del dopoguerra e la reazione al momento del modello d'avanguardia nella poesia ufficiale\", 2003).\nLavora al Dipartimento per la letteratura Ceca della Accademia di Scienze della Repubblica Ceca a Brno dove si focalizza sulla poesia Ceca post-1945. \u00c8 stato un coautore del quarto volume de \"Storia della letteratura Ceca 1945 \u2013 1989\", del secondo volume de \"Dizionario degli scrittori Cechi dal 1945\", e de \"Dizionario delle riviste letterarie Ceche, delle antologie periodiche e degli almanacchi 1945-2000\". Lavora anche come lettore di letteratura Ceca alla Masaryk Universit\u00e0 e all'Universit\u00e0 di Ostrava. \u00c8 un editore delle riviste Host e Obr\u00e1cen\u00e1 strana m\u011bs\u00edce. Tra il 1995 ed il 1998 ha partecipato alla pubblicazione della rivista Landek. Co-organizza serate letterarie, festivals ed esibizioni ad Ostrava; inoltre recita nel cabaret di Ji\u0159\u00ed Sur\u016fvka.\nVita privata.\nSuo fratello gemello Pavel \u00e8 un critico letterario. Petr Hru\u0161ka vive con la sua ragazza Yvetta Ellerov\u00e1 (cantante e compositrice nei gruppi Norsk\u00e1 trojka, e Complotto) e i loro tre bambini a Ostrava.\nOpere.\nPetr Hru\u0161ka dice: \"La poesia non \u00e8 la decorazione della vita\". Secondo lui, la poesia deve \"eccitare, disturbare, stupire, sorprendere, deve togliere la sicurezza dal lettore, deve demolire le esistenti soddisfazioni estetiche e crearne di nuove.\" Descritto come il poeta del disordine e dei pericoli nascosti nella vita di ogni giorno, confronta i lettori con un mondo apparentemente familiare, e comunque sorprendente nella su\u00e0 realt\u00e0. Sui suoi libri Ivan Wernisch ha scritto: \"Lei riesce a scrivere poesia priva di cose inutili e senza fronzoli lirici.\" \u00c8 uno dei pi\u00f9 lodati poeti Cechi dell'era post-1989.\nPubblica poesia in molte riviste (Host, Tvar, Revolver Revue, Liter\u00e1rn\u00ed noviny, Souvislosti, Weles ecc.), scrive recensioni per Tvar e la stazione radio Ceca Vltava, e scrive articoli accademici (per Host, Tvar, Slovensk\u00e1 literat\u00fara, Protimluv, Obr\u00e1cen\u00e1 strana m\u011bs\u00edce ecc.). Le sue poesie sono state tradotte in Inglese, Francese, Tedesco, Sloveno, Olandese, Polacco. Nel 1998 \u00e8 ha ricevuto il Dresdner Lyrikpreis.\nPartecipazione nelle antologie (selezione).\nCeche:\nStraniere:"}
{"id": "2213921", "revid": "123589321", "url": "https://it.wikipedia.org/wiki?curid=2213921", "title": "Francesco Remotti", "text": "Biografia.\nGi\u00e0 direttore del Dipartimento di Scienze Antropologiche, Archeologiche e Storico-Territoriali dell'Universit\u00e0 degli Studi di Torino e presidente del Centro di Studi Africani (CSA), ha guidato una Missione Etnologica Italiana in Africa Equatoriale dal 1979 al 2004. Si \u00e8 occupato di questioni teoriche, a partire dallo strutturalismo di L\u00e9vi-Strauss, e ha condotto ricerche sul campo in Congo, presso la popolazione Nande.\nCoordinatore nazionale di progetti di ricerca in campo antropologico ed etnografico, \u00e8 stato professore ordinario di Antropologia culturale, ha insegnato anche Etnologia dell'Africa ed \u00e8 stato presidente del corso di laurea in Comunicazione interculturale presso la Facolt\u00e0 di Lettere e filosofia dell'Universit\u00e0 di Torino.\nDal 2002 \u00e8 socio corrispondente dell'Accademia delle Scienze di Torino."}
{"id": "2213923", "revid": "599", "url": "https://it.wikipedia.org/wiki?curid=2213923", "title": "Panini (India)", "text": ""}
{"id": "2213927", "revid": "62004", "url": "https://it.wikipedia.org/wiki?curid=2213927", "title": "Ralph &quot;Sonny&quot; Barger", "text": ""}
{"id": "2213932", "revid": "767487", "url": "https://it.wikipedia.org/wiki?curid=2213932", "title": "Chucky Brown", "text": "Carriera.\nAvendo giocato in 12 diverse squadre NBA, detiene il record del maggior numero di squadre NBA girate a pari merito con Joe Smith, Jim Jackson e Tony Massenburg."}
{"id": "2213934", "revid": "125779361", "url": "https://it.wikipedia.org/wiki?curid=2213934", "title": "Sergio Roda", "text": "Biografia.\nNato a Torino l'11 settembre 1948; laureato nella Facolt\u00e0 di Lettere e Filosofia dell'Universit\u00e0 di Torino nel giugno 1971; borsista e poi contrattista universitario dall'autunno 1971 all'anno accademico 1979/80; dal 1975/76 al 1981/82 incaricato per l'insegnamento di Epigrafia latina presso la Facolt\u00e0 di Lettere dell'Universit\u00e0 di Torino. Nella medesima Facolt\u00e0 dal dall'anno accademico 1979/80 al settembre 1982 ricercatore universitario confermato; dal 1982/83 al 1990/91 professore associato di Epigrafia latina; dal 1991\u20131992 al 1993/94 professore associato di Storia romana. Dal 1\u00ba novembre 1994 professore straordinario di Storia romana presso la seconda Facolt\u00e0 di Lettere dell'Universit\u00e0 di Torino (sede di Vercelli). Dal 1\u00ba novembre 1995 professore straordinario di Storia romana presso la Facolt\u00e0 di Lettere dell'Universit\u00e0 di Torino (sede di Torino) e dal 1\u00ba novembre 1997 al 31 ottobre 2018 professore ordinario nella medesima Universit\u00e0 prima presso la Facolt\u00e0 di Lettere (sede di Torino) e poi, dopo la soppressione delle Facolt\u00e0, presso il Dipartimento di Studi Storici. In quiescenza dal 1 novembre 2018. Insignito del titolo di \"Professore Emerito\" dal Ministro dell'Istruzione, dell'Universit\u00e0 e della Ricerca in data 24 settembre 2019.\nCariche accademiche.\n\u00c8 stato, in seno all'Ateneo torinese, rappresentante dei professori incaricati nel Consiglio della Facolt\u00e0 di Lettere dell'Universit\u00e0 di Torino dal 1975 al 1982; presidente del Corso di Laurea in Storia presso la seconda Facolt\u00e0 di Lettere dell'Universit\u00e0 di Torino (sede di Vercelli) nell'A. A. 1994-1995; presidente dei corsi di laurea in Storia (1994-1997), e poi in Beni culturali archivistici e librari (1998-1999), vicepreside (1999-2000) e poi preside (2002-2004) della Facolt\u00e0 di Lettere e Filosofia, prorettore vicario (2004- 2013) dell'Universit\u00e0 di Torino. Durante il prorettorato \u00e8 stato pure Presidente della Commissione di Ateneo per l'Orientamento, il Tutorato e il Job Placement, Presidente della Commissione Comunicazione, Referente di Ateneo per il Processo di Bologna, Presidente del Comitato Universitario per lo Sport; \u00e8 stato Direttore della Scuola Interateneo di Specializzazione per la formazione degli insegnanti della scuola secondaria (SSIS) e in seguito direttore del CIFIS Centro Interateneo di interesse regionale per la Formazione degli Insegnanti Secondari, carica che detiene tuttora; dal 1\u00ba febbraio 2016 \u00e8 Direttore della Scuola di Scienze Umanistiche dell'Universit\u00e0 di Torino.\nAltri incarichi.\n\u00c8 stato componente del Consiglio di Amministrazione di Torino World Design Capital. Componente del Comitato Direttivo del Consorzio Interuniversitario 'Civilt\u00e0 del Mediterraneo'. Componente del Consiglio di Amministrazione della Fondazione Camillo Cavour. Presidente del Consiglio scientifico e pedagogico del PRES Euro-mediterraneo (Pole de Recherche et d'Enseignement Sup\u00e9rieure Euro-M\u00e9diterran\u00e9en). Componente del Comitato Esecutivo di Torino Citt\u00e0 Capitale Europea. Membro del Consiglio Regionale dello Sport. Componente del Comitato di programmazione e monitoraggio della Convenzione fra Universit\u00e0 di Torino e Compagnia di San Paolo. Presidente della Fondazione Ariodante Fabretti. Presidente dell'Istituto Confucio di Torino. \u00c8 tuttora Presidente del CESMEO, Istituto Internazionale di Studi Asiatici Avanzati/International Institute of Advanced Asian Studies. Componente del Consiglio di Amministrazione e del comitato esecutivo di Torino 150. Componente del Consiglio di Amministrazione della Fondazione Firpo. \u00c8 socio della Deputazione subalpina di storia patria. Socio dell'Accademia Reale delle Scienze della Catalogna. Componente del comitato di redazione del Bollettino storico bibliografico subalpino. Condirettore della Rivista \u201cPolitica Antica\u201d. Componente del Comitato di Direzione della rivista \u201cHistorik\u00e0\u201d. Vicedirettore della Rivista Il Piemonte delle Autonomie. Direttore della Collana di Studi Tra/passato prossimo (CELID, Torino). Direttore della Collana di Studi \u201cIl Potere e il Consenso\u201d (Aracne ed. Roma). \u00c8 stato a pi\u00f9 riprese membro delle giunte di Dipartimento ed \u00e8 tuttora componente della Giunta del Dipartimento di Studi Storici dell'Universit\u00e0 di Torino. \u00c8 stato costantemente componente dei collegi docenti di numerosi dottorati, ed \u00e8 ora componente del collegio docenti del Dottorato in Scienze Archeologiche, Storiche e Storico Artistiche. Dal 14 dicembre 2020 Presidente della Deputazione Subalpina di Storia Patria\nPrincipali linee di ricerca.\nNell'ambito della sua attivit\u00e0 di ricerca nel settore scientifico disciplinare di Storia Romana, si \u00e8 occupato in particolare di temi di storia politica, istituzionale, sociale, economica e culturale del tardo impero romano; della storia delle aristocrazie di potere romane tra alto e basso impero; della storia culturale, ideologica e religiosa tra alto e tardo impero; di problematiche istituzionali e geopolitiche nelle dinamiche di affermazione e di stabilizzazione dell'impero di Roma; dei problemi del ruolo e dell'ideologia della citt\u00e0 nella lunga durata del mondo romano; dello studio della romanizzazione e dei processi di integrazione tra conquistatori e conquistati con particolare riferimento all'Italia settentrionale; dell'analisi metodologica delle fonti epigrafiche latine; dei rapporti fra impero di Roma e imperi moderni; della memoria dell'antico come strumento della comprensione del presente; del modello della repubblica imperiale romana reinterpretato e applicato nel corso dei secoli; della ricezione dell'antico in epoca moderna e contemporanea"}
{"id": "2213942", "revid": "741864", "url": "https://it.wikipedia.org/wiki?curid=2213942", "title": "John Marshall (allenatore di football americano)", "text": "Ha giocato con l'universit\u00e0 di Washington State solamente nella stagione 1964, poi a causa di un grave infortunio al collo \u00e8 stato costretto a terminare prematuramente la sua carriera di giocatore di football americano.\nNell'NFL come allenatore.\nStagioni: dalla 1980 alla 1982\nHa iniziato la sua carriera nella NFL con i Green Bay Packers come coordinatore della squadra speciale.\nStagioni: dalla 1983 alla 1985\nPassa agli Atlanta Falcons come coordinatore della difesa.\nStagioni: dalla 1986 alla 1988\nPassa agli Indianapolis Colts come \"coach\" della \"defensive line\".\nStagioni: dalla 1989 alla 1998\nPassa ai San Francisco 49ers come \"coach\" della \"defensive line\", poi per i \"linebacker\" ed infine come coordinatore della difesa.\nStagioni: dalla 1999 alla 2001\nPassa ai Carolina Panthers come coordinatore della difesa.\nStagione 2002\nPassa ai Detroit Lions come assistente \"coach\" della \"defensive line\".\nStagioni 2003 e 2004\nPassa ai Seattle Seahwaks come \"coach\" dei \"linebacker\".\nStagioni: dalla 2005 alla 2008\nDiventa coordinatore della difesa.\nDalla stagione 2009 alla 2010\nIl 4 febbraio 2009 passa agli Oakland Raiders assumendo per la quinta volta il ruolo di coordinatore della difesa.\nA fine stagione 2010 ha terminato il suo contratto con i Raiders."}
{"id": "2213943", "revid": "287204", "url": "https://it.wikipedia.org/wiki?curid=2213943", "title": "Forward looking infrared", "text": "Forward looking infrared spesso abbreviato in \"FLIR\" \u00e8 una tecnologia di visione che si basa sulla rivelazione della radiazione infrarossa.\nI FLIR sono sensibili alla radiazione termica e la utilizzano per creare immagini successivamente inviate a una uscita video. Per questa ragione, possono essere usati dai piloti e conducenti in genere per guidare i loro mezzi di notte, con la nebbia o per individuare oggetti caldi sullo sfondo di altri pi\u00f9 freddi in condizioni di completa oscurit\u00e0, come nel caso di una notte nuvolosa e senza luna. \u00c8 da notare che le lunghezze d'onda degli infrarossi che i FLIR attuali sono in grado di visualizzare, sono ben differenti da quelle dei sistemi di visione notturna propriamente detta e che operano nello spettro visibile e nell'\"infrarosso vicino\" (da 1 a 2 micrometri).\nPer la tecnologia attuale, ci sono due bande principali nell'infrarosso: la banda onda lunga (LWIR) e la banda onda media (MWIR). I moderni sensori nell'infrarosso nella banda onda lunga (con classificazione astronomica a volte detto \"infrarosso lontano\"), operano da 8 a 12 micrometri e possono discriminare fonti di calore come parti calde dei motori o parti del corpo umano, ma solo a pochi chilometri di distanza. A distanze maggiori, la visualizzazione \u00e8 resa pi\u00f9 difficile, perch\u00e9 la radiazione infrarossa \u00e8 soggetta a fenomeni di assorbimento, scattering e rifrazione causati dall'atmosfera o dal vapore acqueo. I FLIR di tipo LWIR di norma necessitano che il sensore sia raffreddato criogenicamente, sebbene esistono modelli meno sensibili che non lo richiedono.\nI sensori che operano tra i 3 e i 5 micrometri sono invece chiamati banda media (MWIR) e hanno prestazioni migliori in termini di distanza, perch\u00e9 a quelle lunghezze d'onda si hanno minori fenomeni di assorbimento per il vapore acqueo. DI contro, questi dispositivi generalmente richiedono componenti pi\u00f9 costosi e il raffreddamento criogenico.\nMolti sistemi FLIR utilizzano tecniche di elaborazione digitale per migliorare la qualit\u00e0 delle immagini. Gli elementi di questi sensori spesso hanno livelli di sensibilit\u00e0 molto variabili da pixel a pixel, a causa dell'attuale limite tecnologico nella capacit\u00e0 di riprodurre elementi uguali, insito nei processi di costruzione. Per porre rimedio, il livello di risposta di ogni pixel viene misurato in fabbrica, viene calcolata la legge di risposta, che molto spesso si verifica essere lineare, ed elettronicamente si memorizza sotto forma di mappa di calibrazione da utilizzare per l'elaborazione prima della presentazione a video.\nI FLIR, come per esempio quelli del TADS/PNVS, sono spesso utilizzati sulle navi, aerei, elicotteri, e veicoli militari in genere. Esistono infatti tre grandi vantaggi nell'uso bellico di queste tecnologie: per prima cosa \u00e8 quasi impossibile per l'osservato risalire all'osservatore, in quanto questi sensori rivelano energia gi\u00e0 disponibile e chi li usa non deve illuminare il bersaglio. In secondo luogo, i FLIR sono sensibili al calore che sfugge agli accorgimenti convenzionali di camuffamento utilizzati dai militari. In ultimo, gli infrarossi sono rilevabili anche attraverso il fumo, nebbia, foschia e altri fenomeni atmosferici meglio della luce visibile. Di contro, \u00e8 difficile distinguere tra amici e nemici utilizzando le immagini generate dai FLIR, cosa che ha portato a incidenti di \"fuoco amico\".\nOrigine del termine FLIR.\nIl termine \"forward looking\" (dall'inglese \"guarda avanti\") \u00e8 utilizzato per distinguere i FLIR dai sistemi a scansione laterale (in inglese \"\"sideways tracking infrared systems\" o \"pushbroom\"\"). Questi ultimi sono tipicamente installati su aerei o satelliti artificiali. Sono normalmente costituiti da una sola fila di pixel che utilizza il movimento dell'aereo o del satellite per eseguire la scansione dell'immagine. Questa tecnologia non pu\u00f2 essere utilizzata per generare immagini in tempo reale e pu\u00f2 riprendere immagini solo lungo la perpendicolare alla direzione del moto. Questa tecnica \u00e8 stata resa obsoleta dalla evoluzione dei sistemi \"forward looking\".\nCosti.\nIl costo in un sistema FLIR \u00e8 notevolmente diminuito negli anni. I sensori di generazione precedente utilizzavano degli specchi rotanti per effettuare la scansione, a causa della piccola superficie sensibile disponibile. I sistemi di nuova generazione non utilizzano pi\u00f9 questa tecnica e la semplificazione aiuta a ridurre i costi."}
{"id": "2213945", "revid": "1977442", "url": "https://it.wikipedia.org/wiki?curid=2213945", "title": "La Catedral", "text": "La Catedral era la prigione privata dove venne recluso Pablo Escobar, il pi\u00f9 ricco e pericoloso narcotrafficante del XX secolo. La struttura fu fatta edificare dallo stesso Escobar a seguito di un accordo con il governo colombiano, in cui si costituiva spontaneamente per 5 anni di confinamento obbligatorio nella prigione, a cui le forze armate nazionali dovevano rimanere lontane a una distanza minima di 3\u00a0km e gli garantiva di non essere estradato negli Stati Uniti. A seguito dell'evasione di Escobar nel 1992, fu scoperto che l'enorme struttura nascondeva comfort e lussi di ogni tipo.\nStoria.\nLa Catedral fu costruita nei pressi di Envigado, al confine con Medell\u00edn. Il nome \"La Catedral\" non ha collegamenti con Escobar; \u00e8 semplicemente il nome del sentiero lungo il quale fu costruito l'edificio, che prima era usato come centro di riabilitazione per tossicodipendenti. La posizione della struttura - in cima ad un'altura - dominava Medell\u00edn, e ne rendeva difficile essere presa di mira da attentati.\nLa prigione di Escobar.\nDurante la lunga e sanguinaria trattativa con il governo (fatta di omicidi, sequestri, e autobombe finalizzati a far cedere il Governo in nome della pace nel Paese), Escobar propone di scontare la detenzione in questa struttura privata, finanziando lui stesso la conversione in carcere. La mattina del 19 giugno 1991 Escobar si consegna alla giustizia, dopo aver ottenuto dal Governo colombiano la garanzia di non essere estradato negli Stati Uniti. Escobar arriva a La Catedral accompagnato da numerose personalit\u00e0 ed autorit\u00e0, e dai suoi pi\u00f9 stretti assistenti, mentre il fratello Roberto e il resto del gruppo di sicari arrivano nei giorni seguenti. Ai colombiani, stremati dagli attentati degli ultimi anni, sembra pur sempre una vittoria.\nMa l'opinione pubblica \u00e8 incurante del fatto che la prigione di Escobar e del suo clan \u00e8 una prigione d'oro: la struttura \u00e8 immensa e prevede sala biliardi, centro fitness, angoli bar di classe, camere comode e spaziose, arredamento di design, vasche idromassaggio, un campo da calcio e un ufficio personale. Tutto questo si scoprir\u00e0 solamente dopo la fuga dei narcotrafficanti l'anno successivo.\nE non \u00e8 tutto: Escobar ha ottenuto dal Governo di scegliere le guardie di sicurezza del carcere. Questo permette al clan di ricevere visite non solo di famigliari e parenti, ma anche degli affiliati al Cartello di Medell\u00edn e di altri personaggi famosi. In questo modo gli Escobar e i sicari giocano a calcio contro calciatori e altri atleti famosi a livello mondiale, continuano a controllare indirettamente gli affari del narcotraffico, organizzano grigliate con le famiglie, feste per amici e sicari, orge.\nLa fuga di Escobar.\nPer Escobar non era facile controllare gli affari dalla prigione, e poco a poco inizi\u00f2 a diventare un estorsore nei confronti dei suoi pochi soci ancora in libert\u00e0 (gran parte dei membri del Cartello era stato catturato, ucciso o si era consegnato alla giustizia nei tre anni successivi): chiede infatti sempre pi\u00f9 denaro per coprire le 'spese di guerra' degli ultimi anni, e per ripararsi dai possibili attacchi del Cartello di Cali, con cui il cartello di Medell\u00edn era in guerra da qualche anno. Il clima si fa pi\u00f9 critico quando Gerardo Moncada (Kiko) e Fernando Galeano (El Negro) hanno da ribattere alla richiesta di Escobar di aumentare la quota. Poco dopo El Chopo, sicario di Escobar, durante una ricognizione in una propriet\u00e0 di Galeano, ruba 23 milioni di dollari. Moncada e Galeano si recano a La Catedral e qui vengono accusati da Escobar di rubare le entrate del Cartello e di non apportare somme sufficienti per garantire la sicurezza e la guerra al cartello rivale: per queste ragioni vengono torturati e uccisi.\nIl governo, venuto a conoscenza dell'assassinio (tramite Fernando Murillo Bejarano, assistente di Galeano, che si era recato alla prigione dopo la sparizione del suo capo, ma aveva ricevuto risposte molto vaghe dal clan), e per evitare che Escobar e i suoi continuino a delinquere dalla loro prigione, ordina il loro trasferimento in un carcere ordinario. Ma il 22 luglio 1992, dopo aver rinchiuso all'interno della prigione il vice ministro della Giustizia Edoardo Mendoza e il direttore dell'amministrazione carceraria, colonnello Navas, arrivati a La Catedral proprio per chiedere spiegazioni sull'omicidio e annunciare il trasferimento, Pablo Escobar, il fratello Roberto e 8 assistenti riescono a fuggire e tornano latitanti.\nSar\u00e0 proprio la fuga a rendere pubblica la grande menzogna del carcere personale di Escobar e a riportare la Colombia sotto l'attacco violento del narcotrafficante pi\u00f9 ricercato."}
{"id": "2213949", "revid": "300067", "url": "https://it.wikipedia.org/wiki?curid=2213949", "title": "Gary Grant", "text": ""}
{"id": "2213954", "revid": "101175", "url": "https://it.wikipedia.org/wiki?curid=2213954", "title": "Aprilia RSW 250 LE", "text": ""}
{"id": "2213956", "revid": "101175", "url": "https://it.wikipedia.org/wiki?curid=2213956", "title": "Gilera RSA 250", "text": ""}
{"id": "2213959", "revid": "110157", "url": "https://it.wikipedia.org/wiki?curid=2213959", "title": "Villa Gallo", "text": "Villa Gallo \u00e8 una delle ville storiche di Napoli, sita nella zona dei Colli Aminei.\nStoria.\n\u00c8 conosciuta come villa Gallo dal nome del ministro che la possedette durante il Decennio Francese, e anche come villa della Regina Isabella, in quanto in seguito appartenne alla regina madre Isabella di Borbone, vedova di Francesco I.\nProfondamente alterata dal punto di vista architettonico, la villa ospita attualmente una casa religiosa dei padri rogazionisti. Vi si accede dal viale dei Pini attraverso un vialetto ed \u00e8 fronteggiata da uno slargo alberato, unico residuo del vasto antico parco che la circondava.\nLa tenuta della Pineta.\nCome evidenziato in un saggio dedicato alla storia della villa da Gaetano Barbarulo, le prime notizie del suo nucleo primitivo risalgono al XV secolo. Nicola Pomarino, agiato funzionario regio, acquist\u00f2 nel giro di pochi anni, tra il 1465 e il 1473, numerose particelle confinanti, costituendo una vasta tenuta comprendente pi\u00f9 o meno l'attuale rione La Pineta ai Colli Aminei (area un tempo denominata \"alla Conocchia\") e una parte delle aree declivi in direzione della Sanit\u00e0. Il di lui figlio Paolo, a cui era poi toccata in eredit\u00e0 la tenuta, mor\u00ec senza discendenti nel 1512 e la propriet\u00e0, a seguito delle disposizioni testamentarie del Pomarino e di alcuni acquisti, pass\u00f2 ai frati del convento domenicano napoletano di Santa Caterina a Formiello. \nDieci anni dopo la tenuta del convento viene ampliata ulteriormente con l'acquisto dai conti Diomede e Roberta Carafa di Maddaloni di un'altra masseria confinante.\nLa tenuta domenicana andava dal fondo settentrionale del vallone della Sanit\u00e0 al pianoro dei Colli Aminei, disegnando un approssimativo triangolo, che aveva come vertici l'area immediatamente a settentrione dell'ospedale San Gennaro, l'attuale incrocio tra il viale Colli Aminei e la salita Scudillo e quello tra lo stesso viale Colli Aminei, il viale dei Pini e la via Cardinale Prisco. Comprendeva, quindi, oltre che una buona parte delle aree declivi sul fianco della collina, tutto il territorio degli ex parchi privati La Pineta e Sapio.\nSin dai tempi della sua formazione, vi sorsero, in punti diversi, vari edifici. La pluralit\u00e0 nasceva dalle modalit\u00e0 di costituzione del fondo, nato con l'accorpamento di masserie confinanti, ciascuna originariamente dotata di proprie costruzioni ad uso di abitazione e di servizio. \nL'edificio principale, autentico centro direzionale della tenuta, sorgeva in posizione panoramica sulla sommit\u00e0 della collina. Corrisponde all'attuale istituto dei padri rogazionisti nel rione La Pineta.\nAgli inizi del Cinquecento, esso appare come un complesso masseriale a corte chiusa di un certo rilievo atto sia a funzioni produttive che di diporto.\nNella seconda met\u00e0 del Seicento il complesso \u00e8 dotato anche di una cappella e di una torre. Accanto alla casa era il giardino e un robusto muraglione in tufo, ancora esistente, che faceva da contrafforte a sud dove l'edificio centrale si affaccia a picco su di un vallone di erosione scavato dalle acque pluviali che confluivano verso la Sanit\u00e0.\nUna visione completa ci \u00e8 offerta dalla Mappa del Duca di Noja, da cui appare che nel XVIII secolo il complesso ha conservato nella sostanza la sua struttura originaria, \"con un cortile porticato racchiuso da tre corpi di fabbrica di cui il maggiore, verso il panorama, presenta un lungo colonnato collegato da una scala ad una terrazza belvedere sostenuta, sul declivio, da una struttura a contrafforti\", come scrive Vanna Fraticelli.\nRistrutturazione voluta dal duca di Gallo.\nIl convento di Santa Caterina a Formello fu tra i primi ad essere soppresso durante il Decennio Francese. Nel 1806 la tenuta in questione veniva acquistato dal marchese (poi duca) di Gallo Marzio Mastrilli, nominato il precedente 3 giugno da Giuseppe Napoleone ministro degli affari esteri e consigliere di stato.\nIl marchese affid\u00f2 la ristrutturazione dell'edificio principale all'architetto Antonio Niccolini, che, come scrive la Fraticelli, \u00abaggiunse un quarto braccio al cortile e, nell'angolo Sud-Est, realizz\u00f2 una torretta dotata di logge inquadrate da archi gotici (lo stile gotico era stato utilizzato dal Niccolini anche nella realizzazione della casina di Villa Ruffo, tuttora esistente di fronte alla Basilica dell'Incoronata Madre del Buon Consiglio a Capodimonte). Il fronte Nord fu arricchito \u201cdi un pronao a sei colonne doriche, sormontato dalla terrazza del piano nobile e coronato da un timpano, secondo una soluzione divenuta ricorrente in molte ville napoletane della prima met\u00e0 dell'Ottocento\u201d\u00bb. \nAl piano terra fu realizzato un elegante appartamento di una decina di camere, che furono affrescate dagli artisti Gentile, Bisogni e Ciccarelli. In alcuni ambienti vennero realizzati dal Beccari stucchi rappresentanti fiorami e figurine. Alle pareti furono affisse stampe inglesi e ino un degli ambienti vi era il biliardo. Scrive Barbarulo: \u00abtutta la fuga delle stanze esterne era dotata di balconi che si aprivano su di una \u201cgran loggia con balaustra di marmo, che gode l'aspetto imponente del mare, di Napoli, e delle prossime colline\u201d. Al piano superiore era l'appartamento nobile, decorato e ammobiliato in maniera altrettanto ricercata. Attorno alla palazzina venne realizzato un giardino \u201cdelle quattro stagioni\u201d, racchiuso da mura. Nel giardino di primavera erano coltivati fiori di diverse variet\u00e0, in modo tale che fosse fiorito tutto l'anno; negli altri, squisite variet\u00e0 di frutta e ortaggi. Una particolare vigna produceva vino di gusto simile a quello di Bordeaux. Nei pressi di un boschetto sorgeva la vaccheria, dove venivano prodotti formaggi e burro. La rivisitazione operata dal Mastrilli fu radicale. Oltre alla ristrutturazione dell'edificio principale, egli volle che l'intera tenuta si trasformasse in parco \u201cdi delizie\u201d. Statue, ruderi archeologici veri (come lo scomparso colombario della Conocchia) e finti, belvederi, la resero una sorta di Parco di Capodimonte in piccolo\u00bb. Ecco quindi che in quel periodo villa Gallo viene considerata dalle guide turistiche una delle pi\u00f9 belle di Napoli, degna rivale di Villa Belvedere e Villa Patrizi. Pi\u00f9 volte ebbe ad ospitare i sovrani Gioacchino Murat e Carolina Bonaparte. Divenne anche uno dei punti di vista preferiti dai paesaggisti dell'epoca, che spesso ritrassero il golfo visto dalla rotonda prospiciente la villa, su cui sorgeva una famosa palma.\nMorto il duca di Gallo, nel 1831 la villa fu venduta dai suoi eredi al Conte del Balzo, marito morganatico della regina madre Isabella di Borbone, che, dedicandogliela, la chiam\u00f2 \"Villa Regina Isabella\". A compimento di un voto, la regina fece costruire la cappellina che ancora oggi sorge nel parco, come ricorda una lapide affissa sulla sua parete.\nMorta la regina e poi il conte, gli eredi di questo vendettero la tenuta che fu comprata da un gruppo di capitalisti che intendevano lottizzarne il territorio per costruire villini di lusso. Quando il progetto non and\u00f2 in porto, uno dei contitolari, il marchese Medici, rilev\u00f2 l'intera propriet\u00e0.\nDalla famiglia Medici la tenuta fu poi ceduta al fondatore della Banca Sorrentina, Astarita, i cui eredi, dopo la seconda guerra mondiale, vendettero ai padri rogazionisti la casa, gravemente danneggiata dalle incursioni aeree, unitamente ad una parte del parco. La maggior parte della tenuta fu invece venduta a societ\u00e0 di costruzione che realizzarono un progetto di edilizia residenziale che alter\u00f2 del tutto l'originario assetto del territorio."}
{"id": "2213961", "revid": "648716", "url": "https://it.wikipedia.org/wiki?curid=2213961", "title": "Presidents' Day", "text": "Il Presidents' Day (in italiano Giorno dei presidenti) \u00e8 una festivit\u00e0 degli Stati Uniti d'America nata per commemorare il compleanno di George Washington e celebrata a livello federale il terzo luned\u00ec di febbraio. \nDenominata ufficialmente Compleanno di Washington (Washington's Birthday), \u00e8 comunemente nota come Giorno dei Presidenti e con questo nome o quello originario \u00e8 celebrata in parallelo nello stesso giorno anche in numerosi singoli Stati.\nTale festa fu istituita dal governo federale statunitense nel 1880, e inizialmente riguardava solo gli uffici governativi della capitale; dal 1885 include tutti gli uffici federali del paese.\nEssa veniva celebrata il 22 febbraio, ovvero il giorno della nascita di Washington, ma dal 1971, per effetto dello Uniform Monday Holiday Act, essa venne spostata al terzo luned\u00ec di febbraio.\nDenominazione.\nUna versione iniziale della , risalente al 1968, avrebbe cambiato ufficialmente il nome della festa in Presidents' Day, per onorare oltre a Washington anche Abraham Lincoln, nato peraltro il 12 febbraio, ma essa fu respinta dal Congresso. Il 12 febbraio \u00e8 comunque festa statale in ricordo di Lincoln in Connecticut, Missouri e Illinois.\nA partire dagli anni ottanta, tuttavia, la denominazione ufficiosa Presidents' Day \u00e8 andata man mano diffondendosi, e si \u00e8 venuta a creare una forte disomogeneit\u00e0 nelle celebrazioni a livello di singoli Stati. \nParticolari sono i casi di Alabama e Massachusetts: il primo celebra assieme a Washington anche Thomas Jefferson, terzo presidente dell'Unione, mentre il secondo ha un Presidents' Day separato, dedicato ai Presidenti John Adams, John Quincy Adams e John F. Kennedy (nati nello Stato) e a Calvin Coolidge (che, pur essendo nato in Vermont, divenne governatore del Massachusetts).\nOsservanza.\nOriginariamente, il Compleanno di Washington era una festivit\u00e0 osservata in modo molto pi\u00f9 rigido di quanto non lo sia attualmente.\nDifatti, negozi e aziende erano soliti rimanere chiusi in questa data, ma, dagli anni ottanta in poi, un numero sempre maggiore di imprese rimane aperta ed anzi molti negozianti, in particolare concessionari d'automobili, in questa occasione praticano sconti alla merce in vendita; d'altra parte, molte aziende di trasporto pubblico osservano i medesimi orari dei giorni feriali. Come risultato, ben poco cambia nella vita della maggior parte dei cittadini americani.\nTale cambiamento dei costumi si deve da un lato alla vicinanza della festa che celebra il Compleanno di Martin Luther King (il terzo luned\u00ec di gennaio), la quale riscontra invece una sempre maggiore osservanza, e dall'altro allo spostamento al luned\u00ec di tutte le feste federali, previsto dalla succitata legge del 1971, che aveva anche lo scopo di promuovere affari e commerci.\nBen diverso, tuttavia, \u00e8 l'impatto della festivit\u00e0 sulle attivit\u00e0 scolastiche: mentre, infatti, nei giorni precedenti gli studenti vengono istruiti sulla storia dei Presidenti, con particolare rilievo sulla vita di Washington e Lincoln, gran parte delle scuole rimane chiusa in tale data, ed in certi casi (come ad esempio a New York) per l'intera settimana viene osservata una sorta di \"vacanza di mezzo inverno\".\nCelebrazioni pubbliche.\nLe cerimonie pubbliche variano da luogo a luogo, e spesso hanno origini molto antiche. \nAd Alexandria, in Virginia, esse durano un intero mese, e comprendono una delle pi\u00f9 grandi parate della nazione; sempre in Virginia, Stato di provenienza di Washington, ai visitatori del Monumento Nazionale di Westmoreland, suo luogo di nascita, vengono offerte fastose celebrazioni sia nel week-end che porta alla festivit\u00e0, sia il 22 febbraio. \nFra le altre commemorazioni sparse per tutti gli USA, nella piccola citt\u00e0 di Eustis, nel cuore della Florida, dal 1902 si tiene un'apposita \"George Fest\".\nSignificato.\nCon questa festa gli Stati Uniti onorano l'uomo che, a ragione, \u00e8 stato sin dalla sua scomparsa definito il Padre della Patria; il primo Presidente, unico finora ad essere stato eletto all'unanimit\u00e0 dal Collegio elettorale, campione di virt\u00f9 morali e pubbliche, convinto assertore dell'unit\u00e0 dello Stato e contemporaneamente della sua forma repubblicana (al punto di rifiutare una trionfale elezione ad un terzo mandato, decisione poi assurta a legge col XXII Emendamento), esempio per tutti i suoi successori ed in generale per tutti gli uomini di governo statunitensi.\nInoltre, essendo stato Washington generale e comandante in capo dell'Esercito Continentale, la ricorrenza offre un'ulteriore opportunit\u00e0, oltre al Memorial Day ed al Veterans Day, per onorare i veterani della nazione. Dal 1932 (200\u00ba anniversario della nascita di Washington), in questa data vengono assegnate, a soldati feriti in battaglia, le decorazioni del Purple Heart, originariamente ideate dallo stesso Washington per fregiare i meriti anche dei soldati semplici."}
{"id": "2213966", "revid": "83549", "url": "https://it.wikipedia.org/wiki?curid=2213966", "title": "Manuel de Acevedo", "text": ""}
{"id": "2213970", "revid": "1305772", "url": "https://it.wikipedia.org/wiki?curid=2213970", "title": "Lady Isabel and the Elf Knight", "text": "Lady Isabel and the Elf Knight (Child #4; Roud #21) \u00e8 il nome attribuito ad una classe di ballate popolari europee molto ampio ed eterogeneo, accomunate dalla ricorrenza del motivo di un seduttore omicida che attira giovani e belle fanciulle per approfittarsi di loro, finch\u00e9 proprio una di queste non riesce ad ingannarlo e ad ucciderlo.\nAnalisi generale della classe.\nA dispetto delle molte ipotesi avanzate e bench\u00e9 in molti abbiano tentato l'impresa di riferire il nucleo specifico di queste ballate ad una figura, ad un personaggio storico o ad un preciso luogo geografico, tutti i potenziali riscontri si sono rivelati nei fatti decisamente labili: semplicemente in molti casi i vari cantori che hanno trasmesso per l'Europa tale vicenda l'hanno in qualche modo adattata al gusto del loro uditorio, inserendola in un contesto \"locale\". Per il resto, l'elemento sovrannaturale che serpeggia in numerose ballate \u00e8 quanto di pi\u00f9 lontano immaginabile da qualunque pretesa di storicit\u00e0, e soprattutto non \u00e8 mai cos\u00ec squisitamente peculiare e originale da permettere di isolare una zona europea come possibile culla: la stessa ampia diffusione di tali ballate aumenta la difficolt\u00e0 di rintracciarne l'origine (disponiamo di versioni scandinave, inglesi, tedesche, polacche, olandesi, francesi, italiane, slave, spagnole, ungare, portoghesi, islandesi e danesi). Colui che pi\u00f9 si \u00e8 sbilanciato, in quest'ottica, \u00e8 stato Child: partendo dall'osservazione che sono le versioni fiamminghe e olandesi a riportare meglio di tutte le altre gli elementi fondamentali, la tradizione potrebbe essere nata nell'area orbitante attorno ai Paesi Bassi, ma la sua ipotesi \u00e8, appunto, una semplice ipotesi che non pu\u00f2 essere definitivamente comprovata.\nUgualmente, anche i tentativi di ricondurre tale classe di ballate all'episodio biblico di Giuditta e Oloferne sono stati da tempo smentiti in maniera piuttosto definitiva.\nConsiderando la trama, l'elemento comune \u00e8 la presenza di un seduttore inquietante che, sfruttando il proprio fascino e/o la propria ricchezza, attira giovani donne incaute per poi (a seconda dei casi) ucciderle, derubarle, violentarle o tutte e tre le cose. Questo fino a che non si imbatte nella protagonista: a questo punto possiamo riconoscere tre soluzioni, che ricorrono tutti insieme solo nella tradizione tedesca:\nChild, analizzando l'intero \"corpus\" delle ballate, ha ipotizzato una progressiva degenerazione di quella che doveva essere stata la versione originaria della ballata, ascrivibile alla soluzione numero 1, quella per la quale l'eroina riesce a salvarsi da sola. Questo perch\u00e9 l'idea di una donna che ha la meglio su un pericolo grazie alle sue sole forze appare una concezione pi\u00f9 \"primitiva\", rispetto a quella di una donna salvata da un provvidenziale aiutante maschile. Quanto alla terza possibilit\u00e0, quella per cui la protagonista muore, Child vi vede un'ulteriore degenerazione del secondo gruppo. Insomma, secondo lui dobbiamo immaginare la versione pi\u00f9 originaria del gruppo di ballate come la storia di una fanciulla che viene adescata da un malvagio e magico seduttore malintenzionato, seduttore che per\u00f2 ella riesce a neutralizzare con l'astuzia.\nLady Isabel and the Elf-Knight.\nAnche nota come \"The Gowans sae gay\" o come \"Aye as the Gowans grow gay\", in base al \"refrain\" che intervalla i singoli versi, la ballata si apre con la scena della bella Lady Isabel che viene sorpresa dal suono del corno dell'Elf-Knight. La giovane pensa tra s\u00e9 e s\u00e9 quanto le piacerebbe poter dormire insieme a lui, ed ecco che per magia il cavaliere compare alla sua finestra e la invita a cavalcare assieme a lui nel bosco. Giunti nel bel mezzo della foresta, il cavaliere ordina a Lady Isabel di scendere e di prepararsi, perch\u00e9 gi\u00e0 sette principesse avevano trovato la morte per sua mano e lei sarebbe stata l'ottava. La fanciulla allora lo invita a riposarsi un po', prima di ucciderla, e ad appoggiare la testa nel suo grembo. L'Elf-Knight si lascia convincere e si addormenta: a quel punto Lady Isabel gli sfila la spada e con questa lo uccide, riservandogli parole decisamente dure:\nChe significa indicativamente \"Se tu hai assassinato sette figlie di re proprio qui, giaci qui, come marito per tutte loro\", la frase ricorre al parallelo del significato di giacere come marito e moglie e giacere come cadaveri inerti.\nPrincipali varianti inglesi e scozzesi.\nMay Colvin, May Collean, o False Sir John.\nLa ricca e giovane May Colvin viene sedotta dal False Sir John, che la convince a seguirlo. La fanciulla ruba il pi\u00f9 prezioso tra i cavalli della stalla di suo padre e segue il cavaliere al galoppo, sempre pi\u00f9 lontano da casa, finch\u00e9 giungono presso un promontorio a picco sul mare. \"Ecco il tuo letto nuziale\" le dice a quel punto il cavaliere, indicando il mare agitato l\u00e0 sotto, un talamo che gi\u00e0 sette altre giovani sventurate avevano condiviso, ma prima di gettarla in acqua le ordina di togliersi i propri indumenti preziosi e i propri gioielli. A quel punto May Colvin chiede al cavaliere di voltarsi mentre si spoglia, ch\u00e9 non \u00e8 da gentiluomini guardare una nobildonna nuda. Il False Sir John la accontenta, senza immaginare che la rapidissima May Colvin non aspetta altro che questo per spingerlo gi\u00f9 dal promontorio. L'uomo, annaspando, le chiede aiuto, ma la fanciulla non \u00e8 cos\u00ec ingenua e lo lascia annegare con risposte sprezzanti:\nDi ritorno a casa, May Colvin \u00e8 sorpresa dalla domanda di un pappagallo che l'ha vista scappare con il False Sir John. In cambio del suo silenzio, la giovane gli promette una gabbietta d'oro, cos\u00ec, quando il padre di May Colvin chiede all'uccellino per quale motivo avesse strepitato la sera prima, quello copre la sua padroncina sostenendo di essersi spaventato a causa di un gatto.\nLa versione di May Collean \u00e8 sostanzialmente analoga a questa: \u00e8 in realt\u00e0 pi\u00f9 dettagliata della precedente (ad esempio viene indicato il nome del promontorio, Bunion Bay, e la lista dei gioielli e degli abiti della ragazza \u00e8 pi\u00f9 lunga), ma la differenza principale \u00e8 che in questa versione alla fine May Collean confessa ai genitori l'accaduto, e li porta a Carline Sands dove trovano il corpo dell'uomo, che si affrettano a seppellire in modo che nessuno possa accusare la giovane.\nThe Water o Wearie's Well.\nStavolta \u00e8 con un'arpa magica che il malvagio cavaliere riesce ad attrarre la propria ennesima vittima, la figlia del re. A cavallo di uno splendido destriero, la fanciulla segue il suo amato fino ad un corso d'acqua chiamato Wearie's Well. A quel punto il cavaliere ordina alla principessa di immergersi e di lasciarsi affogare, proprio come avevano gi\u00e0 fatto altre prima di lei. Quando ormai l'acqua le arriva alla gola, la giovane chiede all'uomo un bacio prima di morire: egli allora la raggiunge si china, ma lesta ella lo aggrappa e lo trascina gi\u00f9 nell'acqua, affogandolo. Di nuovo il commento della principessa \u00e8 caustico e sprezzante:\nThe Outlandish Knight.\nStavolta il cavaliere non ha caratteristiche magiche o fantastiche, bens\u00ec \u00e8 semplicemente uno straniero: con la promessa di un matrimonio e di un viaggio verso le lontane terre del Nord, egli convince la sua ignara vittima. Le chiede di prendere con s\u00e9 l'oro del padre, i gioielli della madre e alcuni dei suoi bei cavalli; lei obbedisce e insieme partono, ma quando giungono presso una scogliera il cavaliere le ordina di smontare di sella e di consegnargli tutte le sue ricchezze, perch\u00e9 di l\u00ec a poco l'avrebbe uccisa cos\u00ec come aveva gi\u00e0 ucciso altre sei fanciulle.\nLa giovane allora gli chiede di voltarsi per non farsi guardare mentre si spoglia, e quando quello la accontenta ella lo spinge in mare. Di nuovo il cavaliere le chiede aiuto, promettendole in cambio di sposarla, e di nuovo la replica tagliente di lei non si fa attendere:\nRitroviamo anche qui l'episodio del pappagallo, il cui silenzio viene comprato con la promessa di una gabbietta d'oro.\nAltre varianti europee.\nIl cavaliere olandese: Halewijn.\nDal folto della foresta, il cavaliere Halewijn comincia a cantare una magica canzone che irretisce una principessa. Incapace di resistere alla tentazione di incontrare l'uomo, ella chiede il permesso di partire ai genitori (che glielo negano) e infine al fratello (che glielo accorda, a patto che difenda la propria onorabilit\u00e0). Sale dunque in groppa ad un cavallo e raggiunge il cavaliere, che per\u00f2 svela la propria natura maligna e le rivela di volerla uccidere come aveva gi\u00e0 fatto. In quanto figlia di re, per\u00f2, le consente di scegliere di quale morte morire, ed ella decide per la spada. Prima che l'uomo la colpisca, per\u00f2, lei gli fa notare che il sangue avrebbe potuto macchiargli le belle vesti, e dunque che farebbe meglio a togliersele. Mentre Halewijn \u00e8 intento a spogliarsi, la giovane afferra la spada lasciata incustodita e lo decapita. La testa recisa del cavaliere, per\u00f2, continua a parlare e chiede alla fanciulla di strofinarle sulla ferita una foglia di salvia, in modo da riattaccarla al corpo. Inutile precisare che ella non si lascia convincere, anzi: prende la testa dell'uomo, la mette in un sacco, risale a cavallo e torna verso casa. Per strada incontra i parenti di Halewijn, ai quali annuncia la morte del cavaliere, e una volta a casa racconta ai genitori l'accaduto. Per festeggiare lo scampato pericolo, il re suo padre indice un banchetto e al centro della tavola, come un trofeo, pone la testa del nemico sconfitto.\nI cavalieri tedeschi.\nQuella tedesca appare come la tradizione pi\u00f9 \"completa\", nel senso che le ballate che le appartengono seguono tutte e tre le soluzioni pi\u00f9 sopra esposte: ce ne sono alcune in cui la protagonista si salva da sola, alcune in cui \u00e8 salvata dal fratello e alcune invece perisce e viene semplicemente vendicata.\nIn \"Gert Olbert\", la protagonista si chiama Helena. Sedotta da Olbert, si veste riccamente e cavalca con lui nel bosco. Nonostante pi\u00f9 volte la fanciulla chieda al cavaliere di fermarsi per ristorarsi e riposarsi, egli non glielo permette mai, e solo quando giungono presso un albero con nove giovani impiccate si fermano. Olbert domanda ad Helena se preferisce morire impiccata, annegata o decapitata: Helena risponde di preferire la spada, ma suggerisce a Olbert di toglierle di dosso la preziosa gonna di seta, perch\u00e9 le dispiacerebbe macchiarla col sangue. Mentre l'uomo \u00e8 intento a svestirla, ella gli taglia la testa. Come accade nella ballata di Halewijn, la testa recisa chiede aiuto ad Helena, ma ella tira dritto e cavalca fino a casa. Qui i parenti di Olbert vengono a chiedere notizie di lui, e la giovane rivela loro la sua morte.\nIn \"Gut Ritter ritt wohl durch das Ried\", il cavaliere Ulinger incanta la giovane Fridburg con la bellezza della sua musica. L'uomo le promette di insegnarle l'arte di suonare cos\u00ec bene, a patto che lei lo segua. La fanciulla si veste riccamente e si fa scortare dal cavaliere tra i boschi, dove una colomba bianca la mette in guardia sul fatto che Ulinger ha gi\u00e0 ucciso undici ragazze prima di lei, ed effettivamente dopo un po' i due giungono presso un albero dove undici cadaveri sono ancora appesi. Fridburg prega il cavaliere di lasciarla gridare tre volte: la prima volta ella invoca Ges\u00f9, la seconda la Madonna e la terza il fratello, che accorre e impicca Ulinger all'albero assieme alle sue vittime.\nAnche Urlich und \u00c4nnchen inizia con la promessa da parte del cavaliere di insegnare alla ragazza un canto: per farlo, per\u00f2, \u00e8 necessario che ella si rechi con lui nella foresta, cosa che accetta di fare. Ben presto, per\u00f2, la giovane scoppia a piangere: ha capito, infatti, di essere caduta in trappola nel momento in cui scorge un albero con undici altre fanciulle appese. Ottiene a sua volta di poter fare tre grida, e per ultimo invoca il fratello. Quando questo arriva, per\u00f2, \u00e8 troppo tardi: il giovane, ugualmente, riconosce in Ulriche l'assassino della sorella e lo uccide.\nVarianti italiane.\nLe varianti italiane sono diffuse soprattutto nelle regioni settentrionali, giungendo fino alla Toscana, al Lazio e all'Abruzzo, nonch\u00e9 in Puglia. Tra i vari titoli con cui \u00e8 conosciuta la ballata, abbiamo \"Un'eroina\", \"L'Inglesa\", \"La liberatrice\", \"La vendicatrice\", \"La Monchisa\".\nNella maggior parte delle versioni si ha un figlio di un conte (senza nome) che prende in sposa una donna di un paese lontano e la conduce a cavallo sino ai pressi del suo castello. La fanciulla sente la mancanza dei genitori, e nel corso del viaggio piange. Il conte indica il proprio castello alla sposa e le rivela di aver gi\u00e0 ucciso molte donne (un numero oscillante tra 36 e 50), spesso dopo averle violentate: le comunica anche di voler fare lo stesso con lei. La ragazza allora chiede con noncuranza al marito di poter prendere la sua spada per recidere un ramo per fare ombra al proprio cavallo. Il conte acconsente, ed ella lo colpisce al cuore; dopodich\u00e9, prende la strada per casa. In alcune versioni, la ragazza incontra il proprio fratello lungo il cammino, e gli racconta che dei briganti le hanno ucciso il marito."}
{"id": "2213971", "revid": "44876", "url": "https://it.wikipedia.org/wiki?curid=2213971", "title": "Associazione Sportiva Lavello", "text": "L'Associazione Sportiva Lavello \u00e8 stata una squadra di calcio dilettantistica italiana con sede a Lavello, in provincia di Potenza, attiva fra gli anni sessanta e ottanta del Novecento, partecipante per tredici stagioni sportive ai campionati interregionali. Adottava come colori sociali il giallo e il verde, gli stessi dell'effigie comunale. \nL'A.S. Lavello segu\u00ec cronologicamente l'Unione Sportiva Lavello, societ\u00e0 nata durante il fascismo, e precedette altri due club di Lavello, sempre dilettantistici. Per queste rappresentative comunali avvicendatesi non \u00e8 al momento riscontrata una tradizione comune n\u00e9 tanto meno risultano legami giuridici, sebbene siano state ciascuna la massima espressione calcistica cittadina nel rispettivo intervallo temporale e almeno le ultime tre hanno avuto gli stessi colori sociali.\nStoria.\nGli inizi del calcio lavellese (1932-1956).\nLa prima societ\u00e0 di calcio della cittadina \u00e8 stata l\"'Unione Sportiva Lavello\", fondata nel 1932; attiva fino al secondo dopoguerra in competizioni locali non ufficiali, se ne perdono le tracce nel 1956, dopo aver disputato tre campionati nella massima categoria regionale.\nL'Associazione Sportiva Lavello (anni sessanta-1988).\nNella stagione 1963-1964 l\"'Associazione Sportiva Lavello\" militante in Seconda Categoria, secondo livello regionale, ottiene la promozione in Prima Categoria. Alla quinta stagione consecutiva nella massima serie lucana, dopo aver primeggiato nel girone B e aver vinto lo spareggio promozione con l'U.S. Pisticci, il Lavello viene promosso in Serie D. I gialloverdi militano in Interregionale per dieci anni consecutivi, quasi tutti gli anni settanta, per poi farvi immediato ritorno nel 1981 ed alternando nei restanti cinque anni, il campionato nazionale per tre stagioni a quello di Promozione regionale. Di questo club si perdono le tracce nel 1986, dopo essere retrocesso per il secondo anno consecutivo, in Prima Categoria regionale.\nDopo l'A.S. Lavello (dagli anni novanta ad oggi).\nDall'inizio degli anni duemila emerge nel calcio regionale la \"Polisportiva Football Club Lavello\", nel 2004 promossa in Serie D e l'anno successivo 5\u00aa nel proprio girone interregionale; miglior piazzamento raggiunto da una formazione lavellese in una competizione nazionale (il miglior posizionamento in Interregionale dell'A.S. Lavello era stato il 7\u00ba posto nelle stagioni 1971-1972 e 1974-1975). Nella stessa stagione i giallo-verdi perdono i play-off contro il , per effetto di una vittoria per 1-0 in casa e sconfitta 2-1 in trasferta. Nella stagione 2007-2008, coinvolto in gravi problemi societari, il club lucano retrocede in Eccellenza dopo una stagione deficitaria in cui la squadra gialloverde ha conquistato 5 punti (ridotti a 3 dopo l'abbandono del campo nella partita col Francavilla terminata 7-0), e successivamente rinuncia ad iscriversi al massimo campionato regionale.\nNell'estate del 2008 viene quindi fondata in Terza Categoria lucana l\"'Unione Sportiva Dilettantistica Lavello\", salita in Eccellenza nel 2014.\nSociet\u00e0.\nNon \u00e8 dato sapere se ci sia stato qualche rapporto fra la prima Unione Sportiva Lavello e l'A.S. Lavello n\u00e9 quando, eventualmente, sia stata sciolta la prima ed istituita la seconda societ\u00e0. Non vi \u00e8 peraltro certezza riguardo al mese ed anno di preciso scioglimento dell'A.S. Lavello. L'unica cosa certa, in base alle dichiarazioni degli organi ufficiali, \u00e8 che la Polisportiva Football Club Lavello e l'U.S.D. Lavello siano entit\u00e0 giuridicamente distinte, con differenti numeri di matricola e affiliazione; i loghi di queste due societ\u00e0, due dei quali abbastanza simili, indicano sempre la torre infiammata dell'effigie comunale lavellese.\nStatistiche e record.\nLe statistiche riguardano unicamente l'Associazione Sportiva Lavello, non le altre rappresentative comunali della cittadina lucana; i dati delle altre formazioni sono accennati testualmente in base alla rilevanza.\nNon sono dati completi perch\u00e9 soprattutto per la fase iniziale non si conoscono i campionati disputati dalla squadra, n\u00e9 tanto meno si conoscono dettagli riguardanti la fase finale.\nPartecipazione ai campionati.\nCampionati nazionali.\nIl Football Club Lavello, l'unica squadra cittadina assieme all'A.S. Lavello ad aver varcato le soglie dei campionati nazionali, ha disputato invece 4 stagioni in Serie D nell'intervallo 2004-2008."}
{"id": "2213974", "revid": "1163864", "url": "https://it.wikipedia.org/wiki?curid=2213974", "title": "Aldo Giuntoli", "text": "Biografia.\nMeccanico e ferroviere, attivista clandestino comunista, Giuntoli fu arrestato nel 1939 per appartenenza a organizzazione comunista e condannato dal Tribunale Speciale per la Difesa dello Stato a otto anni di reclusione.\nLiberato nell'agosto 1943, partecip\u00f2 alla Resistenza al comando della 23\u00aa Brigata Garibaldi \u201cGuido Boscaglia\u201d, formazione che prese il nome da Guido Radi, detto \"Boscaglia\", partigiano di Radicondoli, Siena, ucciso a diciannove anni l'8 maggio 1944 a Massa Marittima, provincia di Grosseto, a seguito di un'imboscata di militi fascisti. Giuntoli fece poi parte del Corpo Volontari della Libert\u00e0, in cui si arruol\u00f2 il 13 febbraio 1945.\nDal settembre 1943, quando la zona empolese venne occupata dai tedeschi, e fino all'assunzione di responsabilit\u00e0 di primo piano nella lotta partigiana, nella quale si impegn\u00f2 con il nome di battaglia di \"Marco\", Giuntoli si adoper\u00f2 per fornire assistenza ai giovani disertori e renitenti alla leva, i quali erano minacciati di morte dalle autorit\u00e0 della RSI, decise ad inserirli nell'esercito repubblichino schierato agli ordini dei nazisti.\nDopo la guerra Giuntoli spos\u00f2 Dirce Scarazzati, attivista antifascista nata a Milano il 15 dicembre 1920. Dirce, dopo aver trascorso qualche anno con la famiglia in Belgio e in Francia per il tentativo del padre di sfuggire alle persecuzioni fasciste, rientr\u00f2 in Italia nel 1939, qui venne arrestata e rest\u00f2 in carcere fino al 23 agosto 1943; dopo l'8 settembre 1943 riprese la lotta antifascista, mantenendo i contatti tra il Comitato di Liberazione Nazionale e le fabbriche a Milano, poi a Torino, dove divenne staffetta delle formazioni partigiane. Dopo la Liberazione, Dirce ritorn\u00f2 a Milano, diventando segretaria provinciale dell'Unione Donne Italiane (UDI). Nel 1946, mentre in Puglia dirigeva il lavoro femminile del PCI, incontr\u00f2 Aldo Giuntoli gi\u00e0 funzionario del partito: i due si sposarono ed Empoli divenne la sua nuova citt\u00e0, dove combatt\u00e9 le sue battaglie per la democrazia e la pace. Fu amica fraterna di Rina Chiarini, 1909-1995, e di suo marito Remo Scappini, 1908-1994. Dirce mor\u00ec a Empoli il 21 aprile 2002.\nNel dopoguerra Aldo Giuntoli fu capostazione dello scalo ferroviario di Empoli e per nove mesi, dal 13 marzo al 29 dicembre 1971, Sindaco di Signa. Fu consigliere comunale a Empoli dal 1956 al 1964.\nAldo Giuntoli mor\u00ec in ospedale alcune settimane dopo essere stato colto da ischemia cerebrale. I suoi funerali si svolsero in forma civile a Empoli il 17 agosto 2002."}
{"id": "2213975", "revid": "123687545", "url": "https://it.wikipedia.org/wiki?curid=2213975", "title": "Monte Kazbek", "text": "Il monte Kazbek (\u041a\u0430\u0437\u0431\u0435\u043a in russo, \u10db\u10e7\u10d8\u10dc\u10d5\u10d0\u10e0\u10ec\u10d5\u10d4\u10e0\u10d8, \"Mqinvartsveri\" in lingua georgiana) \u00e8 una montagna della Catena del Caucaso di \u00a0m, al confine tra la Russia e la Georgia.\nSi tratta di uno stratovulcano ora dormiente, la cui ultima eruzione \u00e8 collocabile attorno al 750 a.C., e rappresenta il secondo vulcano pi\u00f9 elevato del Caucaso, dopo l'Elbrus, nonch\u00e9 la settima cima pi\u00f9 alta della catena. Domina la citt\u00e0 georgiana di Stepantsminda.\nDescrizione.\nIl monte Kazbek, come peraltro l'Elbrus, non si trova lungo lo spartiacque principale ma su una catena secondaria, i monti Khokh, che si staccano dalla catena principale del Caucaso sul suo versante settentrionale.\nLa zona \u00e8 attiva dal punto di vista tettonico: vi si verificano frequenti terremoti e attorno alla montagna vi sono sorgenti calde, segno di un'intensa attivit\u00e0 geotermica. Il vulcano \u00e8 principalmente formato da trachite e ha la forma di un doppio cono, la cui base si trova a una quota di circa 1750 metri sopra il livello del mare. \u00c8 il pi\u00f9 elevato del gruppo dei monti Kazbegi, un massiccio che comprende un altro vulcano spento, il monte Khabarjina.\nGhiacciai.\nNonostante la quota elevata, la morfologia del vulcano non ha permesso che sulle sue pendici si formassero grandi ghiacciai: complessivamente, la loro superficie raggiunge i 135\u00a0km\u00b2. I maggiori ghiacciai sono il Dyevdorak (Devdaraki in lingua georgiana), la cui lingua terminale scende sino a 2300 metri di quota nella gola omonima, Mna, Denkara, Gergeti, Abano e Chata.\nUn caso particolare \u00e8 rappresentato dal Kolka, un ghiacciaio che occupa la testata della valle tra il monte Kazbek e il monte Jimara. Questo ghiacciaio \u00e8 stato caratterizzato, pi\u00f9 volte nel corso della storia, da fenomeni di slittamento della massa glaciale verso valle. L'ultimo di questi collassi si \u00e8 verificato il 20 settembre 2002, e ha causato 125 vittime (tra cui una troupe cinematografica), nonch\u00e9 la completa distruzione di alcuni villaggi costruiti nel fondovalle del Karmadon. Le cause di questo fenomeno furono ricercate nello scorrimento di una grande quantit\u00e0 di acqua allo stato liquido alla base del ghiacciaio, con azione lubrificante. A provocare lo scioglimento del ghiaccio fu probabilmente l'aumento dell'attivit\u00e0 geotermica del vulcano, nonostante non ci siano state successive eruzioni. Lo scivolamento a valle coinvolse la quasi totalit\u00e0 della massa del ghiacciaio, che scomparve pressoch\u00e9 completamente. Tuttavia a partire dalla stagione invernale successiva si sta verificando un consistente accumulo di neve, che, nel caso prosegua regolarmente, porter\u00e0 alla ricostituzione del ghiacciaio.\nAlpinismo.\nLa vetta del vulcano fu raggiunta da una spedizione composta da Douglas William Freshfield, Adolphus Warburton Moore, Charles Comyns Tucker dell'Alpine Club di Londra e condotta da una guida alpina svizzera, nell'estate del 1868. \nLa prima ripetizione fu effettuata il 1\u00ba agosto 1900, da un'alpinista russa, Marija Pavlovna Preobra\u017eenskaja, che raggiunse nove volte la cima negli anni successivi. Fu la Preobra\u017eenskaja a installare il primo termometro in vetta e a supervisionare i lavori per la costruzione della prima stazione meteorologica del Kazbek, nonch\u00e9 a costruire il primo bivacco per alpinisti. L'alpinismo \u00e8 ancora una grande attrazione di questa meta grazie anche alla stazione meteorologica presente a 3600 metri, in cui \u00e8 possibile pernottare all'interno per poi continuare la scalata.\nLeggende.\nLa montagna alimenta numerose tradizioni georgiane che traggono origine da antichi miti. Uno di questi racconta che Amirani (un mito con alcune somiglianze con quello greco di Prometeo), un semidio dotato di forze straordinarie, viene punito per aver osato sfidare Dio. Amirani viene legato a un palo conficcato sul monte Kazbek, ma rifiuta il corvo mandatogli da Dio con pezzetti di pane e un bicchiere di vino. \nSul monte si trova anche una grotta, chiamata \"Betlemi\" (Betlemme) e situata a circa 4000 metri di quota, che divenne sede nei secoli passati di un eremitaggio di monaci ortodossi. Sul monte esistono infatti molte tracce di un importante monastero rupestre distrutto per non fare cadere le reliquie sacre nelle mani dei predoni. Ancora oggi nel museo cittadino di Stepantsminda \u00e8 possibile trovare alcune tracce di questo importante retaggio. Un altro elemento che mostra l'attivit\u00e0 storico-artistica dei monaci di questa montagna \u00e8 il Tempio della Santissima Trinit\u00e0, che \u00e8 arrivata a noi praticamente intatta perch\u00e9 nascosta sapientemente tra le montagne. Altre leggende collocano nella grotta la tenda di Abramo, o addirittura il luogo della nascita di Ges\u00f9."}
{"id": "2213978", "revid": "75706", "url": "https://it.wikipedia.org/wiki?curid=2213978", "title": "Kazbek", "text": ""}
{"id": "2213981", "revid": "2091899", "url": "https://it.wikipedia.org/wiki?curid=2213981", "title": "Italo-neozelandesi", "text": "Italo-neozelandesi sono gli Italiani emigrati in Nuova Zelanda negli ultimi secoli, ed i loro discendenti.\nStoria.\nL'emigrazione italiana nella Nuova Zelanda \u00e8 sempre stata molto ridotta, anche se la presenza di Italiani risale addirittura ai viaggi di James Cook (quando un Italiano di nome Ponto fece parte del suo equipaggio).\nFino all'Ottocento furono poche decine gli Italiani che arrivarono a vivere nelle isole, e quasi sempre tornarono nella vicina Australia.\nAlcuni italiani, come Salvatore Cimino venuto da Capri nel 1839, si radicarono nei territori degli indigeni M\u0101ori, creandovi famiglie tuttora esistenti. Un altro italiano emigrato in quegli anni, di nome Nicola Sciascia, ha attualmente 2.000 discendenti tra i Maori, che si riuniscono periodicamente per celebrare i loro legami.\nLa maggioranza si dedic\u00f2 all'agricoltura (specialmente della vite) ed all'allevamento, ma alcuni anche alla ricerca dell'oro (\"Garibaldi Diggins\", cio\u00e8 Miniere Garibaldi).\nNei primi decenni del Novecento vi era quasi un migliaio di Italiani in Nuova Zelanda, concentrati ad Auckland, Wellington e Nelson.\nMolti furono perseguitati (ed alcuni anche internati) durante la seconda guerra mondiale:\nDopo la guerra, specialmente dopo gli anni settanta, tutti gli Italiani si sono integrati con successo nella societ\u00e0 neozelandese.\nComunit\u00e0 italiana.\nIl primo tentativo di organizzare un'immigrazione di massa degli Italiani fu fatto nel 1870 dal governo neozelandese, ma fu un mezzo fallimento. Alcune centinaia di Italiani furono portati dall'Italia per fare lavori manuali faticosi, ma si dimostrarono inadatti e finirono per tornare quasi tutti in Europa.\nInvece l'emigrazione italiana ebbe successo quando attuata con \"richiamo di parenti e amici\". In pratica, un Italiano iniziava un'attivit\u00e0 che aveva successo (per esempio, in commercio o viticoltura) e successivamente \"chiamava\" altri dall'Italia per ingrandire la sua attivit\u00e0.\nIn questa forma (detta in inglese \"migration chains\", o catene emigratorie) si crearono importanti comunit\u00e0 neozelandesi:\nAttualmente gli Italo-neozelandesi sono concentrati per l'ottanta per cento nelle citt\u00e0 di Auckland e Wellington, e sono principalmente tecnici, commercianti ed imprenditori. Negli ultimi decenni \u00e8 venuto meno il risentimento contro gli Italiani, provocato dalla guerra di Mussolini contro l'Impero inglese.\nGli Italiani residenti in Nuova Zelanda sono 2.216 nel 2007, secondo le Statistiche dell'AIRE del Ministero degli Esteri italiano.\nOrganizzazioni italiane.\nIl primo Circolo italiano, \"Garibaldi Club\", fu fondato a Wellington nel 1882 ed \u00e8 ancora attivo.\nNel 1955 fu fondata la \"Dante Alighieri\" ad Auckland, per promuovere la lingua e cultura italiana presso gli Italo-neozelandesi.\nInoltre, a Nelson esiste dal 1937 il \"Club Italia\", dove si svolgono Festivals e Concerti famosi in tutta Nuova Zelanda.\nStatistiche.\nI censimenti neozelandesi mostrano la seguente consistenza della comunit\u00e0 italiana:\nNel censimento del 2006 si sono dichiarati di etnia italiana 3.114 persone. I Neozelandesi con discendenza italiana sono circa 30.000."}
{"id": "2213983", "revid": "2108263", "url": "https://it.wikipedia.org/wiki?curid=2213983", "title": "Carlo Gero di Urach", "text": "Biografia.\nNato nel Castello di Lichtenstein, allora parte del Regno di W\u00fcrttemberg, era figlio del duca Guglielmo di Urach e della sua prima moglie la duchessa Amalia in Baviera (1865-1912). Tramite sua nonna la principessa Florestina di Monaco (1833-1897) Carlo Gero era nella linea di successione al trono del Principato di Monaco.\nIl 4 giugno 1918 venne offerta la corona del regno di Lituania a suo padre che accett\u00f2, facendo di Carlo Gero il primo ed unico principe ereditario di Lituania del XX secolo. Il padre prese nome di \"Mindaugas II\" ma, in seguito alla sconfitta dell'Impero tedesco nella Prima guerra mondiale, perse la propria corona virtuale, poich\u00e9 il parlamento lituano ritenne non pi\u00f9 opportuno avere un sovrano germanico.\nDopo la morte del padre il 24 marzo suo fratello maggiore Guglielmo rinunci\u00f2 ai suoi diritti alla successione per poter stringere un matrimonio ineguale, e Carlo Gero divenne cos\u00ec Duca di Urach e pretendente al trono lituano.\nSpos\u00f2 il 20 giugno 1940 la Contessa Gabriele von Waldburg zu Zeil und Trauchburg (1910-2005) nel di lei castello a Zeil. Poich\u00e9 il matrimonio rimase senza figli, alla sua morte i titoli furono ereditati dal nipote - figlio di suo fratello Eberardo - il principe Carlo Anselmo."}
{"id": "2213986", "revid": "86599", "url": "https://it.wikipedia.org/wiki?curid=2213986", "title": "Premio Ky\u014dto per le scienze di base", "text": "Il premio Ky\u014dto per le scienze di base \u00e8 un premio annuale assegnato dal 1985 dalla fondazione Inamori ed una delle tre categorie del Premio Ky\u014dto. I vincitori sono personalit\u00e0 che si sono particolarmente distinte in un particolare campo delle scienze, secondo una rotazione annuale nell'ambito delle Scienze ambientali (evoluzione, comportamento, ecologia e ambiente), della matematica, delle scienze della Terra e planetologia (astronomia e astrofisica) e delle scienze della vita (biologia molecolare, biologia cellulare e neurobiologia) o delle scienze cognitive."}
{"id": "2213991", "revid": "767487", "url": "https://it.wikipedia.org/wiki?curid=2213991", "title": "Giacinto Minnocci", "text": "Biografia.\nEsponente del Partito Socialista Italiano, Giacinto Minnocci \u00e8 stato Presidente dell'Ente Provinciale per il Turismo di Frosinone dal 1965 al 1970. Ha ricoperto l'incarico di sindaco di Alatri (1945-1946), di consigliere e assessore provinciale.\nNel 1968 \u00e8 stato eletto senatore nel collegio di Sora e Cassino, venendo riconfermato nel 1972 e nel 1976."}
{"id": "2213994", "revid": "767487", "url": "https://it.wikipedia.org/wiki?curid=2213994", "title": "Il pigiama", "text": "Il pigiama \u00e8 un cortometraggio italiano del 1997 diretto da Bruno Colella, vincitore del festival di Capalbio.\nTrama.\nUn uomo torna da un viaggio a Tokyo dopo tre giorni senza sonno non vede l'ora di andare a dormire, ma per una serie di incidenti e coincidenze viene rispedito in Giappone al posto di un degente dell'ospedale dove si era introdotto pur di riposare qualche istante."}
{"id": "2213996", "revid": "113487090", "url": "https://it.wikipedia.org/wiki?curid=2213996", "title": "Premio Ky\u014dto per le arti e la filosofia", "text": "Il premio Ky\u014dto per le arti e la filosofia \u00e8 un premio annuale assegnato dal 1985 dalla fondazione Inamori ed una delle tre categorie del Premio Ky\u014dto. I vincitori sono personalit\u00e0 che si sono particolarmente distinte in un particolare campo delle scienze, secondo una rotazione annuale nel campo della musica, delle arti, del cinema e del teatro e della filosofia e dell'etica."}
{"id": "2214005", "revid": "183694", "url": "https://it.wikipedia.org/wiki?curid=2214005", "title": "Emilio Merone", "text": "Biografia.\nEmilio Merone nacque nel 1916 a Sant'Anastasia, nella zona vesuviana. Intraprese gli studi classici frequentando il ginnasio nel convitto vescovile di Nola e completando poi il triennio nel collegio militare Nunziatella di Napoli; fu proprio in quel periodo che matur\u00f2 in lui la passione per la poesia classica. Si laure\u00f2 in lettere classiche con percorso italianistico, presso l'universit\u00e0 partenopea Federico II, discutendo una tesi su \"Il principe\" di Niccol\u00f2 Machiavelli con Giuseppe Toffanin.\nInsegn\u00f2 in alcuni importanti licei campani (tra cui la stessa Nunziatella) e nel 1958 pass\u00f2 alla cattedra universitaria presso l'istituto Suor Orsola Benincasa dove insegn\u00f2 inizialmente grammatica latina e poi lingua e letteratura latina, conservando l'incarico fino alla prematura scomparsa all'et\u00e0 di 58 anni. Come filologo collabor\u00f2 a numerose riviste specializzate (\"Giornale Italiano di Filologia\", \"Aevum\", \"Il Mondo Classico\"), cur\u00f2 e tradusse opere di Orazio (\"Il libro quarto delle Odi\", Catania, G. Intelisano, 1939), Persio (\"Le satire\", Napoli, I.G.E.A., 1947), Mimnermo (\"I frammenti\", Napoli, Loffredo, 1947), Virgilio (\"Aeneis: liber 3\", Napoli, A. Morano, 1948), Rutilio Namaziano (\"De reditu suo\", Napoli, Armanni, 1953). Fu anche autore di alcune monografie (\"Rutilio ellenizzante\", Napoli, L. Loffredo, 1953; \"Aggettivazione, sintassi e figure di stile in Archiloco\", prefazione di Francesco Sbordone, Napoli, Armanni, 1960).\nOpere principali.\nLa produzione di Emilio Merone \u00e8 suddivisa in raccolte anche se non mancano diversi componimenti singoli composti in varie epoche. Nel 2001, \u00e8 stata pubblicata una raccolta di carmi del poeta anastasiano, patrocinata dal comune di Sant'Anastasia."}
{"id": "2214013", "revid": "54253", "url": "https://it.wikipedia.org/wiki?curid=2214013", "title": "Posturologo", "text": ""}
{"id": "2214014", "revid": "767487", "url": "https://it.wikipedia.org/wiki?curid=2214014", "title": "Scomodi omicidi", "text": "Scomodi omicidi (\"Mulholland Falls\") \u00e8 un film del 1996 diretto da Lee Tamahori.\nTrama.\nLos Angeles, anni quaranta-cinquanta, una squadra di agenti di polizia, appartenente al Los Angeles Police Department, specializzata nell'infrangere le regole senza andar troppo per il sottile e capitanata dal detective Hoover, indaga sulla tragica morte di una prostituta. Le indagini conducono ad un generale, presidente dell\"'Atomic Energy Commission\" che per ragioni legate alla sicurezza nazionale cercher\u00e0 di insabbiare l'indagine.\nProduzione e distribuzione.\nGirato in California, nelle localit\u00e0 di Los Angeles e Malib\u00f9. Gli esterni a Desert Hot Springs. Alcune scene sono state girate nello Utah. \"This isn't America, this is Los Angeles\" \u00e8 la tagline del film per il lancio americano.\nNella prima uscita (26 aprile 1996) il film non incass\u00f2 molto: 4.306.221 $ su 1.625 schermi USA. Incass\u00f2 in totale 11.504.190 $, rimanendo in circolazione per 7 settimane nel mercato statunitense.\nAccoglienza.\nMelanie Griffith si aggiudic\u00f2 il Razzie Award alla peggior attrice non protagonista dell'anno."}
{"id": "2214020", "revid": "106456", "url": "https://it.wikipedia.org/wiki?curid=2214020", "title": "Vedasto di Arras", "text": "Contribu\u00ec a convertire al cristianesimo il re pagano Clodoveo, fu vescovo di Arras e di Cambrai. Svolse intensa opera di rievangelizzazione nella regione del Passo di Calais ed \u00e8 venerato dalla Chiesa cattolica come santo.\nBiografia.\nNacque da una ricca famiglia gallo-romana a Villac in Aquitania (secondo altre fonti a Ch\u00e2lus nel Limosino).\nGastone, attratto da un ideale di vita ascetica, lasci\u00f2 presto la sua famiglia e la sua ricca eredit\u00e0 e si ritir\u00f2 a vivere da eremita nei pressi della citt\u00e0 di Toul in Lorena. Dopo qualche anno il vescovo di Toul lo ordin\u00f2 sacerdote.\nSi stava gi\u00e0 diffondendo in citt\u00e0 la fama della sua santit\u00e0, quando avvenne il suo incontro con il re Clodoveo: il vescovo di Toul, sant'Orso, lo aveva infatti incaricato di cercar di convertire il re. Questi ritornava dalla battaglia di Tolbiac ed era deciso a farsi battezzare. Clodoveo, durante la battaglia che aveva sostenuto contro gli Alemanni, stava per essere sconfitto, quando, ricordandosi delle raccomandazioni che sua moglie Clotilde gli rivolgeva, scongiurandolo di rivolgersi a Cristo nelle difficolt\u00e0, aveva detto gridando: \u00abO Ges\u00f9 Cristo, che Clotilde dice essere Figlio del Dio vivente, ti chiamo in mio aiuto, e se mi darai la vittoria creder\u00f2 in te e mi far\u00f2 battezzare\u00bb. Subito dopo vinse la battaglia. Incontrando quindi Gastone volle essere istruito da lui sulla fede cattolica. Dopo volle andare a Reims, assieme a lui, dal vescovo Remigio, per farsi battezzare. Questo fu un momento molto importante della storia di Francia, perch\u00e9 alla conversione di Clodoveo segu\u00ec quella di tutti i suoi guerrieri e il suo popolo.\nQuando poi Clodoveo lasci\u00f2 Reims, affid\u00f2 Gastone a Remigio, che nel 500 lo ordin\u00f2 vescovo e lo mand\u00f2 ad Arras, dove dopo le invasioni degli Unni era sparita ogni traccia di cristianesimo, si mise subito al lavoro per rievangelizzare la regione, compiendo molti miracoli. Guar\u00ec molti malati, cambi\u00f2 l'acqua in vino, liber\u00f2 molti indemoniati.\nLa \"Legenda aurea\" racconta che appena giunto ad Arras, trov\u00f2 una chiesa invasa dai rovi, della quale un lupo (o un orso) aveva fatto la sua tana: Gastone ordin\u00f2 alla bestia di andarsene e di non farsi vedere mai pi\u00f9, e ci\u00f2 avvenne.\nRispettoso verso gli anziani, affabile verso i giovani, partecip\u00f2 spesso a banchetti dove predicava la parola di Dio. Un giorno, invitato a un banchetto da un notabile del luogo, un certo Ocino, solo con la preghiera fece rompere tutte le anfore piene di birra con cui i commensali si apprestavano a ubriacarsi e giustific\u00f2 il fatto dicendo che aveva cacciato i demoni da quelle anfore.\nCombatt\u00e9 aspramente la superstizione e la magia cui molti cristiani erano ancora dediti.\nSan Remigio, vedendo il grande attivismo di Gastone, gli affid\u00f2 anche la diocesi di Cambrai, che cos\u00ec fu riunita ad Arras fino all'XI secolo.\nDopo circa quarant'anni di episcopato, nel 540, Gastone mor\u00ec.\nUna leggenda racconta che in una gelida notte d'inverno prima che morisse, la gente del posto vide una nuvola scintillante sotto forma di una colonna di fuoco che dalla casa di Gastone saliva al cielo: il fenomeno dur\u00f2 circa due ore. Gastone allora riun\u00ec tutti i sacerdoti, diede loro le sue ultime raccomandazioni e mor\u00ec serenamente. Dopo la sua morte un canto dolcissimo, angelico si avvert\u00ec per tutta la casa.\nCulto.\nIl Martirologio romano fissa la memoria liturgica il 6 febbraio.\nDopo la sua morte, avvennero parecchi prodigi che alimentarono e diffusero il suo culto. Qualche tempo dopo la sua morte un furioso incendio divor\u00f2 il quartiere di Arras dove si trovava la casa del santo, una donna di nome Abite vide apparire il santo e allontanare le fiamme dalla sua casa.\nNel IX secolo il mare di Bretagna era ricchissimo di pesce e i monasteri vi mandavano i propri pescatori. Un giorno, nell'875 i pescatori del monastero di san Gastone chiesero agli altri il pagamento di un obolo di due soldi. Molti si rifiutarono, ma appena uscirono in mare furono sorpresi da una tempesta che li stava per fare affondare, mentre quelli che avevano accettato di versare l'obolo tornarono con le reti colme di pesce. In memoria di questo fatto, i marinai dell'Artois ogni anno offrono un obolo di due soldi al monastero di San Gastone.\nNel Medioevo si rappresentava San Gastone con un orso al guinzaglio. Una tradizione popolare vuole che Gastone abbia visto l'orso aggirarsi fra le rovine di una chiesa di Arras e gli abbia ordinato di seguirlo, l'orso divenne cos\u00ec il suo compagno fedele.\nViene anche raffigurato assieme a un lupo con un'oca in bocca, perch\u00e9 una volta ordin\u00f2 a un lupo di lasciarne andare una che aveva rapita, restituendola viva ai proprietari.\nNel X secolo Arras ebbe molti contatti con l'Inghilterra e cos\u00ec il culto di san Gastone vi si diffuse. A Londra vi \u00e8 la chiesa di Foster Lane, e altre a lui dedicate (sempre con il nome di Foster) nel Lincolnshire e a Norwich."}
{"id": "2214022", "revid": "438678", "url": "https://it.wikipedia.org/wiki?curid=2214022", "title": "Premier Mine", "text": "La miniera Premier Mine, di propriet\u00e0 della compagnia diamantifera Petra Diamonds, si trova nella citt\u00e0 di Cullinan, Provincia di Gauteng, Sudafrica, 40\u00a0km a est di Pretoria.\n\u00c8 celebre per il ritrovamento, nel 1905, del diamante Cullinan, e per essere l'unica miniera al mondo nella quale siano stati scoperti diamanti blu.\nLa miniera fu aperta nel 1902, e rinominata Cullinan Diamond Mine nel novembre 2003, per la celebrazione del suo centenario.\nStoria.\nLa scoperta avvenne nel 1890 da parte di un prospettore minerario olandese chiamato Fabricius, che lavorava per un piccolo investitore di nome Henry Ward. Questo, per problemi finanziari, in seguito vendette la miniera, che dopo alcune transazioni fu comprata dalla compagnia De Beers.\nNel 2007 la propriet\u00e0 pass\u00f2 da De Beers ad un consorzio guidato dalla compagnia Petra Diamonds, che complet\u00f2 l'acquisizione nel 2008.\nRinvenimenti principali.\nIl diamante Cullinan \u00e8 il pi\u00f9 grande diamante grezzo di qualit\u00e0 gemmologica mai ritrovato, con un peso di 3106,75 carati (pari a 621,35\u00a0g). Fu rinvenuto il 25 gennaio 1905 e prese il nome da Sir Thomas Cullinan, allora proprietario della miniera.\nNel maggio 2008 un diamante da 101,27 carati (grande all'incirca come una pallina da ping pong) estratto dalla \"Premier Mine\" fu venduto all'asta da Christie's a Hong Kong per oltre 6,2 milioni di dollari."}
{"id": "2214023", "revid": "37401", "url": "https://it.wikipedia.org/wiki?curid=2214023", "title": "Troeltsch", "text": ""}
{"id": "2214024", "revid": "1305772", "url": "https://it.wikipedia.org/wiki?curid=2214024", "title": "August Gaul", "text": "La sua prima formazione avvenne nella nota Zeichenakademie di Hanau, nella quale conobbe il professor Wiese, che lo sostenne nel trasferimento a Berlino, avvenuto nel 1888, due anni dopo il termine degli studi all'accademia, durante i quali Gaul lavor\u00f2 in una fabbrica di argento. Qui prosegu\u00ec gli studi artistici nello studio dello scultore Alessandro Calandrelli e frequentando dei corsi presso l'istituto di arti e mestieri della citt\u00e0, lUnterrichtsanstalt des Kunstgewerbemuseums\". Proprio l\u00ec egli vinse un biglietto gratuito per lo zoo di Berlino, il quale fece nascere in lui l'amore per gli animali esotici. \u00c8 noto, infatti, che egli fosse uno dei pi\u00f9 persistenti e regolari visitatori del giardino zoologico, visitandolo alle prime ore del mattino durante le quali disegnava. Da allora, la sua arte sar\u00e0 principalmente dedicata alla scultura di animali\"'.\nDal 1894 al 1898 lavor\u00f2 presso lo studio del pi\u00f9 grande scultore berlinese, Reinhold Begas, venendo coinvolto anche nella realizzazione del monumento nazionale all'imperatore Guglielmo nel castello della capitale. Durante un viaggio in Italia, vinto come borsa di studio nel 1897, entr\u00f2 a far parte della cerchia di Adolf von Hildebrand.\nNel 1898 Gaul fu uno dei fondatori della Secessione di Berlino, un'associazione di artisti come Max Liebermann, Tuaillon Luigi e Walter Leistikow. Lavor\u00f2 poi con Paul Cassirer, editore di Berlino e mecenate d'arte, con quale coltiv\u00f2 una profonda amicizia. Tra i loro amici pi\u00f9 stretti, infatti, incluso Heinrich Zille e Ernst Barlach, ai due era stato dato il soprannome di \"Paulchen e Gaulchen\".\nGaul mor\u00ec poco dopo la sua nomina a senatore presso l'Accademia delle Arti, e non rivest\u00ec mai ufficialmente la carica in questione.\nAlcune delle sue sculture di animali possono essere visitate a Gro\u00dfauheim e ad Hanau, cos\u00ec come a Rochusplatz e davanti alla \"Schule am Brunnen\" (\"Scuola presso la fontana\", che prende il nome proprio da una fontana di Gaul). August Gaul cre\u00f2 anche la scultura bronzea rappresentante un'aquila, oggi memoriale delle forze aeree sulla Wasserkuppe, nella Rh\u00f6n. Nel 1911 venne collocata davanti al Renaissance-Theater di Berlino, la sua fontana delle anatre.\nLa sua tomba si trova presso il cimitero \"Friedhof Dahlem\" di Berlino."}
{"id": "2214027", "revid": "102335853", "url": "https://it.wikipedia.org/wiki?curid=2214027", "title": "Thomas Cullinan", "text": "La celebrit\u00e0 di Sir Thomas Cullinan \u00e8 legata al diamante Cullinan, il pi\u00f9 grande diamante finora scoperto. Egli diede anche il suo nome alla piccola citt\u00e0 di Cullinan nella Provincia di Gauteng, Sudafrica.\nLa carriera di Cullinan inizi\u00f2 in circostanze modeste. Con i guadagni ricavati dalla sua attivit\u00e0 di muratore a Johannesburg si dedic\u00f2 alle ricerche minerarie, scoprendo diamanti in terreni alluvionali.\nCollegamenti esterni.\n Fotografia di Sir Thomas Cullinan ed del diamante omonimo"}
{"id": "2214031", "revid": "307923", "url": "https://it.wikipedia.org/wiki?curid=2214031", "title": "Milone di Taranto", "text": "Nel 280 a.C., Milone, a capo di 3000 uomini, fu inviato a Taranto da Pirro, re d'Epiro, come sua avanguardia. Prese parte alla battaglia di Heraclea e continu\u00f2 la guerra contro i romani durante la spedizione di Pirro in Sicilia, nel 277 a.C. e 276 a.C. Nel 275 a.C. con il ritorno di Pirro in Epiro, venne nominato governatore della citt\u00e0 e dell'arsenale di Taranto. Nel 272 a.C., sotto le pressioni del console romano Lucio Papirio Cursore, lasci\u00f2 Taranto e si rifugi\u00f2 in Epiro."}
{"id": "2214032", "revid": "767487", "url": "https://it.wikipedia.org/wiki?curid=2214032", "title": "Cullinan (Sudafrica)", "text": "Cullinan \u00e8 una citt\u00e0 del Sudafrica, nella provincia del Gauteng, a circa 40 km da Pretoria e 100 km da Johannesburg.\nPrende il suo nome da Sir Thomas Cullinan, proprietario dell'impianto diamantifero Premier Mine, ubicato vicino alla citt\u00e0, dove nel 1905 venne trovato il diamante Cullinan dal peso di 3.106,75 carati. Nel settembre 2009 nella stessa miniera \u00e8 stato rinvenuto un altro diamante di eccezionali dimensioni, dal peso di 507,55 carati"}
{"id": "2214035", "revid": "729019", "url": "https://it.wikipedia.org/wiki?curid=2214035", "title": "Petra Diamonds", "text": "Petra Diamonds Ltd. \u00e8 una compagnia diamantifera.\nOpera in Sudafrica, Angola, Botswana, Sierra Leone e Tanzania.\n\u00c8 proprietaria della Miniera Cullinan, famosa per il diamante Cullinan, il pi\u00f9 grande diamante finora estratto. \u00c8 stato estratto dalla miniera di Cullinan, in Sudafrica, un diamante bianco da 232,08 carati. Il suo valore pu\u00f2 raggiungere la cifra di 12 milioni di euro."}
{"id": "2214040", "revid": "51032", "url": "https://it.wikipedia.org/wiki?curid=2214040", "title": "Bettlejuice", "text": ""}
{"id": "2214041", "revid": "15431", "url": "https://it.wikipedia.org/wiki?curid=2214041", "title": "Wengen BE", "text": ""}
{"id": "2214046", "revid": "767487", "url": "https://it.wikipedia.org/wiki?curid=2214046", "title": "Amsteg", "text": "Amsteg \u00e8 una frazione del comune svizzero di Silenen, nel Canton Uri."}
{"id": "2214047", "revid": "991694", "url": "https://it.wikipedia.org/wiki?curid=2214047", "title": "Sils Maria", "text": ""}
{"id": "2214050", "revid": "104458", "url": "https://it.wikipedia.org/wiki?curid=2214050", "title": "Crans-sur-Sierre", "text": ""}
{"id": "2214053", "revid": "118144249", "url": "https://it.wikipedia.org/wiki?curid=2214053", "title": "Wangs", "text": "Wangs (toponimo tedesco) \u00e8 una frazione di 2\u00a0155 abitanti del comune svizzero di Vilters-Wangs, nel Canton San Gallo (distretto di San Gallo). \u00c8 una stazione sciistica, nota con il nome di Wangs-Pizol. \nHa ospitato le due gare conclusive (uno slalom gigante e uno slalom speciale) della Coppa del mondo di sci alpino femminile del 1981.\nStoria.\nGi\u00e0 comune autonomo istituito nel 1803 per scorporo dal comune di Ragaz, nel 1816 \u00e8 stato accorpato al comune di Vilters (dal 1996 Vilters-Wangs)."}
{"id": "2214057", "revid": "110107064", "url": "https://it.wikipedia.org/wiki?curid=2214057", "title": "Bettmeralp", "text": "Bettmeralp (toponimo tedesco) \u00e8 un comune svizzero di 442 abitanti del Canton Vallese, nel distretto di Raron Orientale.\nStoria.\nIl comune di Bettmeralp \u00e8 stato istituito 2014 con la fusione dei comuni soppressi di Betten e Martisberg; fino ad allora la localit\u00e0 di Bettmeralp era stata una frazione di Betten.\nInfrastrutture e trasporti.\nBettmeralp \u00e8 servito dalla stazione di Betten, sulla ferrovia del Furka-Oberalp."}
{"id": "2214061", "revid": "15431", "url": "https://it.wikipedia.org/wiki?curid=2214061", "title": "Melchsee-Frutt", "text": ""}
{"id": "2214063", "revid": "104458", "url": "https://it.wikipedia.org/wiki?curid=2214063", "title": "Ovronnaz", "text": ""}
{"id": "2214071", "revid": "125255037", "url": "https://it.wikipedia.org/wiki?curid=2214071", "title": "Coscienza (filosofia)", "text": "Coscienza in ambito filosofico, si potrebbe genericamente definire come un'attivit\u00e0 con la quale il soggetto entra in possesso, tramite l'apparato sensoriale, di un sapere immediato e irriflesso che riguarda la sua stessa, indistinta, corporea oggettivit\u00e0 e tutto ci\u00f2 che \u00e8 esterno a questa.\nCoscienza e consapevolezza.\nIn vero il termine ha assunto nel corso della storia della filosofia significati particolari e specifici distinguendosi dal vocabolo generico di consapevolezza al quale viene talvolta assimilato. \nIn questo senso il filosofo statunitense John Searle accomuna la coscienza alla consapevolezza di s\u00e9: \u00abLa coscienza consiste in una serie di stati e processi soggettivi. Essi sono stati di consapevolezza di s\u00e9, interiori, qualitativi e individuali. \"coscienza\"\u00bb.. Il termine coscienza \u00e8 dunque riportato alla terminologia psicoanalitica che la intende come condizione di attenzione conscia contrapposta alla situazione inconscia del sonno.\nCoscienza e autocoscienza.\nUn'ulteriore distinzione occorre fare tra il concetto di coscienza e quello di autocoscienza nel senso che quest'ultima appare al termine di un processo sempre pi\u00f9 complesso rispetto alla prima iniziale presa di coscienza nella quale sappiamo confusamente \"che\" siamo ma non ancora \"chi\" siamo.\nLa psicologia ha ormai accertato che solo nel secondo anno di vita il bambino entra nella fase della autocoscienza riferendosi a s\u00e9 come \"io\": \u00ab\u00e8 questo il primo contenuto di identit\u00e0, quello di esprimere la componente riflessiva che il soggetto sviluppa su di s\u00e9 e di cui la grammatica \u00e8 espressione e codificazione\u00bb \nAll'inizio del processo il bambino invece \u00e8 cosciente del mondo esterno ma parla di s\u00e9 in terza persona poich\u00e9 non \u00e8 ancora in grado di identificare la sua soggettivit\u00e0 pensante con l'oggettivit\u00e0 del suo stesso corpo: quell'oggetto che \u00e8 il pi\u00f9 vicino a lui e da cui proviene un flusso continuo di sensazioni. Quando sar\u00e0 in grado di identificare le sensazioni e percezioni di s\u00e9 con il proprio corpo avr\u00e0 acquisito quella forma di coscienza superiore che \u00e8 l'autocoscienza.\nAutoconsapevolezza.\nInsieme ad autocoscienza si usa il termine di autoconsapevolezza intesa come l'esplicito riconoscimento della propria esistenza ma non ancora sviluppata come \"io\". La definizione include quindi il concetto della propria esistenza in quanto individuo, in modo separato dalle altre persone, con un proprio pensiero individuale. Pu\u00f2 anche includere la comprensione che altre persone siano allo stesso modo autoconsapevoli.\nA differenza dell'autoconsapevolezza, l'autocoscienza rappresenta allora un grado pi\u00f9 elevato di coscienza di s\u00e9 ed implica un progresso dell'identit\u00e0. In un senso epistemologico, essa \u00e8 la comprensione personale del nucleo della propria identit\u00e0. L'autocoscienza gioca un ruolo importante nel comportamento.\nCoscienza d'essere.\nUn contributo al problema della coscienza \u00e8 stato dato da Martin Heidegger, che ha affrontato il problema dell'essere nella metafisica occidentale a partire dai greci fino a Nietzsche, distinguendo essere da essente (la Differenza ontologica).\nSostituendo il concetto di Dasein a quello di soggetto cartesiano, egli riconduce il problema della coscienza a quello del fatto d'essere della coscienza (Essere e tempo, 1927).\nPer Heidegger la coscienza d'essere (o coscienza di esistere) non \u00e8 altro che l'essere della coscienza, cio\u00e8 l'esserci. Per spiegare questo apparente circolo, Heidegger introduce nel 1929 il legame tra essere e niente nella celebre prolusione \"Che cos'\u00e8 Metafisica?\" . Egli chiama questo \"uscire fuori dal niente\" dell'essente la trascendenza , ripercorrendo cos\u00ec in modo del tutto originale i passi della teologia cristiana, da cui inizi\u00f2 i suoi studi. Se, infatti, si sostituisce a Dio il niente, l'evento della creaturalit\u00e0 (esisto perch\u00e9 Dio mi ha creato) diventa un esser gettati nell'esistenza senza un perch\u00e9. Da qui la domanda fondamentale, che riprende da Leibniz, sul perch\u00e9 ci sia qualcosa invece che niente, che conclude la prolusione del '29.\nCoscienza come introspezione.\nNell'ambito della coscienza la filosofia ha inteso ricondurvi non solo i dati sensoriali ma anche la complessa interiorit\u00e0 rappresentata dai sentimenti, le emozioni, i desideri, i prodotti del pensiero, come pure il senso di identit\u00e0 personale.\nIl processo dell'analisi della propria interiorit\u00e0 prende il nome di introspezione \nche pu\u00f2 talora confondersi con la riflessione impropriamente intesa come sinonimo.\nNello stoicismo e nel neoplatonismo il riferirsi alla coscienza voleva significare rapportarsi alla \"voce\" interiore, a quel \"dialogo dell'anima con se stessa\" che gi\u00e0 caratterizzava l'ultima produzione delle opere dialogiche platoniche dove la forma letteraria e filosofica del dialogo con un interlocutore svaniva sostituita da quella del monologo. Il saggio del periodo post-classico della filosofia greca \u00e8 allora proprio colui che allontanandosi dalle cose mondane e dalle passioni riflette su s\u00e9 stesso.\nSar\u00e0 Sant'Agostino nelle \"Confessioni\" a riprendere questo modello di analisi della personale interiorit\u00e0 (\"de se ipso\") e lo trasmetter\u00e0 a gran parte del pensiero cristiano seguente.\n\u00c8 infatti soprattutto con il Cristianesimo, a cominciare da San Paolo, che il concetto di coscienza viene assimilato a quello di morale come ben dimostra il linguaggio comune quando parla di \"voce della coscienza\" che suggerirebbe come comportarsi, quali principi certi siano dentro di noi che ci guiderebbero sulla retta via dalla quale deviamo per la nostra debolezza umana innata. Non a caso la precettistica cristiana prescrive l'uso devoto dell'\"esame di coscienza\" come metodo per rintracciare i propri errori morali.\nLa coscienza infatti nel pensiero religioso \u00e8 concepita come sorgente di Verit\u00e0, di quei principi certi che sono alla base di ogni retto volere: riferendosi alla propria coscienza si saprebbe senza alcun dubbio come giustamente comportarsi e anche se l'azione concreta \u00e8 poi difforme o contraria a quanto indicato dalla coscienza questo sarebbe dovuto alla nostra imperfezione umana.\nAnche nella \"Critica della ragion pratica\" kantiana la morale \u00e8 intesa come voce della coscienza, della nostra interiorit\u00e0, che afferma il valore assoluto della legge morale talora traviata dalle nostre inclinazioni sensibili.\nSecondo Kant, riprendendo le concezioni di Jean-Jacques Rousseau, \u00e8 questa un'esperienza morale che accomuna tutti gli uomini indipendentemente dalle loro differenti condizioni intellettuali e culturali.\nLe affermazioni kantiane erano in contrasto con la morale relativista rinascimentale che gi\u00e0 con Michel de Montaigne nei \"Saggi\" (1580) aveva chiarito come in realt\u00e0 i cosiddetti principi morali certi che variano secondo i diversi ambienti di provenienza vengano inculcati nella mente infantile che, raggiunta l'et\u00e0 adulta, si dimentica della loro origine e crede che quei valori siano innati e presenti da sempre nella loro coscienza.\nDal pensiero di Montaigne si svilupp\u00f2 una polemica che vede in prima fila John Locke contro i neoplatonici della scuola di Cambridge (George Herbert di Cherbury, Ralph Cudworth, Henry More) che sostenevano l'innatismo dei principi morali.\nCoscienza e conoscenza.\nDal XVII secolo con Cartesio il termine coscienza acquista il significato di \u00abconsapevolezza soggettiva\u00bb di s\u00e9, una coscienza diretta di noi stessi tale da essere indubitabile mentre tutti i contenuti mentali di cui siamo coscienti sono soltanto \u00abidee\u00bb.\nQuesta concezione cartesiana si ritrova in tutto l'empirismo inglese sino a David Hume che approda al solipsismo poich\u00e9 egli sostiene che il pensiero pu\u00f2 spingersi sino ai limiti dell'universo ma rimanendo sempre nell'ambito essenziale della coscienza e conoscendo solo \u00abimpressioni\u00bb sensibili o \u00abidee\u00bb della ragione senza nessuna certezza cognitiva.\nContro questa interpretazione reag\u00ec Immanuel Kant nella \"Critica della ragion pura\" dove distinse una coscienza empirica, basata sulla singola sensibilit\u00e0 individuale e tale da appartenere solo a noi stessi singolarmente, e una coscienza in generale o \u00abappercezione trascendentale\u00bb che si esprime nell'\u00abIo penso\u00bb, un'attivit\u00e0 di pensiero che appartiene a tutti gli uomini, ma a nessuno di essi in particolare, strutturalmente identica in tutti come attivit\u00e0 formale del conoscere che si realizza attraverso il giudizio sintetico a priori attraverso le diverse \u00abcategorie\u00bb \nIo penso kantiano si trasformer\u00e0 nell'Io assoluto di Fichte e del primo Schelling: mentre l'io empirico individuale si trova ad essere sempre limitato dal non-io, gli oggetti, nell'attivit\u00e0 teoretica e pratica, l'Io assoluto, principio di tutta la realt\u00e0, contrapponendosi al non-Io, in un'attivit\u00e0 originaria di autocoscienza, autoproduzione (autoconoscenza) e autocreazione \u00e8 al di sopra della coscienza e solo la filosofia idealistica offrir\u00e0 il mezzo per attingerlo.\nHegel nella \"Fenomenologia dello spirito\" tratter\u00e0 della coscienza intendendola come lo spirito dell'uomo che ancora non \u00e8 giunto al sapere assoluto per cui si pone in un contrasto irrisolto con la natura e con la societ\u00e0.\nLa coscienza quindi \u00e8 tutta tesa alla conoscenza del mondo esterno mentre con l'autocoscienza l'uomo diverr\u00e0 consapevole della sua razionalit\u00e0 come connessa alla realt\u00e0 che egli stesso interpreta e costituisce.\nIl percorso storico dello spirito verso l'autocoscienza sar\u00e0 segnato da tappe di lotta tra le diverse autocoscienze che si ritengono ostili e diverse e dalla nascita storica delle organizzazioni sociali.\nCoscienza come intenzionalit\u00e0.\nL'intenzionalit\u00e0, originalmente un concetto della filosofia scolastica, fu reintrodotta nella filosofia contemporanea dal filosofo e psicologo Franz Brentano nella sua opera \"Psychologie vom Empirischen Standpunkte\" (Psicologia dal punto di vista empirico).\nCon l'intenzionalit\u00e0 della coscienza o della mente si intende l'idea che la coscienza sia sempre diretta ad un oggetto, che abbia sempre un contenuto.\nBrentano defin\u00ec l'intenzionalit\u00e0 come la caratteristica principale dei \"fenomeni psichici\" (o mentali), tramite cui essi possono essere distinti dai \"fenomeni fisici\". Ogni fenomeno mentale, ogni atto psicologico ha un contenuto, \u00e8 diretto a qualche cosa (l\"'oggetto intenzionale\"). Ogni credere, desiderare ecc. ha un oggetto: il creduto, il desiderato.\nL'intendimento della coscienza come coscienza di qualcosa si ritrova nel XX secolo nella filosofia di Husserl e in alcuni autori dell'esistenzialismo come Jean Paul Sartre, Karl Jaspers.\nIl necessario riferimento della coscienza nei confronti di un oggetto \u00e8 chiamato da Husserl, nell'opera \"Idee per una fenomenologia pura\", \u00abintenzionalit\u00e0\u00bb e questo significato \u00e8 penetrato nella ricerca contemporanea, sia nella filosofia continentale che nella filosofia analitica.\nPer Sartre la coscienza \u00e8 \"essere per s\u00e9\", intendendo come essa si costruisca liberamente nel tempo, nel futuro, distinguendosi e opponendosi alle cose che sono invece \"essere in s\u00e9\" \nTra l'essere delle cose e la coscienza c'\u00e8 un'opposizione tale per cui la coscienza pu\u00f2 definirsi come \"non-essere\" poich\u00e9 essa si costruisce proprio opponendosi all'essere delle cose: la coscienza quindi d\u00e0 vita al non-essere o come dice Sartre \u00abl'essere per cui il nulla viene al mondo\u00bb per cui ogni esperienza \u00e8 caratterizzata dall'azione negatrice della coscienza.\nNell'intelligenza artificiale e nelle scienze cognitive il concetto di intenzionalit\u00e0 \u00e8 un tema controverso considerandola come qualcosa che ad esempio una macchina non potrebbe mai davvero possedere."}
{"id": "2214080", "revid": "24823", "url": "https://it.wikipedia.org/wiki?curid=2214080", "title": "Leonardo Re Cecconi - Leopardo", "text": ""}
{"id": "2214084", "revid": "1573940", "url": "https://it.wikipedia.org/wiki?curid=2214084", "title": "Linceo di Samo", "text": "Biografia.\nLinceo, fratello dello storico Duride, fu commediografo ed epistolografo. Visse tra la fine del IV e l'inizio del III secolo a.C. e fu allievo di Teofrasto . Sarebbe, inoltre, stato in ampi rapporti con l'\u00e9lite culturale dell'epoca, come emerge dalle testimonianze e dai suoi stessi frammenti.\nOpere.\nLe sue opere, in particolare le sue lettere e un saggio \"Sull'acquisto dei prodotti alimentari\", mostrano un particolare interesse per la gastronomia: tuttavia, se non fosse per le numerose citazioni di sue opere in Ateneo di Naucrati, Linceo sarebbe un autore pressoch\u00e9 sconosciuto.\nCome autore di commedie, Linceo \u00e8 classificato tra gli scrittori della Commedia Nuova, anche se l'unico frammento superstite di questa sua attivit\u00e0 drammaturgica proviene dal suo \"Kentauros\" (\"Il Centauro\"): si tratta di una scena ambientata ad Atene, in cui si discute di un menu per la cena con riferimento alle citt\u00e0 di origine e le preferenze alimentari degli ospiti."}
{"id": "2214089", "revid": "484362", "url": "https://it.wikipedia.org/wiki?curid=2214089", "title": "Periodo Stuart", "text": ""}
{"id": "2214090", "revid": "484362", "url": "https://it.wikipedia.org/wiki?curid=2214090", "title": "Inghilterra barocca", "text": ""}
{"id": "2214095", "revid": "112892918", "url": "https://it.wikipedia.org/wiki?curid=2214095", "title": "N.E.W.S", "text": "N.E.W.S \u00e8 il ventiquattresimo album da studio del cantante e musicista statunitense Prince, pubblicato nel 2003 dalla NPG Records.\nIl disco \u00e8 strumentale e contiene quattro tracce della durata di quattordici minuti ognuna.\nDescrizione.\n\"N.E.W.S\" fu registrato in poco pi\u00f9 di un giorno e fu messo in vendita inizialmente solo tramite il sito web NPG Music Club il 26 maggio 2003. Il 22 luglio fu poi pubblicato normalmente. Nell'album si pu\u00f2 ascoltare una moderna incarnazione dei Madhouse, una band creata da Prince alla fine degli anni '80. Eric Leeds, sassofonista dei Madhouse, suona in quest'album, mentre gli altri membri provengono tutti dalla band dei New Power Generation. Secondo le stime, \"N.E.W.S\" \u00e8 il disco di Prince col pi\u00f9 basso numero di vendite, calcolate in 30.000. Ma entr\u00f2 nella top ten della classifica delle vendite online di Billboard e ottenne una nomination ai Grammy Awards."}
{"id": "2214100", "revid": "371529", "url": "https://it.wikipedia.org/wiki?curid=2214100", "title": "The Jazz Soul of Little Stevie Wonder", "text": "The Jazz Soul of Little Stevie \u00e8 l'album di debutto di Stevie Wonder (all'epoca conosciuto come \"Little\" Stevie Wonder) pubblicato dalla Tamla (Motown) nel 1962."}
{"id": "2214102", "revid": "767487", "url": "https://it.wikipedia.org/wiki?curid=2214102", "title": "Turespa\u00f1a", "text": "L'Instituto de Turismo de Espa\u00f1a (Istituto di Turismo di Spagna - Turespa\u00f1a) \u00e8 l'organismo nazionale spagnolo che ha come obiettivo la promozione turistica della Spagna sia all'interno della penisola spagnola che all'estero. \nAll'inizio del XX secolo l'Amministrazione turistica spagnola inizi\u00f2 ad attivarsi per promuovere la Spagna all'estero e consolidare quindi l'immagine del paese come destinazione turistica. Per raggiungere tale scopo venne creato nel 1928 il Patronato Nacional de Turismo che dipende dal Ministero dell'Instruci\u00f3n P\u00fablica y de Bellas Artes (dell'istruzione e delle belle arti).\nPer promuovere con efficacia la Spagna come destinazione turistica vi \u00e8 una rete di 31 uffici del turismo spagnolo che dipendono dalle ambasciate e dai consolati spagnoli collocati all'interno dei vari stati. \nAnche se spesso l'economia spagnola ha cercato di promuovere il paese come meta turistica per un turismo di massa appassionato di mare e spiagge, Turespa\u00f1a cerca di presentare un'immagine diversa della Spagna: ovvero come uno stato con un ricco tesoro culturale e un patrimonio artistico originale diverso dalle altre destinazioni turistiche. Questa impostazione \u00e8 sempre stata mantenuta costante per la creazione dell'oggetto turistico.\nIl logotipo: storia.\nAlla fine della dittatura del generale Francisco Franco (1892-1975) ebbe inizio la transizione verso la democrazia che port\u00f2 all'approvazione della Costituzione spagnola del 1978. Quest'ultima non menzionava il turismo come competenza dello Stato. Per questo motivo il potenziale turistico spagnolo rimase indietro rispetto a quello, ad esempio, di Italia o Francia. \nIl processo di modernizzazione port\u00f2 l\"'Administraci\u00f3n Tur\u00edstica del Estado\" (Amministrazione Turistica dello Stato) a iniziare un piano di sviluppo del terziario usando tecniche innovatrici di marketing che non erano ancora state usate da nessun altro organismo turistico. L'obiettivo del primo piano di marketing attuato era la promozione del paese come destinazione turistica che offre una grande variet\u00e0 di opportunit\u00e0 di vacanza, sottolineando per\u00f2 sempre il concetto di \"sole e mare\" come principale fonte di attrattivit\u00e0.\nSin dall'inizio vi fu la necessit\u00e0 di un logotipo che esprimesse proprio questa idea. Turespa\u00f1a pens\u00f2 quindi di ricorrere ai grandi artisti del tempo. La scelta ricadde su Juan Mir\u00f3, il quale fece un logo che consisteva in un'unione tra le lettere di \"Espa\u00f1a\" (Spagna) che aveva gi\u00e0 fatto per il mondiali di calcio del 1982, accompagnate da un disegno di un sole e una stella rappresentati in un manifesto che l'artista aveva presentato nel 1968 alla Fondazione Maeght de Saint Paul de Vence per 75\u00ba compleanno di Mir\u00f3 stesso. Il pittore non volle nessuna ricompensa per questo logo che gli era stato commissionato da Ignacio Vasallo, direttore dell'Istituto di promozione turistica - Turespa\u00f1a. Questa fu l'ultima opera che Mir\u00f3 realizz\u00f2. Il logotipo, chiamato \"El Sol de Mir\u00f3\", venne utilizzato per la prima volta nella campagna di promozione turistica \"Everything under the sun\". Quest'opera si pu\u00f2 definire come il lavoro pi\u00f9 popolare dell'artista tanto che in Europa ha un indice di riconoscimento per il 90% della popolazione. \nAl principio questo logotipo non ebbe il successo sperato e fu anche definito ironicamente da alcuni \"L'uovo fritto di Mir\u00f3\". In poco tempo per\u00f2 si convert\u00ec nel simbolo ufficiale dello Stato spagnolo. Inoltre anche grazie al logo, l'immagine della Spagna inizi\u00f2 a distinguersi e produrre gli effetti sperati ovvero port\u00f2 a un incremento della domanda turistica. \u00c8 importante sottolineare che \"El Sol de Mir\u00f3\" \u00e8 il primo simbolo astratto utilizzato per identificare un paese. Ha inoltre trasformato cos\u00ec tanto la pubblicit\u00e0 turistica spagnola a livello mondiale che venne imitato da numerosi altri stati (ad esempio anche dall'Italia - Logo dell'Enit)."}
{"id": "2214104", "revid": "112839057", "url": "https://it.wikipedia.org/wiki?curid=2214104", "title": "Tribute to Uncle Ray", "text": "Tribute to Uncle Ray \u00e8 un album di Stevie Wonder (all'epoca conosciuto come \"Little\" Stevie Wonder) pubblicato dalla Tamla (Motown) nel 1962. L'album, come lascia suggerire il titolo, \u00e8 un tributo a Ray Charles, mentore di Wonder."}
{"id": "2214110", "revid": "119780867", "url": "https://it.wikipedia.org/wiki?curid=2214110", "title": "Holland House", "text": "Holland House (originariamente nota come Castello Cope) \u00e8 una delle prime grandi residenze costruite presso Kensington (Londra). La sua presenza ha dato il nome al parco pubblico e al quartiere Holland Park. L'edificio fu quasi totalmente distrutto dai bombardamenti durante la seconda guerra mondiale: rimangono l'ala est e parte del pian terreno dell'edificio con la facciata sud.\nStoria.\nAl principio del XVII secolo il diplomatico Sir Walter Cope, un favorito del re Giacomo I, aveva acquisito buona parte di Kensington (St Mary Abbott's, Earl's Court, West Towne e Knotting Barns oggi Notting Hill).\nQui nel 1604 volle farsi costruire una nuova residenza, che da lui prese il nome di Castello di Cope. Commission\u00f2 pertanto i lavori all'architetto John Thorpe. La residenza era famosa per il giardino di 200 ettari contenenti molti alberi esotici importati da John Tradescant il Giovane.\nAlla morte di Walter Cope l'edificio venne ereditato da suo cognato Henry Rich, I conte di Holland. Fu proprio in questo periodo che venne ribattezzata Holland House. Durante il Commonwealth il conte fu giustiziato per la sua partecipazione realista alla rivoluzione inglese e la residenza fu confiscata, diventando il quartier generale delle milizie parlamentari comandate da Fairfax e Lambert e come tale frequentato con regolarit\u00e0 da Oliver Cromwell.\nCon la restaurazione che vide il ritorno al trono di Carlo II, l'abitazione venne reclamata dagli eredi di Henry Rich e pertanto torn\u00f2 ad essere propriet\u00e0 della famiglia dei conti di Holland.\nNel 1774 alla morte del politico inglese Henry Fox l'eredit\u00e0 pass\u00f2 ai suoi discendenti sino al 1859, quando la famiglia si estinse. Nel 1874 venne quindi ereditata da un lontano cugino della famiglia Fox, il conte di Ilchester.\nSotto il III Lord Holland la casa divenne nota come un salotto letterario e politico di alto livello visitato da personaggi eminenti dell'epoca, scrittori, letterati, filosofi, politici. Tra i pi\u00f9 noti frequentatori del salotto figurano George Byron, Thomas Macaulay, Benjamin Disraeli, Charles Dickens e sir Walter Scott, oltre a letterati stranieri come Ugo Foscolo. Io storico e politico John Allen venne associato per lungo tempo alla casa, che fu addirittura nota come Holland House Allen e oggi una delle stanze \u00e8 dedicata proprio ad Allen. La casa fu frequentata anche in epoca vittoriana, quando divenne un centro artistico di grande importanza: George Frederic Watts pose qui il suo studio.\nElizabeth Bowes-Lyon, regina consorte e re Giorgio VI presenziarono al grande ballo nella casa a poche settimane dallo scoppio della Seconda guerra mondiale.\nDistruzione e resti.\n Nel 1940 l'edificio venne colpito e largamente distrutto dalle bombe tedesche: nella notte del 27 settembre venne colpito da 22 bombe incendiarie. Sopravvisse alla distruzione solo l'ala est dell'edificio, con la bibilioteca contenente antichi e rari volumi, fra cui il Codice Boxer, un manoscritto illustrato risalente al 1590, in cui vengono raffigurate le abitudini etniche degli indigeni delle Filippine e le loro interazioni con gli spagnoli.\nL'edificio rimase in rovina fino al 1952, quando il suo proprietario vendette palazzo e annesso parco alla citt\u00e0 di Londra per poi passare al borgo reale di Kensington e Chelsea. Oggi, ci\u00f2 che rimane di Holland House fa da sfondo al teatro all'aperto che \u00e8 stato realizzato nel parco.\nHa ospitato un ostello, il \"London Holland Park\", ora per\u00f2 chiuso."}
{"id": "2214112", "revid": "1543377", "url": "https://it.wikipedia.org/wiki?curid=2214112", "title": "El Misti", "text": "El Misti, noto anche come \u201c\"Guagua-Putina\"\u201d \u00e8 uno stratovulcano situato nel Per\u00f9 meridionale, vicino alla citt\u00e0 di Arequipa. Con la sua cima innevata in inverno e il cono simmetrico, El Misti spicca per 5.822\u00a0m sul livello del mare e giace tra il monte Chachani e il vulcano Pikchu Pikchu.\nLa sua ultima eruzione \u00e8 stata nel 1985. El Misti ha tre crateri concentrici. Nel cratere interno pu\u00f2 esser vista attivit\u00e0 di fumarola. Vicino al cratere interno nel 1998 furono trovate sei mummie e rari reperti Inca, durante uno scavo diretto dagli archeologi Johan Reinhard e Jose Antonio Chavez. Questi manufatti sono attualmente conservati al \u00abMuseo de Santuarios Andino\u00bb di Arequipa.\nCi sono due percorsi principali per scalare il vulcano; quello \u00abPastores\u00bb, che \u00e8 il pi\u00f9 usato, parte da 3.300\u00a0m. L'altro, \u00abAguada Blanca\u00bb, parte da 4.000\u00a0m. Nessuno dei due presenta difficolt\u00e0 tecniche, ma entrambi sono considerati ardui a causa della forte pendenza."}
{"id": "2214116", "revid": "1873017", "url": "https://it.wikipedia.org/wiki?curid=2214116", "title": "Takeshi Naito", "text": "Cintura nera 9\u00ba dan, \u00e8 arbitro internazionale ed insegnante.\nNel 1977, Invitato dal maestro Hiroshi Shirai, giunge in Italia stabilendosi a Milano dove risiede tuttora.\nBiografia.\nDal 2004 il M\u00b0 Naito \u00e8 il responsabile della J.K.A. Italia, riuscendo a creare un gruppo di alto livello. Questo ha per\u00f2 creato attrito con la federazione FIKTA, determinando la fine del rapporto nel 2010."}
{"id": "2214120", "revid": "63756", "url": "https://it.wikipedia.org/wiki?curid=2214120", "title": "Don Esterino Bosco", "text": ""}
{"id": "2214121", "revid": "2051852", "url": "https://it.wikipedia.org/wiki?curid=2214121", "title": "Record ungheresi del nuoto", "text": "I record ungheresi del nuoto sono i tempi pi\u00f9 veloci mai nuotati in una competizione, da un nuotatore rappresentante l'Ungheria.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2214122", "revid": "729019", "url": "https://it.wikipedia.org/wiki?curid=2214122", "title": "Isola di San Paolo (Iseo)", "text": "L'isola di San Paolo (in lombardo \"Isola de San P\u00e0ol\") \u00e8 una piccola isola che sorge nel lago d'Iseo, insieme all'isola di Loreto e a sud della ben pi\u00f9 estesa Monte Isola. \u00c8 di propriet\u00e0 privata.\nStoria.\nNel 1091 l'isolotto, che era sotto il controllo della nobile famiglia Mozzi, venne donato al monastero cluniacense di San Paolo d'Argon, che vi istitu\u00ec un priorato.\nIl monastero pass\u00f2 in seguito alla nobile famiglia Fenaroli di Pilzone, che successivamente lo cedette ai frati minori i quali eressero un monastero forse attorno all'anno 1490.\nL'osservante Alessandro Fenaroli, morto il 15 agosto 1525 \u00e8 sepolto nella chiesa di San Paolo sull'isola. Un documento del 1685 redatto da padre Fulgenzio Rinaldi cita: \"Questo sito \u00e8 saluberrimo\u2026 delizioso, il convento comodo e grande e ben disposto che di vaghezza pu\u00f2 gareggiare con non pochi di questa provincia... Contiene orti e giardini bastevoli al godimento di ogni verdura e al ricreamento di fiori... diverse piante da frutto; dei limoni ed aranci \u00e8 proprio il sito\".\nLa famiglia Fenaroli mantenne il patronato sul convento (facendo dipingere nel chiostro il proprio blasone) mantenendone il beneficio sino alla soppressione nel gennaio 1783. In quell'anno i 14 frati vennero trasferiti al convento di San Francesco a Iseo e l'isola venduta a privati.\nSecondo alcuni, sembra che l'isolotto, verso la fine dell'800, fosse raggiungibile in alcuni periodi dell'anno a piedi da Sensole su Monte Isola.\nNel 1916 l'isola venne acquistata dalla famiglia Beretta, titolare dell'omonima industria produttrice di armi, e successivamente risistemata dall'architetto Egidio Dabbeni.\nNel 2016 l'isola fu interessata dal progetto The Floating Piers venendo raggiunta da Montisola e circondata dalla passerella realizzata da Christo."}
{"id": "2214134", "revid": "889336", "url": "https://it.wikipedia.org/wiki?curid=2214134", "title": "Mode Gakuen Cocoon Tower", "text": "La Mode Gakuen Cocoon Tower (anche solo semplicemente \"Cocoon Tower\") \u00e8 un grattacielo situato nel quartiere finanziario di Nishi-Shinjuku, Tokyo, in Giappone. Progettato dall'architetto giapponese Kenz\u014d Tange prima che morisse nel 2005, venne realizzato dal suo studio, la Kenzo Associates, tra il maggio 2006 e l'ottobre 2008. \u00c8 stato premiato nel 2008 con l'Emporis Skyscraper Award come miglior grattacielo dell'anno. \nAlto 203 metri, \u00e8 costituito da 50 piani al cui interno trovano spazio tre scuole per circa 10.000 studenti, una di moda (la Tokyo Mode Gakuen), una di design (la HAL Tokyo and Shuto Ik\u014d) e una di medicina. Per questo risulta essere il secondo edificio per altezza dedicato esclusivamente allo studio dopo quello dell'Universit\u00e0 statale di Mosca e il diciassettesimo pi\u00f9 alto di Tokyo.\nEsternamente appare attorcigliato da tubi in alluminio bianchi (\"curtain wall\") che salgono in diagonale che, per via della forma un po' spanciata, gli donano la sua caratteristica forma a bozzolo. L'intenzione vuole proprio essere che sia un luogo accogliente che crei ispirazione e crescita per chi vi studia.\nA ogni piano vi sono tre aule curvilinee che guardano verso il centro dove si trova il pilone che sostiene l'ascensore e le scale."}
{"id": "2214135", "revid": "729019", "url": "https://it.wikipedia.org/wiki?curid=2214135", "title": "St\u00e9phane Glas", "text": "Biografia.\nNativo di Bourgoin-Jallieu, fin dall'et\u00e0 di 8 anni milit\u00f2 nelle giovanili del locale club, con il quale esord\u00ec in campionato e divenne professionista; con esso vinse un'European Challenge Cup e divenne internazionale per la : il suo primo incontro con la Nazionale \u00e8 del 1996, nel corso del Cinque Nazioni, torneo che disput\u00f2, anche con la nuova denominazione di Sei Nazioni, fino al 2001, con la sola eccezione del , vincendolo due volte, una delle quali con il Grande Slam.\nPrese anche parte alla in Galles, nella quale la Francia arriv\u00f2 fino alla finale, poi persa contro l'.\nDal 2003 al 2009 Glas milit\u00f2 nei parigini dello Stade fran\u00e7ais, con il quale vinse tre titoli di campione di Francia; il ritiro giunse alla fine della stagione 2008-09."}
{"id": "2214139", "revid": "104458", "url": "https://it.wikipedia.org/wiki?curid=2214139", "title": "Alessandro Pittin", "text": "Biografia.\nStagioni 2002-2009.\nOriginario di Cercivento, fa parte della nazionale italiana dal 2002 e gareggia per il Gruppi Sportivi Fiamme Gialle. Nel 2008 \u00e8 entrato a far parte della squadra A, nella quale \u00e8 allenato da Harald Rodlauer per il salto e da Giuseppe Chenetti per il fondo.\nIn Coppa del Mondo ha esordito il 15 dicembre 2007 nella gara a partenza in linea di Ramsau am Dachstein, in Austria (33\u00b0), e ha conquistato il primo podio il 19 dicembre 2009 in un'individuale Gundersen disputata nella medesima localit\u00e0 (3\u00b0 alle spalle del francese Jason Lamy-Chappuis e del tedesco Tino Edelmann).\nNel 2009 ha partecipato per la prima volta ai Mondiali, a Liberec (Repubblica Ceca), ottenendo il 6\u00ba posto nella 10\u00a0km Gundersen HS 140. Inoltre pittiiin eso anche tre volte campione del mondo juniores nella 10\u00a0km Gundersen di Zakopane 2008, in Polonia, e ancora nella 10\u00a0km Gundersen e nella 5\u00a0km sprint, in cui a Zakopane aveva vinto la medaglia di bronzo, a \u0160trbsk\u00e9 Pleso 2009, in Slovacchia; ha inoltre vinto gare in competizioni minori della FIS, quali la Coppa del Mondo B e l'Alpen Cup.\nStagioni 2010-2012.\nConvocato per i XXI Giochi olimpici invernali di , in Canada, vince la medaglia di bronzo nell'individuale dal trampolino normale, primo italiano ad aggiudicarsi una medaglia olimpica nella combinata nordica. Il 6 marzo successivo ha anche esordito nella Coppa del Mondo di salto con gli sci, piazzandosi decimo nella gara a squadre di Lahti.\nNel corso della stagione 2011-2012, il 16 dicembre 2011 a Seefeld in Tirol, \u00e8 stato protagonista assieme al compagno di squadra Lukas Runggaldier di un risultato storico: i due combinatisti hanno infatti ottenuto il primo podio azzurro nella staffetta. Il 13 gennaio 2012 ha marcato un altro primato, conquistando la prima vittoria di un italiano in Coppa del Mondo nella Gundersen di Chaux-Neuve, in Francia; il 14 e il 15 gennaio seguenti si \u00e8 ripetuto, realizzando una tripletta che mancava negli annali della Coppa dal 2002 (l'ultimo a realizzarla era stato il combinatista tedesco Bj\u00f6rn Kircheisen).\nStagioni 2013-2022.\nNelle stagioni seguenti non \u00e8 pi\u00f9 salito sul podio in Coppa del Mondo fino al 14 dicembre 2013 (3\u00ba con Samuel Costa nella sprint a squadre di Ramsau am Dachstein); ai Mondiali del 2013 ha ottenuto come migliori piazzamenti due settimi posti nella gara a squadre e nella sprint a squadre.\nAi XXII Giochi olimpici invernali di si \u00e8 classificato 4\u00ba nel trampolino normale, 18\u00ba nel trampolino lungo e 8\u00ba nella gara a squadre, mentre ai Mondiali di Falun 2015 ha vinto la medaglia d'argento nel trampolino normale, si \u00e8 classificato 4\u00ba nella gara a squadre dal trampolino normale, 5\u00ba nella sprint a squadre dal trampolino lungo e 25\u00ba nel trampolino lungo. Ai Mondiali di Lahti 2017 si \u00e8 classificato 19\u00ba nel trampolino normale, 20\u00ba nel trampolino lungo, 6\u00ba nella gara a squadre dal trampolino normale e 6\u00ba nella sprint a squadre dal trampolino lungo.\nAi XXIII Giochi olimpici invernali di si \u00e8 classificato 19\u00ba nel trampolino normale, 27\u00ba nel trampolino lungo e 8\u00ba nella gara a squadre; nella stagione successiva ai Mondiali di Seefeld in Tirol \u00e8 stato 13\u00ba nel trampolino normale, 22\u00ba nel trampolino lungo, 7\u00ba nella gara a squadre dal trampolino normale e 5\u00ba nella sprint a squadre dal trampolino lungo, mentre a quelli di Oberstdorf 2021 si \u00e8 classificato 25\u00ba nel trampolino normale e 7\u00ba nella gara a squadre. L'anno dopo ai XXIV Giochi olimpici invernali di si \u00e8 piazzato 32\u00ba nel trampolino normale, 33\u00ba nel trampolino lungo e 9\u00ba nella gara a squadre.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:IN = individuale GundersenLH = trampolino lungo"}
{"id": "2214141", "revid": "105033513", "url": "https://it.wikipedia.org/wiki?curid=2214141", "title": "Gran Premio del Canada 1970", "text": "Il Gran Premio del Canada 1970, \"X Canadian Grand Prix\" e undicesima gara del campionato di Formula 1 del 1970, si \u00e8 svolto il 20 settembre sul Circuito di Mont-Tremblant ed \u00e8 stato vinto da Jacky Ickx su Ferrari.\nLa gara segn\u00f2 il debutto della Tyrrell come costruttore, con alla guida Jackie Stewart. Il pilota scozzese conquist\u00f2 la pole position e condusse la gara fino al momento del suo ritiro. Grazie a questa vittoria, Jacky Ickx poteva ancora sperare di vincere l'iride a discapito del defunto Jochen Rindt. Inoltre, il team Ferrari ottenne il suo primo effettivo successo ad un Gran Premio del Canada, dato che nelle edizioni del 1963 e del 1964, entrambe vinte dall'ex ferrarista Pedro Rodr\u00edguez, non appartenevano a dei Campionati mondiali di Formula 1.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2214142", "revid": "1573940", "url": "https://it.wikipedia.org/wiki?curid=2214142", "title": "Sphodromantis", "text": "Sphodromantis \u00e8 un genere di mantidi diffuso in Africa, a volte considerato sinonimo del genere \"Hierodula\". Molte di queste specie sono conosciute con il nome comune di mantidi africane \nDescrizione.\nIl genere comprende specie di dimensioni medio-grandi, caratterizzate da una evidente robustezza e un voluminoso addome nelle femmine. Le tegmine presentano presso la linea costale un piccolo ovale bianco bordato di nero tipico anche di molte \"Hierodula\". Il capo \u00e8 molto sviluppato rispetto al corpo, reca due antenne lunghe e sottili nel maschio, pi\u00f9 corte nella femmina. Gli arti posteriori presentano coxe con il lato interno recante macchie circolari bianche presso il margine anteriore. Gli arti posteriori sono lunghi e sottili, con protarsi lunghi circa come il tarso. Il genere differisce da \"Hierodula\" per alcune caratteristiche morfologiche quali genitali maschili e conformazione del capo.\nDistribuzione e habitat.\nIl genere \u00e8 distribuito in tutti gli stati dell'Africa, eccetto il Madagascar, in Asia sud-occidentale (penisola arabica, basso caucaso, ecc...) e Europa meridionale (Spagna e Italia) con una sola specie.\n\u00c8 un genere prettamente termofilo, tipico di aree semi-aride, desertiche e di rado forestali.\nTassonomia.\nComprende le seguenti specie :"}
{"id": "2214143", "revid": "39479", "url": "https://it.wikipedia.org/wiki?curid=2214143", "title": "Cocoon Tower", "text": ""}
{"id": "2214145", "revid": "287204", "url": "https://it.wikipedia.org/wiki?curid=2214145", "title": "Promozione 1954-1955", "text": "Nella stagione 1954-1955, la Promozione era il quinto livello del calcio italiano, il primo livello regionale. Suddiviso in tanti gironi regionali, \u00e8 l'antesignano dell'attuale Eccellenza.\nPer ottenere la promozione in IV Serie non era sufficiente vincere il campionato. La Federazione, nel valutare i titoli sportivi ottenuti sul campo, avrebbe promosso alla categoria superiore le societ\u00e0 in possesso di un impianto sportivo delle misure utili stabilite per la partecipazione alla IV Serie e che avessero solidit\u00e0 economica tale da poter sostenere le spese della gestione di quel campionato nazionale.\nIl campionato era strutturato in vari gironi all'italiana su base regionale, gestiti dai Comitati Regionali di competenza. Le squadre che vincevano il proprio girone rientravano nel lotto delle squadre proposte all'ammissione alla categoria superiore anche se non si aggiudicavano il titolo di Campione Regionale di Promozione messo sempre in palio da ogni Lega Regionale anche nel caso i gironi fossero pi\u00f9 di uno.\nRegolamento.\nLe vincitrici di ognuno dei 32 gironi erano promosse in IV Serie. Per le retrocessioni la norma era solo indicativa: in genere scendevano le ultime quattro classificate, ma erano possibili aggiustamenti previsti o postumi.\nIn questa stagione a parit\u00e0 di punteggio non era prevista alcuna discriminante: le squadre a pari punti erano classificate a pari merito. In caso di assegnazione di un titolo sportivo era previsto uno spareggio in campo neutro."}
{"id": "2214151", "revid": "1410376", "url": "https://it.wikipedia.org/wiki?curid=2214151", "title": "Elio Lannutti", "text": "Biografia.\nNato ad Archi, in provincia di Chieti, \u00e8 residente a Montecchio, in provincia di Terni. Figlio di contadini della provincia di Chieti, incomincia precocemente a lavorare per contribuire alle entrate familiari. Poco tempo dopo emigra in Germania, dove lavora come operaio. Tornato in Italia, nel 1973 si trasferisce a Roma e nel 1977 si laurea in Sociologia con indirizzo economico presso l'Universit\u00e0 La Sapienza. Si trasferisce poi a Napoli dove \u00e8 assunto come impiegato presso il Banco di Roma: svolge tale professione per 15 anni, divenendo anche dirigente sindacale CGIL.\nNel 1987, insieme con altri operatori del settore bancario-assicurativo, fonda l'Adusbef (Associazione Difesa Utenti Servizi Bancari, Finanziari, Assicurativi), un'associazione indipendente di consumatori della quale \u00e8 stato presidente fin dalla fondazione.\nGiornalista pubblicista dal 1987, ha collaborato con importanti testate (tra le quali \"Il Messaggero\" (1986-1989) e \"la Repubblica-Affari &amp; Finanza\" (1988-1991), \"Avvenimenti\" (1987-1999) su temi bancari e finanziari, in particolare su quelli riguardanti la tutela dei diritti dei consumatori-utenti. Nel 1992 lascia l'impiego bancario per intraprendere la professione giornalistica con un contratto di praticantato nel settimanale \"Avvenimenti\", e nel 1997 diviene giornalista professionista.\n\u00c8 membro della Fondazione Italia USA e direttore responsabile di Teleambiente, emittente televisiva privata specializzata nelle tematiche ambientali.\n\u00c8 stato individuato da NewsGuard, azienda specializzata nel monitoraggio della disinformazione sul web, come uno dei \u201csuper-diffusori di disinformazione sul COVID 19 in Europa\u201d.\nAttivit\u00e0 politica.\nNel 2001 si candida alle elezioni politiche con l'Italia dei Valori, senza essere eletto, per poi rompere con Antonio Di Pietro.\nNel 2006 si candida alla Camera dei deputati come indipendente nelle liste abruzzesi della Federazione dei Verdi, senza essere eletto. A ottobre dello stesso anno diventa presidente del Comitato Emas-Ecolabel per il triennio 2006-2009. Da dicembre 2007 al 2008 \u00e8 componente del comitato Fondi Dormienti delle banche.\nAl Senato con IdV.\nNel 2008 viene candidato al Senato come capolista dell'Italia dei Valori in Veneto: eletto, diventa membro della 6\u00aa Commissione permanente (Finanze e Tesoro), della Commissione parlamentare per il controllo sull'attivit\u00e0 degli enti gestori di forme obbligatorie di previdenza e assistenza sociale (Enti Gestori), della Commissione Speciale per il controllo dei prezzi, e della delegazione NATO. Si impegna, in particolare, per l'approvazione della legge che regola la class action. L'attivit\u00e0 parlamentare di Lannutti \u00e8 stata da lui stesso raccolta in saggi editi a novembre 2008, luglio 2009 e febbraio 2010.\nNel corso del 2011 diventa critico nei confronti della linea politica espressa dal leader IdV Antonio Di Pietro, in particolare verso gli attacchi al capo dello Stato Giorgio Napolitano, (\"di certo non mi ricandider\u00f2 con Di Pietro\", dichiara a \"L'Espresso\" nel novembre del 2012), e a dicembre 2012 lascia il gruppo parlamentare dell'IdV per iscriversi al gruppo misto per la componente Unione Democratica Consumatori. Resta a palazzo Madama fino al marzo 2013.\nNel M5S.\nIl 3 aprile 2014 si iscrive al Movimento 5 Stelle, da lui definito come \"la speranza di questo paese\". \nAlle elezioni politiche del 2018 si candida al Senato della Repubblica, nel Lazio, come capolista del Movimento 5 Stelle (collegio plurinominale Lazio-2). Eletto, entra a far parte della commissione finanze, e della commissione antimafia.\nIl 17 febbraio 2021 \u00e8 uno dei 15 senatori del M5S a votare contro la fiducia al Governo Draghi. Il giorno dopo il capo politico del M5S, Vito Crimi, annuncia l'espulsione di tutti i 15 senatori che non hanno votato la fiducia al governo.\nIl ritorno in IdV.\nIl 1\u00ba luglio 2021 aderisce insieme a Piera Aiello ed Elisabetta Trenta, anche loro fuoriuscite dal M5S, all'Italia dei Valori, tornando quindi dopo nove anni nel partito con cui aveva iniziato la propria carriera politica.\nControversie.\nTeorie cospirazioniste.\n Il senatore, in pi\u00f9 occasioni, ha espresso posizioni con le quali ha mostrato di dare credito a teorie del complotto tradizionalmente condivise in ambito razzista, antimassonico ed antisemita.\nIl 23 giugno 2018 pubblica sul suo profilo Twitter un tweet in cui confida nell'affondamento delle navi delle ONG finanziate da George Soros \"ed altri ideologhi della sostituzione etnica\". Il 15 luglio dello stesso anno pubblica un altro tweet nel quale illustra la Teoria del complotto sul piano Kalergi, un fantomatico piano di invasione dell\u2019Europa da parte delle popolazioni asiatiche e africane.\nIl 21 gennaio 2019 pubblica un post su Facebook e Twitter nel quale sostiene che il sistema bancario internazionale sarebbe controllato dal \"Gruppo dei Savi di Sion\", facendo espresso riferimento ai \"Protocolli dei Savi di Sion\", che, in realt\u00e0, \u00e8 un documento falso che fu diffuso intenzionalmente nell'Impero russo, all'inizio del XX secolo, con l'obiettivo esplicito di suscitare odio razziale verso la popolazione ebraica ivi residente. Dietro la stesura del testo (da lui definito un manifesto) ci sarebbe, secondo Lannutti, il banchiere ebreo Mayer Amschel Rothschild in combutta con i \"Savi di Sion\". Il post, ripreso dai telegiornali e dai giornali nazionali, suscita da pi\u00f9 fronti aspre critiche per l'antisemitismo e il sostegno a teorie del complotto la cui falsit\u00e0 \u00e8 stata inequivocabilmente dimostrata dagli storici. Il giorno successivo Luigi Di Maio, capo politico del Movimento 5 Stelle, ha commentato con una presa di distanza dall'affermazione del senatore, pur senza chiederne le dimissioni o minacciarne l'espulsione: \"Come vicepresidente del Consiglio e come capo politico del M5S prendo le distanze, e con me tutto il Movimento, dalle considerazioni del Senatore Elio Lannutti\".\nIl 23 gennaio 2019 Ruth Dureghello, presidente della Comunit\u00e0 Ebraica di Roma, ha dichiarato al \"Corriere della Sera\" l'intenzione di presentare denuncia contro Lannutti per istigazione all'odio razziale. Nella stessa intervista Dureghello ha chiesto al Movimento 5 Stelle l'espulsione del senatore. Dall'11 febbraio 2019 Elio Lannutti risulta indagato dalla Procura della Repubblica di Roma per il reato di diffamazione aggravata dall'odio razziale.. \nil 5 febbraio 2020, per\u00f2, il pubblico ministero Erminio D'Amelio chiede l'archiviazione del procedimento in quanto le \u201ccondivisioni dei \"post\"\u201d risulterebbero coperte dalla causa di non punibilit\u00e0 espressa dall'art. 68 della Costituzione. Secondariamente, e senza subordine alcuno dalla superiore eccezione, quell\u2019ufficio ha ritenuto la non sussistenza del reato ipotizzato, difettando gli estremi soggettivi ed oggettivi previsti dalla norma invocata a carico dell\u2019interrogante e che la sua condotta, invece e pi\u00f9 realisticamente, \u00e8 espressione del diritto di critica, critica che \u00e8 pi\u00f9 aspra rispetto alla cronaca. Nel caso in esame, i \u201cparametri guida\u201d risultano rispettati con la conseguenza che non pu\u00f2 ritenersi diffamatorio il contenuto di quanto pubblicato e condiviso sui \"post\". A tale proposito (ha sottolineato la Procura di Roma) si evidenzia come le espressioni utilizzate risultano prive di espressioni offensive, non risolvendosi in alcun modo in un attacco personale e gratuito. Proprio nel solco di quanto finora delineato, per la Procura la condotta dell\u2019interrogante \u00absi inquadra nel diritto di \u201ccritica\u201d\u00bb. Per queste argomentazioni e considerato che \u201cnon sarebbe fondatamente sostenibile l'accusa in giudizio\u201d e quindi \u201cpervenire con certezza a una sentenza di condanna\u201d proprio per l'\u201dinsussistenza degli elementi oggettivi e soggettivi del reato ipotizzato\u201d, Per tali argomentazioni la Procura di Roma ha chiesto al \u201cgiudice delle indagini preliminari l'archiviazione del procedimento, stante l\u2019infondatezza del reato\u201d. Il 15 luglio 2021, accogliendo la richiesta del Pm, il Gip di Roma Monica Ciancio ha archiviato il procedimento nei confronti di Lannutti.\nVaccini e case farmaceutiche.\nIl 29 novembre 2014 scrive, assieme al presidente di Federconsumatori Rosario Trefiletti, una nota nella quale chiede di chiarire 11 casi di morti sospette dopo la somministrazione del vaccino antinfluenzale, asserendo che \"Non \u00e8 la prima volta che le aziende farmaceutiche, aduse a pagare ed a corrompere per realizzare disegni criminosi sulla pelle degli ammalati, riescono a trovare sponde istituzionali, come nel caso del farmaco Avastin che ha visto coinvolta l\u2019Aifa, per realizzare i propri profitti\". Nel 2017 lascia la presidenza dell'Adusbef, per divenirne presidente onorario.\nIl 23 ottobre 2017 sul suo profilo Twitter ha dichiarato che il medico Roberto Burioni, strenuo difensore delle vaccinazioni, sarebbe iscritto alla comunione massonica del Grande Oriente d'Italia, notizia non confermata.\nIl 27 gennaio 2018, durante una puntata di \"Otto e mezzo\" su LA7, ha dichiarato riguardo all'obbligo vaccinale in Italia, pur non ritenendosi \"antivaccinista\", che \"quando c\u2019\u00e8 l\u2019obbligo di fare determinate cose, quegli obblighi coincidono con gli interessi guarda caso delle societ\u00e0 farmaceutiche che guarda caso finanziano alcuni partiti\".\nDichiarazioni su Sergio Mattarella.\nIl 31 dicembre 2018 suscita polemiche un suo tweet nel quale definisce il Presidente della Repubblica Sergio Mattarella \u201cPadrino dell\u2019anno\u201d.\nPresidenza Commissione Parlamentare sulle banche.\nNel dicembre 2019 il Senatore \u00e8 al centro di aspre polemiche per la sua candidatura alla presidenza della Commissione parlamentare sulle banche, dopo lo scandalo relativo alla crisi e commissariamento della Banca Popolare di Bari, dove il figlio \u00e8 stato assunto.\nCOVID-19.\nIl 17 marzo 2020, poco dopo lo scoppio in Italia della pandemia da SARS-CoV-2, suscita polemiche una sua dichiarazione su Twitter, nella quale sostiene che il farmaco \"Arbidol\" sarebbe in grado di curare la polmonite causata dal virus, chiedendosi per quale motivo il farmaco non sia venduto in Italia. La notizia viene tuttavia smentita ampiamente dalla comunit\u00e0 scientifica: il farmaco, infatti, non solo non ha efficacia contro il virus, ma non \u00e8 nemmeno mai stato autorizzato alla vendita sia dalla Food and Drug Administration sia dall'Agenzia europea per i medicinali."}
{"id": "2214156", "revid": "152584", "url": "https://it.wikipedia.org/wiki?curid=2214156", "title": "Sofia di Wittelsbach", "text": ""}
{"id": "2214157", "revid": "322321", "url": "https://it.wikipedia.org/wiki?curid=2214157", "title": "Presa diretta (programma televisivo)", "text": "Presa diretta \u00e8 un programma televisivo di approfondimento giornalistico, in onda su Rai 3 in prima serata dal 1\u00ba febbraio 2009.\nIl programma \u00e8 stato trasmesso di domenica fino al marzo 2013, per poi essere spostato al luned\u00ec dal settembre successivo. Nell'undicesima edizione \u00e8 tornato in onda la domenica, per poi essere nuovamente spostato al luned\u00ec con l'inizio della quindicesima edizione, per poi essere spostato al sabato dalla sesta puntata della diciottesima edizione. Successivamente si stabilisce nella giornata del luned\u00ec.\nDalla settima puntata della ventiduesima edizione viene spostato al venerd\u00ec.\nIl programma.\nAnalogamente a quanto avviene per la trasmissione \"Report\", il programma \u00e8 composto da varie inchieste giornalistiche, girate e interpretate in posti e situazioni anche estremamente differenti, ma sempre contestuali all'argomento trattato. La sua caratteristica principe \u00e8 la visione di un particolare fenomeno (ad esempio l'immigrazione, o il lavoro) da svariati punti di vista cos\u00ec da avere una panoramica pi\u00f9 ampia rispetto alla panoramica normalmente proposta dal servizio radiotelevisivo e dai servizi di informazione ad essi correlati.\nCrediti.\nIl programma \u00e8 realizzato dalla Direzione di Produzione TV della Rai CPTV di Roma. \u00c8 ideato da Riccardo Iacona e Maria Cristina De Ritis, con la regia di Andrea Bevilacqua. I contributi in lingua non italiana vengono proposti al pubblico gi\u00e0 tradotti, con un cast di voci italiane di alcuni tra i pi\u00f9 importanti attori doppiatori italiani, che per\u00f2 sinora non sono mai stati ufficialmente accreditati. A partire dall'edizione 2020-21, la regia \u00e8 di Max Di Nicola. "}
{"id": "2214162", "revid": "636928", "url": "https://it.wikipedia.org/wiki?curid=2214162", "title": "Trissino (famiglia)", "text": "La famiglia Trissino (pronuncia \"Tr\u00ecssino\", ) \u00e8 un'antica casata nobiliare del territorio vicentino. Di presunta origine germanica, la famiglia ricevette l'investitura feudale da parte sia del Sacro Romano Impero sia della Chiesa venendo insigniti del titolo di conte tra il X e l'XI secolo; i suoi domini comprendevano l'omonimo paese di Trissino, nell'attuale provincia di Vicenza, e i borghi vicini, come Valdagno, Cornedo Vicentino, Castelgomberto e Sarego, tanto che la Valle dell'Agno fu nota per diversi secoli come la Valle di Trissino.\nI Trissino divennero influenti gi\u00e0 attorno all'anno 1000 e per tutta la durata delle lotte tra Guelfi e Ghibellini, erigendo diversi castelli nella Valle di Trissino, per poi essere considerati in epoca rinascimentale una delle famiglie pi\u00f9 in vista della citt\u00e0 di Vicenza. Da essi si gener\u00f2 il ramo collaterale dei conti Trissino da Lodi, blasonata famiglia radicata tra Milano e Piacenza, che ebbe uno sviluppo storico del tutto autonomo.\nL'esponente pi\u00f9 celebre della dinastia fu l'umanista Gian Giorgio Trissino dal Vello d'Oro, noto per essere stato il pi\u00f9 illustre intellettuale vicentino del Cinquecento e il mentore di Andrea Palladio.\nLa famiglia \u00e8 ancora fiorente a Milano e nel comune di Gaiole in Chianti col ramo primogenito dei \"Trissino dal Vello d'Oro\", i cui ultimi nati rappresentano la quarantacinquesima generazione della stirpe, e tra Vicenza e il paese di Trissino col ramo cadetto dei \"Trissino di Paninsacco\".\nStoria.\nOrigini.\nLe origini della famiglia Trissino si perdono nell'Alto Medioevo. Diversi storici e studiosi tra il XVII e il XIX secolo hanno delineato varie possibili ipotesi, basandosi anche sull'interpretazione dei numerosi documenti conservati dai Trissino stessi. Bernardo Morsolin nella monografia su Gian Giorgio Trissino ne riprende alcune, ossia che i primi Trissino appartenessero ai \"Drepsinates\" (cio\u00e8 gli antichi abitanti della zona) o fossero arrivati coi Cimbri ai tempi delle invasioni barbariche; nel successivo saggio \"Trissino ricordi storici\" del 1881 concorda per\u00f2 con le affermazioni di Giambattista Pagliarino, secondo il quale discesero dalla Germania intorno al secolo XI (\"\"con l'uno o l'altro degl'Imperatori della Casa di Franconia\") e costruirono l'antico castello di Trissino, che poi diede il nome al borgo e a tutta la valle. Lo storico Gaetano Macc\u00e0 nel saggio riguardo all'esistenza di un'antica zecca a Vicenza ricostruisce le vicende di Nicol\u00f2 Trissino, figlio di Paolo, che nel 1013 venne eletto Governatore di Vicenza e confermato nella carica dall'Imperatore Enrico II il Santo con l'autorit\u00e0 di battere moneta recante lo stemma della propria famiglia, privilegio poi ulteriormente concesso anche da Corrado II il Salico.\nLa narrazione tradizionale vuole invece che i Trissino discendano da un eroe leggendario, Achille figlio di Alcasto, che viveva nella citt\u00e0 di Trezene nel Peloponneso, il quale all'et\u00e0 di diciotto anni avrebbe seguito in Italia il generale Belisario in occasione della guerra gotica. Al termine del combattimento, Achille si sarebbe stabilito nella valle di Trissino, che avrebbe ricevuto questo nome proprio in ricordo di Trezene, ponendo cos\u00ec le basi della famiglia. Gian Giorgio Trissino inser\u00ec le vicende di questi personaggi nel poema \"L'Italia liberata dai Goti\" del 1547, ambientato appunto ai tempi della guerra gotica. Nel 1624 Paolo Beni ricostru\u00ec la discendenza della famiglia nel suo \"Trattato dell'origine et fatti illustri della famiglia Trissina\", nel quale riport\u00f2 il testo di un antico documento che ne ripercorre tutta la storia, partendo appunto da Achille. La tesi dell'origine greca \u00e8 ripresa da Giovanni Pietro Romani in \"Corona della nobilt\u00e0 d'Italia\", dove ritiene comprovata la narrazione di Paolo Beni grazie al ritrovamento di alcune monete tra le rovine di un'antica casa a Castelvecchio di Valdagno, che ritraevano personaggi in antiche vesti greche e la dicitura \"dei Nobili di Trezeno\". L'elencazione della discendenza tradizionale dei primi Trissino si ritrova ancora nel manoscritto di Parmenione Trissino del XVIII secolo, conservato tra le carte del cosiddetto \"Archivio Trissino\" \u2013 deposito Trissino dal Vello d'Oro del 1919\u00a0\u2013 presso la Biblioteca Civica Bertoliana di Vicenza.\nI personaggi pi\u00f9 rappresentativi della discendenza tradizionale sono:\nMedioevo.\nIl primo membro della famiglia di cui si abbia evidenza storica tramite fonti primarie fu Olderico (Olderico III secondo la storiografia familiare redatta da Parmenione Trissino) figlio di Uguccione. \u00c8 documentato infatti che Olderico fosse tra i nobili vicentini che ricevettero il giuramento di fedelt\u00e0 da parte del Comune di Bassano nel 1175. Secondo uno studio che analizza il veloce progredire dell'attivit\u00e0 economica nella seconda met\u00e0 del XII secolo per impulso dei Trissino, si ipotizza che Olderico possa essere il fondatore del villaggio che oggi \u00e8 la citt\u00e0 di Valdagno.\nA giudicare dai documenti pi\u00f9 antichi oggi disponibili sembra che il potere nella Valle dell'Agno attorno all'anno 1000 fosse gestito solo da enti ecclesiastici, come la curia vescovile vicentina e i monasteri veronesi di San Zeno e di Santa Maria in Organo. L'abilit\u00e0 dei Trissino \u00e8 stata verosimilmente quella di sapersi destreggiare tra i poteri forti (Impero e Chiesa) in modo da accrescere il proprio. Gi\u00e0 nel sec XI \u00e8 plausibile che facessero parte della \"curia vassallorum\" vicentina: \u00e8 del 1219 la pi\u00f9 antica investitura vescovile ricevuta dai Trissino di cui resti memoria scritta, nella quale si fa riferimento a un'altra precedente, probabilmente concessa dal vescovo Pistore a Olderico nella seconda met\u00e0 del XII secolo. Le investiture feudali comprendevano ampi diritti e giurisdizioni, come la riscossione delle decime, l'amministrazione della giustizia, la nomina del decano, il diritto di pascolo. Il fatto che Grifolino figlio di Olderico sia citato nel \"Decreto Edilizio\" del 1208, riportato da Giovanni da Schio, come proprietario della \"turris domus grandis\" nei pressi del Duomo di Vicenza (la medesima area dove venne edificato il Palazzo Trissino al Duomo tre secoli pi\u00f9 tardi), pu\u00f2 essere un'ulteriore testimonianza degli stretti rapporti, anche politici, tra i Trissino e la curia vescovile.\nOlderico spos\u00f2 la veronese Chiara di San Bonifacio, esponente di una delle principali famiglie di quella citt\u00e0, a testimonianza dei buoni rapporti tessuti dai Trissino anche coi rappresentanti dei poteri imperiali (a quel tempo Verona era capoluogo della marca, suddivisione del Sacro Romano Impero, che comprendeva tutto il Triveneto).\nDa Chiara, Olderico ebbe otto figli, quattro dei quali considerati capostipiti o \"colonnelli\" dei rispettivi rami:\nGli ultimi due presero parte alla vita politica vicentina in modo del tutto marginale: i Castelmaggiore si estinsero coi quattro figli di Corrado (XIII secolo), mentre si conoscono le vicende dei Della Pietra solo fino al XV secolo (con Bugamante, Giacomo e Pierantonio figli di Giacomo di Ammirato).\nA questi rami della famiglia sono stati riferiti i castelli presenti nell'area di Trissino nei secoli XI-XIII, ossia:\nAltri castelli medievali eretti nella Valle dell'Agno e riferibili ai Trissino sono:\nNessuno di questi castelli ha superato indenne il XIV secolo.\nFino al secolo XIII le prerogative signorili dei Trissino arrivavano al dominio assoluto del territorio, esercitando il potere su cose e persone e riuscendo a organizzare i propri feudi quasi come un piccolo Stato autonomo, grazie anche alla creazione di un proprio esercito e ai diritti feudali che coprivano tutti i principali aspetti della vita degli abitanti: l'acqua, i mulini, il pascolo, il mercato. Tuttavia, i beni descritti nel testamento di Olderico del 1212 vennero divisi solo tra i due principali \"colonnelli\" della famiglia: Miglioranza, di fede ghibellina, e Paninsacco, di parte guelfa. Infatti, i Trissino del Medioevo, trovandosi a gestire un cospicuo insieme di terre, castelli, campi, boschi, diritti di decima, ecc., si accordarono sul godimento comune tra i vari rami della famiglia, per meglio preservarne l'entit\u00e0: ad esempio, nel 1343 si contavano sedici capifamiglia (\"consortes\") Trissino solidali nel godimento di un medesimo feudo vescovile. Al fine della conservazione del patrimonio, il sentimento di unica stirpe (\"domus et progenies\") veniva anteposto alle discordie personali o agli schieramenti politici: infatti, malgrado fossero avversari, parteggiando rispettivamente per Guelfi e Ghibellini, i fratelli Paninsacco e Miglioranza Trissino il 21 dicembre 1224 sottoscrissero un patto, vincolante anche per i loro figli e successori, secondo il quale tutti i luoghi atti all'erezione di fortezze, le decime e altri diritti feudali erano di possesso e godimento comune ai due \"colonnelli\".\nCon lo sfondo storico delle vicende che videro nel Duecento il dominio su Vicenza dei Guelfi padovani e poi, tra il 1312 e il 1387, quello dei Ghibellini veronesi con la parabola della potente famiglia degli Ezzelini e il successivo affermarsi dei Della Scala, Miglioranza e Paninsacco e le rispettive famiglie non risparmiarono di combattersi, alleandosi alle diverse fazioni in lotta. Nel 1230 Panisacco Trissino si ribell\u00f2 al bando del podest\u00e0 di Vicenza e si asserragli\u00f2 nel suo castello, cos\u00ec l\u2019anno successivo l\u2019esercito del Comune espugn\u00f2 la fortezza e Panisacco venne privato dei suoi beni. Pi\u00f9 tardi tocc\u00f2 al ramo Miglioranza, quando nel 1236 vennero banditi dalla citt\u00e0 e le loro case-torri cittadine furono saccheggiate.\nNel 1262 scoppi\u00f2 la cosiddetta Guerra di Valdagno, nel corso della quale il giovane Miglioranza Trissino vide espugnato il suo castello per essere bandito e costretto a ritirarsi a Verona presso il monastero di Santa Maria in Organo, dove nel 1260 era morto suo padre Miglioranza il vecchio, anch'egli esiliato. In seguito, nel corso della lotta contro i Paninsacco, nel 1291 anche Enrico Trissino Miglioranza venne sconfitto e decapitato e la guerra si concluse, ma agli albori del Trecento, con la dominazione scaligera Morando Trissino Paninsacco fu a sua volta sconfitto dai Ghibellini di Verona e privato del suo feudo.\nNel contempo, Manfredo vescovo di Vicenza nel 1231 conferm\u00f2 i Trissino signori delle loro terre, in forza di un precedente privilegio papale concesso da Urbano III. Inoltre, con un diploma del 4 aprile 1236 Federico II di Svevia, non solo riconferm\u00f2 ai Trissino i loro titoli, ma concesse loro anche l'uso dell'aquila bicipite imperiale nello stemma di famiglia, a riconoscimento della loro lealt\u00e0 all'Impero nelle vicende di quel tempo.\nLe guerre e le diverse alleanze alla fine non minarono il dominio dei Trissino nella loro valle, pur venendo essi a trasformarsi in aristocratici cittadini. La pi\u00f9 importante eccezione avvenne durante la breve dominazione viscontea sul finire del XIV secolo, a causa della quale i Trissino (e tra loro un Gian Giorgio, nonno del celebre Gian Giorgio Trissino) dovettero riconquistarsi le terre, combattendo gli occupanti guidati dal condottiero Niccol\u00f2 Piccinino.\nDal punto di vista sociale, malgrado il ripetersi di queste concessioni feudali, gi\u00e0 dalla fine del XIII secolo le nascenti autonomie comunali delle comunit\u00e0 rurali incominciarono a limitare il potere assoluto dei signori. Valdagno, Cornedo, Trissino\u00a0\u2013 come la stessa Vicenza\u00a0\u2013 si diedero forme di governo locale che riuscirono a trattare sempre pi\u00f9 alla pari coi \"consortes\" Trissino nel regolare i diritti di gestione del territorio, tipicamente coltivazione e pascolo. Il fenomeno era quantomai compiuto un secolo pi\u00f9 tardi, dopo le rovinose conseguenze in tutto territorio vicentino delle continue guerre (con Verona e Padova prima e poi contro i Visconti signori di Milano) nonch\u00e9 delle pestilenze e carestie di fine XIV secolo.\nDal Rinascimento alla fine del XVIII secolo.\nDal Paninsacco Trissino vissuto nel XIII secolo deriva il ramo Trissino Paninsacco, i cui discendenti ancora oggi abitano l'omonima villa nel Comune di Trissino\u00a0\u2013 uno dei pochi casi in Veneto in cui dopo tanti secoli non c'\u00e8 stato cambio di propriet\u00e0 di una residenza nobiliare.\nIl fratello maggiore Miglioranza, che spos\u00f2 Anna Porto e poi Caterina Vivaro, \u00e8 invece l'antenato comune di altri rami Trissino che si sono sviluppati nei secoli successivi, ossia:\nIn base ai documenti presenti nell'Archivio Trissino dal Vello d'Oro presso la Biblioteca Civica Bertoliana, \u00e8 possibile ricostruire la seguente linea genealogica:\nSolo i discendenti di Gian Giorgio Trissino dal Vello d'Oro hanno utilizzato il cognome completo di predicato, mentre i personaggi degli altri rami di casa Trissino si sono sempre firmati col semplice cognome senza alcun appellativo, rendendo a volte difficoltosa l'individuazione corretta dei legami familiari quando i nomi di battesimo si ripetono nei diversi rami.\nIl 28 aprile 1404 la citt\u00e0 di Vicenza si diede spontaneamente alla Serenissima Repubblica di Venezia e il 3 settembre 1406 il Doge Michele Steno conferm\u00f2 i Trissino nel titolo di conti e cavalieri e signori delle terre della Valle di Trissino e dei feudi nel frattempo aggiuntisi, anche se le propriet\u00e0 terriere, le decime e giurisdizioni minori dovettero essere riacquistate.\nSviluppo economico.\nL'ingresso nel cosiddetto \"Stato da Tera\" port\u00f2 un periodo di relativa pace e prosperit\u00e0 ai territori dell'entroterra veneto soggetti alla Serenissima, che dur\u00f2 gran parte del sec XV, fino ai fatti legati alla Lega di Cambrai. Ci\u00f2, unito alla grande disponibilit\u00e0 di terre e di risorse, spinse i Trissino a innovare le attivit\u00e0 agrarie, allora concentrate sulla coltivazione cerealicola, per esempio estendendo il prato irriguo, allargando le vigne sui fianchi delle colline e spingendo l\u2019allevamento di ovini sfruttando anche l'alpeggio. Inoltre, altre attivit\u00e0 si svilupparono nelle campagne di tutta la Valle di Trissino, come segherie per la lavorazione del legno, l'estrazione mineraria e la lavorazione del ferro, la realizzazione di macine da mulino, la lavorazione della lana e, a partire dal '500, l'attivit\u00e0 serica presso la Villa della Colombara a Trissino.\nIl rinascimento economico e culturale che ne segu\u00ec contribu\u00ec al completamento della trasformazione delle famiglie feudali, come i Trissino, da \"signori\", che esercitavano tutto o gran parte del potere, a \"patrizi\", ossia proprietari terrieri i cui diritti erano ormai quasi esclusivamente di natura economica. Il Rinascimento vide quindi i Trissino occupati a conservare le posizioni di privilegio assunte (molti membri dei vari rami della famiglia furono \"Giudici del Collegio\" fra il XVI e il XVIII secolo).\nIn quel tempo ci si poneva il problema di preservare tale cospicuo patrimonio, tramandandolo di generazione in generazione, anche tramite matrimoni tra cugini, pur di mantenerlo all'interno della famiglia. A tale scopo venne fatto frequente uso anche dell'istituto del fedecommesso: nel testamento veniva gi\u00e0 prevista la successiva devoluzione del patrimonio, qualora l'erede del testante non avesse avuto discendenza, favorendo di norma un altro ramo della famiglia.\nEdifici civili e religiosi.\nNumerosi furono gli edifici, ville in campagna e palazzi in citt\u00e0, che dovevano riflettere potere e ricchezza: Palazzo Trissino al Duomo (sec XVI) e Palazzo Trissino Baston (sec XVII), entrambi opera di Vincenzo Scamozzi; le due Ville Trissino a Cornedo Vicentino; Villa Trissino a Castelgomberto (sec XV); Villa Trissino a Vicenza (sec XVI), dove l'umanista Gian Giorgio Trissino conobbe il giovane Andrea Palladio; Villa Trissino Paninsacco a Trissino (sec XVI); l'incompiuta palladiana Villa Trissino a Meledo di Sarego (sec XVI); in epoca pi\u00f9 recente, Villa Trissino a Montecchio Precalcino (sec XVII) e Villa Trissino a Sandrigo (sec XVII-XVIII). I Trissino furono tra le famiglie patrizie vicentine che pi\u00f9 coltivarono le arti: in questo ambito l'apice venne raggiunto con il rapporto tra il Gian Giorgio Trissino e Andrea Palladio.\nOltre a ci\u00f2, numerosi furono gli interventi presso edifici religiosi. Il pi\u00f9 antico che si ricordi \u00e8 la chiesetta di Santa Maria in Paninsacco costruita nel 1212 per opera di Paninsacco Trissino, come appendice del suo castello valdagnese. Pi\u00f9 tardi, nel marzo del 1380 Niccol\u00f2 Trissino il Grande inaugur\u00f2 la nuova chiesa parrocchiale di Valdagno, dedicata a San Clemente, la cui cappella della Concezione era dedicata alla famiglia e che fino al 1797 ospitava la sua arca sepolcrale decorata da una statua equestre.\nNelle chiese parrocchiali di ogni paese vi era sempre una cappella riservata ai Trissino, o quanto meno un altare, mentre nelle campagne erano distribuiti cappelle e oratori presso cui diversi membri della famiglia decidevano di farsi inumare alla propria morte. Un esempio \u00e8 l'oratorio di Santa Maria Assunta a Sandrigo, eretto nel 1610 nella piazza principale del paese (oggi piazza Garibaldi) dal canonico Serrano di Alvise Trissino da Sandrigo, come cappella di famiglia. Venne restaurato nel 1843, a cura del conte Gian Giorgio Trissino dal Vello d'Oro, dall'architetto Antonio Caregaro Negrin nelle attuali forme gotiche, utilizzando presumibilmente anche materiali provenienti dalla villa di Cricoli, come le colonne del protiro esterno.\nAltrettanto cospicua era la presenza dei Trissino all'interno della Cattedrale di Vicenza, con targhe e sepolcri, oggi quasi del tutto scomparsa in seguito ai bombardamenti della seconda guerra mondiale. Gaspare Trissino, padre di Gian Giorgio, nel proprio testamento del 1483 donava fondi per l'abbellimento della sacrestia e dell'adiacente cappella sul lato sinistro di questa chiesa. Altre significative testimonianze in citt\u00e0 sono nella piccola chiesa dei Santi Filippo e Giacomo presso contr\u00e0 Riale (oggi inglobata nella Bertoliana), nella chiesa di San Giuliano, nella chiesa di Santa Corona e in San Lorenzo, la chiesa prediletta dai Trissino dal Vello d'Oro.\nUomini d'armi.\nIl coinvolgimento dei Trissino in fatti d'armi di rilevanza storica \u00e8 stata coerente con l'evolversi della situazione politica ed economica dei tempi, a partire dal leggendario fondatore della dinastia, il greco Achille figlio di Alcasto, che sarebbe venuto in Italia proprio per combattere nella guerra gotica (sec VI) al seguito del generale Belisario.\nI primi Trissino la cui presenza in episodi bellici \u00e8 storicamente accertata si ritrovano al tempo delle guerre tra Guelfi e Ghibellini, che tra il XII e il XIV secolo hanno caratterizzato la storia di molti Comuni italiani nella definizione delle lotte di potere territoriale: diversi personaggi di casa Trissino, a partire dai fratelli Miglioranza e Paninsacco e gran parte dei loro figli e nipoti, vi hanno preso parte in maniera attiva soprattutto per affermare e mantenere il proprio potere a Vicenza e nei loro territori di riferimento, nei confronti sia delle nascenti autorit\u00e0 locali, sia delle altre famiglie signorili.\nNel XV secolo, grazie al periodo di pace e ripresa economica succedutosi al ridimensionamento delle mire dei duchi di Milano e all'ingresso di Vicenza nella Repubblica di Venezia (1404), i Trissino si sono occupati pi\u00f9 dello sviluppo delle attivit\u00e0 produttive nei loro territori che di guerreggiare.\nDi questo periodo ricordiamo quel Gian Giorgio che riconquist\u00f2 il proprio feudo nella valle di Trissino, invaso da Niccol\u00f2 Piccinino per conto dei Visconti, e suo figlio Gaspare (1448-1487), anch'esso uomo d'armi e colonnello al servizio della Serenissima Repubblica. Essi erano rispettivamente il nonno e il padre del letterato Gian Giorgio Trissino dal Vello d'Oro.\nNel XVI secolo ritroviamo la vicenda di Leonardo Trissino (1467-1511), figlio di Bartolomeo, che, fuggendo da Vicenza perch\u00e9 incolpato di un omicidio, venne a contatto con la corte dell'imperatore Massimiliano I, in nome del quale, nell'ambito delle manovre militari legate alle vicende della Lega di Cambrai, con una piccola armata personale nel 1509 occup\u00f2 Schio, Vicenza, Treviso e Padova. Sconfitto con uno stratagemma dall'esercito del doge, la sua avventura si concluse nel giro di pochi mesi e mor\u00ec in carcere a Venezia.\nSignificativa fu invece la partecipazione alla battaglia di Lepanto di Giacomo Trissino (1541-1571) figlio di Conte, al comando di una delle due galee sovvenzionate dalla citt\u00e0 di Vicenza, \"L'Uomo Marino\": le navi venete furono le prime dello schieramento cristiano ad avventarsi sulla flotta turca, dando subito a quell'epica battaglia la direzione che tutti conosciamo e nella quale Giacomo, come tanti altri Veneziani, sacrific\u00f2 la propria vita.\n\u00c8 nel corso della Guerra degli ottant'anni (secoli XVI-XVII) che si rivedono diversi Trissino, soprattutto figli cadetti, tra i capitani di ventura al servizio dell'Imperatore cattolico contro i ribelli protestanti delle Province Unite olandesi.\nIl primo che ricordiamo \u00e8 Marcantonio Trissino dal Vello d'Oro (1564-1604) figlio secondogenito di Ciro, bandito da Vicenza per aver accoltellato nel 1583 Giulio Cesare Trissino, il presunto omicida del padre. Tale episodio si inserisce nella faida generatasi tra alcuni rami della famiglia dopo che Gian Giorgio Trissino nomin\u00f2 erede universale il figlio di secondo letto, Ciro, a scapito del primogenito, l'arciprete Giulio. Per le sue capacit\u00e0 Marcantonio venne nominato Consigliere militare e Soprintendente alle fortezze delle Fiandre dal governatore dei Paesi Bassi spagnoli, l'arciduca Alberto VII d'Asburgo. Mor\u00ec eroicamente il 17 agosto 1604 durante l'assedio di Ostenda.\nAnche Attila, secondogenito di Giovan Battista e fratello minore di Galeazzo il committente di Palazzo Trissino al Corso, era al servizio degli Asburgo per i quali combatt\u00e9 aspramente in Belgio nell'ambito dei conflitti per l'indipendenza delle Province Unite, di fede protestante, contro il governo cattolico spagnolo. Mor\u00ec nel 1606 e la sua salma fu trasportata fino a Vicenza per la sepoltura nella cappella di famiglia.\nInfine ricordiamo i fratelli Alessandro e Francesco Trissino, figli di Francesco di Antonio, entrambi capitani nell'esercito asburgico e sepolti nel 1689 nella chiesetta di S. Giacomo a Vicenza.\nTra sante e venerabili.\nContrariamente alla maggior parte delle famiglie aristocratiche, tra i Trissino non si annoverano grandi uomini di chiesa, mentre si possono citare alcune donne, fatto singolare in una potente dinastia lunga oltre un millennio. E, altro fatto curioso, tutto ruota attorno alla piccola chiesa dei Santi Filippo e Giacomo a Vicenza.\nInfatti tra i maschi, oltre a Giulio (1504\u00a0\u2013 1576), primogenito di Gian Giorgio umanista e letterato che divenne arciprete della cattedrale di Vicenza, possiamo ricordare solo alcuni Padri Somaschi che si sono succeduti nella gestione di quella chiesa dopo che, a partire dal 1603, a tale ordine venne affidata. Tra di essi si distingue il nobile Gaspare Trissino (sec XVI-XVII), figlio del conte Ulieno e di Ottavia Trento. Prese i voti nel 1604 e fu nominato preposito proprio di S. Giacomo. Alla morte della madre, un legato consent\u00ec importanti lavori per l'abbellimento della cappella Trissino, la terza a destra, dove si suppone che Ottavia sia poi stata sepolta. Studioso di lettere, Gaspare scrisse un libretto in latino sulla vita di Santa Savina Trissino, tradusse in latino la Sofonisba, tragedia di Gian Giorgio Trissino, e tradusse in italiano il manoscritto \"Trissinae Familiae Monumentarium\". Mor\u00ec a Trento nel 1630.\nTra le donne, invece, il personaggio da cui partire \u00e8 una santa la cui leggenda si snoda a cavallo tra III e IV secolo. Savina Trissino era una ricca vedova che si dedic\u00f2 a opere caritatevoli, soprattutto in favore dei Cristiani che sotto gli imperatori Diocleziano e Massimiano venivano terribilmente perseguitati. Si trov\u00f2 cos\u00ec a occuparsi di Nabore e Felice, due soldati romani che, avendo abbracciato la nuova fede, vennero decapitati nei pressi di Laus Pompeia (l'attuale Lodi Vecchio) nel 303. Sabina and\u00f2 a confortarli in carcere e, in seguito, nascose i loro corpi dopo il martirio. La leggenda racconta che, volendo portarli a Milano, Sabina mise i corpi in una botte. Ai gabellieri che la fermarono, Sabina dichiar\u00f2 che la botte conteneva vino o miele. Controllando, i soldati trovarono miracolosamente tali prodotti e la lasciarono entrare in citt\u00e0, dove il vescovo Materno diede loro degna sepoltura. Santa Savina mor\u00ec a Milano il 30 gennaio 311 e il suo corpo \u00e8 conservato nell'omonimo altare all'interno della basilica di Sant'Ambrogio. La Chiesa cattolica la ricorda appunto il 30 gennaio e le sue gesta vennero scritte da Gaspare Trissino, padre somasco, e pi\u00f9 recentemente da Francesco Trissino. Le fasi salienti della sua vita sono rappresentate nel fregio affrescato attorno al 1665 da Giulio Carpioni (1613\u20131678), che decora la Sala della Giunta a Palazzo Trissino, gi\u00e0 denominata sala di S. Savina-\nTornando alla chiesa di San Giacomo e Filippo a Vicenza, la tela \"Apparizione dell'angelo a santa Savina\" del 1624, attribuita a Marcantonio Maganza, abbellisce la parete sinistra della cappella Trissino. Nella parete destra, invece, \u00e8 presente l'insieme \"Le Tre Venerabili di casa Trissino Sulpizia, Febronia e Vittoria\", dipinto da Francesco Maffei tra il 1630 e il 1640.\nSulpizia \u00e8 ritenuta essere la madre dei fratelli Felice e Fortunato, nati a Vicenza e morti ad Aquileia nel 303 nell'ambito delle epurazioni di cristiani dai ranghi dell'esercito imperiale romano. Per questo sono annoverati dalla Chiesa tra i santi e martiri. Il corpo di Felice \u00e8 conservato nella basilica dei Santi Felice e Fortunato, a Vicenza, mentre quello di Fortunato - dopo una prima sepoltura ad Aquileia, poi a Grado e a Malamocco - nel 1080 sotto il doge Ordelaffo Falier (la cui figlia Anna spos\u00f2 il nobile Teobaldo Trissino) \u00e8 stato traslato a Chioggia, citt\u00e0 di cui divenne santo patrono.\nFebronia, al secolo Elisabetta, era la sorella minore di Gian Giorgio Trissino. Prese i voti e nel 1495 entr\u00f2 nel monastero di San Pietro a Vicenza. Dal 1518 rifond\u00f2 insieme alla consorella Domicilla Thiene il monastero di San Silvestro, fondato prima del IX secolo, riportandolo a nuova vita.\nInfine, la venerabile Vittoria, al secolo Sigismonda, nel secolo XVI risultava essere all'interno del convento di San Domenico a Vicenza come Terziaria francescana.\nLotte familiari.\nNel XVI secolo divennero sempre pi\u00f9 frequenti gli scontri che coinvolsero i numerosi Trissino presenti a Vicenza, per prevalere sia sulle altre famiglie (una per tutte, i Valmarana), sia sugli altri rami della medesima casata. La questione del potere e delle eredit\u00e0 era importante al punto che la preferenza accordata da Gian Giorgio Trissino dal Vello d'Oro al figlio di secondo letto Ciro rispetto al primogenito Giulio, arciprete della cattedrale di Vicenza, diede luogo a una lunga e dura battaglia tra i familiari di Giovanna Trissino, la prima moglie, e i discendenti del ramo dal Vello d'Oro, con ripercussioni anche drammatiche.\nMalgrado l'importante incarico ecclesiastico, Giulio si era avvicinato alle teorie calviniste, mettendo in discussione l'autorit\u00e0 e gli stessi valori del padre Gian Giorgio che, come la maggior parte degli aristocratici del suo tempo, parteggiava per l'Imperatore cattolico. A seguito di un furioso litigio, la sera del 25 gennaio 1533 Giulio, insieme a una decina di suoi amici, fece irruzione nella villa del padre a Cornedo, saccheggiandola e minacciando la matrigna Bianca. Gian Giorgio prese sempre pi\u00f9 le distanze dal primogenito e nel suo ultimo testamento del 1549 fece di Ciro il proprio erede universale e, forse anche per evitare possibili ritorsioni del Sant'Uffizio, si allontan\u00f2 definitivamente dal figlio Giulio, denunciandone apertamente le idee non ortodosse.\nGiulio, dopo la causa col padre, trascin\u00f2 in tribunale anche il fratellastro Ciro, sobillato in questo dagli zii Galeazzo e Giovanni. Diverse \"suppliche\" alle autorit\u00e0 esacerbarono il conflitto col padre e, alla morte di questi, con il fratello. Ciro decise perci\u00f2 di disfarsi del fratellastro, denunciandone formalmente le simpatie riformiste alle autorit\u00e0: le sentenze del Sant'Uffizio pronunciate negli anni cinquanta condannarono Giulio definitivamente al carcere nel 1573, dove mor\u00ec nel 1577.\nLa faida prese corpo nel 1576, quando Giulio Cesare Trissino, nipote di Giovanna (madre di Giulio) organizz\u00f2, come punizione per la delazione avverso Giulio, l'assassinio di Ciro: il 4 febbraio degli armati penetrarono nella casa di quest'ultimo, a Cornedo, e lo accoltellarono brutalmente davanti al figlioletto Marcantonio.\nMarcantonio Trissino dal Vello d'Oro decise a sua volta, da adulto, di vendicare il padre, anche per rimediare al comportamento delatorio di quest'ultimo non conforme ai dettami dell'onore. Cos\u00ec il venerd\u00ec santo del 1583, all'uscita della cattedrale di Vicenza, accoltell\u00f2 a morte Giulio Cesare, bench\u00e9 protetto dai suoi armigeri. L'anno seguente Marcantonio venne condannato all'esilio: intest\u00f2 i propri beni al fratello Pompeo e part\u00ec nelle file dell'esercito imperiale, distinguendosi nella Guerra delle Fiandre. Mor\u00ec il 21 agosto 1604 durante l'assedio di Ostenda, curiosamente colpito dal fuoco di quei protestanti, come lo zio Giulio, che la sua famiglia combatteva.\nUn'ulteriore ritorsione fu quella di Ranuccio di Cristoforo Trissino, altro avversario dei Trissino dal Vello d'Oro, che nel dicembre del 1588 s'introdusse nella casa di Pompeo, primogenito di Ciro, e accoltell\u00f2 la moglie, Isabella Bissari, e il figlioletto Marcantonio, nato da poco, uccidendo entrambi. Per questo efferato delitto Ranuccio Trissino venne condannato alla decapitazione.\nPi\u00f9 recentemente, il fatto che gli ultimi Trissino da Sandrigo, i fratelli Giustino (morto nel 1706) e Roberto (morto nel 1708), avessero nominato la figlia e nipote Irene (1694\u20131758) erede universale (quindi portatrice di una dote che comprendeva la villa e i terreni a Sandrigo e Palazzo Civena Trissino in Vicenza), poi andata in sposa a Gaetano Trissino dal Vello d'Oro, fece infuriare il loro lontano cugino Pietro di Anton Maria, che era il maschio genealogicamente pi\u00f9 prossimo. Pietro infatti protrasse per decenni una causa contro Irene e la madre Lodovica Garzadori, in quanto non venne rispettato l'antico fedecommesso, costituito sette generazioni prima, che riservava detti beni ai maschi della famiglia.\nPolitica.\nLa maggior parte delle famiglie aristocratiche dell'entroterra veneto nel XVI secolo appoggiavano l'Impero anche nel corso delle vicende legate alla Lega di Cambrai, malgrado che le guerre che ne derivarono avrebbero, con l'invasione dei territori della Serenissima, messo a repentaglio i loro grandi possedimenti rurali. I Trissino non fecero eccezione.\nDue vicende lo sintetizzano. La prima \u00e8 l'avventura di Leonardo Trissino, nato nel 1467 dal conte Bartolomeo, di cui poco si conosce finch\u00e9 non si rifugi\u00f2 a Trento quando fu accusato di omicidio. L\u00ec conobbe il principe Paolo di Liechtenstein ed ebbe accesso alla corte dell'imperatore Massimiliano I d'Asburgo. Tra i due nacque un'amicizia e nel 1509 Leonardo pens\u00f2 bene di organizzare una piccola armata personale e invadere la pianura veneta in nome dell'Imperatore, dopo che l'anno precedente a quest'ultimo venne rifiutato il passaggio dai territori della Serenissima per recarsi a Roma e farsi incoronare dal Papa.\nLeonardo, forte dei suoi cento soldati e dieci cavalieri, nel giro di poche settimane occup\u00f2 Schio, Vicenza, Verona e Padova, senza incontrare grande resistenza. Ricevette l'appoggio della nobilt\u00e0, ma il popolo mantenne fede a Venezia, tanto che il 16 luglio un contingente veneziano, guidato da Andrea Gritti, tent\u00f2 di entrare in citt\u00e0 simulando una consegna di frumento a favore del popolo affamato e lo stratagemma riusc\u00ec. L'avventura ebbe cos\u00ec termine, Leonardo fu imprigionato e nel 1511 mor\u00ec nelle prigioni della Serenissima.\nUn'altra vicenda riguarda Gian Giorgio Trissino, che sosteneva l'Impero come istituzione ideale, derivante dall'impero romano che lui ammirava, ma ci\u00f2 - dati i tempi - venne interpretato in spirito antiveneziano e, per questo, egli fu temporaneamente esiliato dalla Serenissima. Rientrato in patria, dovette combattere una lunga battaglia giudiziaria per riprendere la titolarit\u00e0 delle decime relative alle sue propriet\u00e0 rurali. Infatti, approfittando delle guerre e dell'esilio del conte, i contadini avevano sospeso i pagamenti, richiedendo poi al tribunale il riconoscimento \"de jure\" di quello che era uno stato \"de facto\". \nLa questione delle decime, che si trascin\u00f2 per secoli, fu il principale motivo di attrito tra i Trissino e gli abitanti della valle, che arrivarono anche all'uccisione di malcapitati riscossori. Sia i contadini sia Gian Giorgio presentarono suppliche a Venezia per sostenere le proprie tesi. Le abilit\u00e0 oratorie del poeta convinsero il doge Andrea Gritti meglio rispetto alla controparte, con la celebre \"Orazione al Serenissimo Principe di Venezia\" con cui il Trissino perorava e vinse la propria causa.\nIl trascorrere dei secoli successivi vide il modificarsi della struttura sociale europea che port\u00f2 ad un inasprimento delle relazioni tra aristocratici e popolo, talvolta anche con manifestazioni violente. Alla caduta della Serenissima nel 1797 (per l'ingresso delle truppe napoleoniche in Italia) le insegne dei Trissino presenti sulle case e nelle chiese di Valdagno vennero quasi tutte rimosse e fu addirittura asportata dalla chiesa di San Clemente l'antica arca del Quattrocento in cui era sepolto Nicol\u00f2 Trissino il Grande: tutto il materiale fu utilizzato per innalzare in piazza l'albero della libert\u00e0, principale simbolo di riscatto del cosiddetto terzo Stato contro l'aristocrazia durante la Rivoluzione francese. Inoltre, nel 1848 venne addirittura staccato lo stemma dei Trissino dall'arco della loro cappella di famiglia in San Clemente, in quanto, riportando l'aquila imperiale bicipite, ricordava troppo quello dell'odiato nemico asburgico.\nCon l'assestamento politico successivo al periodo napoleonico, i territori vicentini rientrarono nel Regno Lombardo-Veneto, retto dagli Asburgo: i quattro rami della famiglia Trissino ancora esistenti ottennero la conferma dei propri titoli nobiliari dal governo imperiale austriaco con Sovrana Risoluzione del 1820. In seguito, dopo l'annessione del Veneto al Regno d'Italia (1866), vennero riconosciuti i titoli nobiliari degli Stati preunitari e anche i Trissino figurano nelle elencazioni pi\u00f9 diffuse.\nStoria recente.\nDei tanti rami della famiglia Trissino, solo quattro raggiunsero il XIX secolo; unicamente i Trissino Paninsacco e i Trissino dal Vello d'Oro arrivarono al secolo successivo e sono ancor oggi fiorenti.\nAl ramo dei Trissino dal Vello d'Oro \u00e8 legata la vicenda di Gian Giorgio (Vicenza 17 ottobre 1772\u00a0\u2013 Firenze 6 febbraio 1855), figlio del conte Teodoro (morto nel 1806) e di Elena Porto Barbaran (morta nel 1805), discendente in linea diretta del poeta omonimo, resa drammaticamente triste per gli avvenimenti familiari legati ai suoi matrimoni e ai tentativi di dare un erede alla casata.\nCome ci ricordano le rime di Giuseppe Bombardini, il 23 marzo 1822, in et\u00e0 gi\u00e0 matura, egli spos\u00f2 dapprima la genovese Teresa (1798\u00a0\u2013 1824), figlia del marchese Francesco Brignole (morto il 31 dicembre 1828) e di Maddalena Pareto (morta nel 1808), che gli diede una figlia femmina (Elena, morta poco dopo la nascita) e poi un maschio (Teodoro), morto a due anni di et\u00e0, nel 1826, quando la madre dei piccoli era gi\u00e0 morta di tubercolosi.\nCos\u00ec, il 26 settembre 1827 il conte si rispos\u00f2 con la sorella minore di Teresa, Angiola (1802\u00a0\u2013 1830), che per\u00f2 ebbe ugual sorte: partor\u00ec una femmina, che visse pochi giorni, e poi un maschio, che sopravvisse pochi istanti dopo la morte della madre per le conseguenze del parto, il giorno 8 gennaio 1830.\nIl volume di Niccol\u00f2 Gervasoni \"Giurisprudenza dell'eccellentissimo Regio Senato di Genova\" riporta la singolare disputa legale in cui rest\u00f2 coinvolto il conte Gian Giorgio Trissino alla morte del suocero, riguardo alla destinazione delle sostanze di quest'ultimo tra i propri eredi e i creditori. Il conte Trissino vantava dei crediti per la non completa corresponsione della dote accordata per ciascuna delle due mogli e partecipava pure all'eredit\u00e0, in quanto entrambe le donne gli diedero un figlio maschio, sebbene vissuto per pochi mesi il primo e qualche minuto il secondo.\nLa disputa sorse a seguito del succedersi degli eventi, tra quando il marchese Francesco Brignole venne dichiarato fallito (sentenza del Tribunale del Commercio di Genova del 4 marzo 1825), la sua morte (31 dicembre 1828) e quella delle sue due figlie (1824 e 1830); a monte di tutto vi era il testamento del 14 agosto 1790 del padre di Francesco, il marchese Giovan Battista, in cui era stato definito per i discendenti di Francesco un fedecommesso che riservava, com'era nell'uso del tempo, un trattamento di ampio favore ai maschi e una cifra fissa alle femmine.\nPertanto, nella vicenda diveniva fondamentale accertare se anche il figlio di Angiola fosse sopravvissuto effettivamente alla madre, acquisendo diritti ereditari da lei per poi trasmetterli al padre. Il tutto nel complicato intreccio delle diverse legislazioni applicabili: quella genovese (residenza della famiglia Brignole), quella milanese (luogo delle attivit\u00e0 di Francesco Brignole), quella veneta (dove le marchesine Brignole e i loro figli erano venuti a mancare).\nFinalmente, la sentenza del 22 giugno 1838 defin\u00ec le quote spettanti ai vari parenti e i criteri di prelazione tra loro e rispetto ai creditori di Francesco Brignole.\nSuccessivamente Gian Giorgio convol\u00f2 nuovamente a nozze con Marianna dei marchesi d'Ambra, nata a Firenze nel 1812. Il 10 settembre 1835 Marianna partor\u00ec un figlio maschio, chiamato anch'egli Gian Giorgio (solo Giorgio o Giorgino negli scritti di famiglia), ma la donna venne a mancare sei mesi dopo, il 28 marzo 1836 a Vicenza a causa di un'epidemia di colera. Questa volta per\u00f2 il sacrificio della madre non fu vano: il figlio sopravvisse e la casata continu\u00f2.\nIl nobiluomo fece ritrarre le sue mogli dal vicentino Giovanni Busato, allora celebre ritrattista e compagno di studi di Francesco Hayez.\nUn quadro di grandi dimensioni, attribuito anch'esso al Busato, rappresenta il pittore che mostra la bozza del ritratto di Marianna alla famiglia Trissino, con Gian Giorgio tra le sorelle e i familiari: sulla parete di fondo del salone di Palazzo Trissino a Ponte Furo \u00e8 appeso il quadro con i ritratti delle marchesine Brignole, precedenti spose del medesimo Gian Giorgio. Questo dipinto \u00e8 stato ceduto a inizio 2018 ai Musei Civici Vicenza - grazie all'interessamento dell'allora direttore, prof. Giovanni Carlo Federico Villa -, entrando cos\u00ec a far parte della rinnovata esposizione ottocentesca (opera N\u00b045).\nIl dolore per la morte di Marianna Trissino venne ricordato da alcuni poeti dell'epoca, come il vicentino Gaetano Podest\u00e0 e il genovese Gioacchino Ponta. La Biblioteca Bertoliana di Vicenza conserva alcuni esemplari dei sonetti scritti per commemorare il triste evento.\nUn episodio che val la pena ricordare riguarda la partecipazione di Gian Giorgio Trissino dal Vello d'Oro (Vicenza 22 luglio 1877\u00a0\u2013 Milano 22 dicembre 1963), nipote del precedente, ai giochi della seconda Olimpiade moderna, svoltisi a Parigi nell'estate del 1900, nell'ambito degli sport equestri. Giovane sottotenente del reggimento \"Genova Cavalleria\", il 31 maggio partecip\u00f2 alla gara di salto in lungo, aggiudicandosi la medaglia d'argento con la distanza di 5,70 metri.\nIl 2 giugno alla gara di salto in alto arriv\u00f2 quarto col cavallo \"M\u00e9lopo\", che si ferm\u00f2 all'altezza di 1,70 metri, mentre vinse, a pari merito con il francese Dominique Gard\u00e8res, in sella a \"Oreste\" con 1,85 metri. Fu quindi il primo italiano a vincere una medaglia d'oro olimpica.\nUn altro evento che lo riguarda fu la sua reazione alla concessione del titolo comitale all'industriale Gaetano Marzotto.\nIl 25 maggio 1939 il re Vittorio Emanuele III concesse il titolo di \"conte di Valdagno Castelvecchio\" a Gaetano Marzotto (1894\u00a0\u2013 1972), titolare della celebre industria laniera, per il complesso di istituzioni assistenziali create in Italia e nelle colonie attorno alle fiorenti aziende del gruppo Marzotto, basato appunto a Valdagno.\nLa soluzione ideata dalla Consulta araldica di attribuire ai Marzotto il predicato \"di Valdagno Castelvecchio\" per non interferire coi diritti feudali dei Trissino, non fu evidentemente di soddisfazione per Gian Giorgio Trissino, che intrattenne una ferma e risoluta corrispondenza con Gaetano Marzotto e propose ricorso presso la Consulta araldica. In realt\u00e0 il Marzotto non diede grande importanza a questo riconoscimento, pur essendone certamente gratificato.\nIn compenso la Consulta araldica non riusc\u00ec a dare soddisfazione al Trissino a causa del lento procedere della questione durante la guerra. Essa venne risolta con la XIV disposizione transitoria finale della Costituzione repubblicana, secondo la quale solo i predicati relativi a titoli ottenuti prima del 28 ottobre 1922 vengono mantenuti e riconosciuti come parte integrante del cognome\u00a0\u2013 ci\u00f2 che evidentemente non si applica ai Marzotto.\nMa la stessa disposizione, non riconoscendo i titoli nobiliari, di fatto non offre tutela legale al riguardo: chiunque potrebbe fregiarsi di un titolo, rischiando eventualmente solo un processo civile per danni da parte dell'eventuale legittimo titolare del titolo stesso. Di fatto nessuno ha pi\u00f9 contestato chi, malgrado tutto, chiama \"conte\" i Marzotto.\nPer ironia della sorte Ernesto Trissino dal Vello d'Oro (Milano 1904\u00a0\u2013 1971), erede di questo Gian Giorgio, spos\u00f2 a Milano l'11 ottobre 1932 Luisa Marzotto (Milano 1911\u00a0\u2013 Rapallo 1985), una discendente del bisnonno di Gaetano Marzotto.\nLa mancanza di discendenti maschi nella seconda met\u00e0 del XX secolo ha comportato l'abbinarsi del nome dei Trissino ad altri cognomi per evitarne la completa estinzione. A oggi sono viventi i discendenti dei Trissino dal Vello d'Oro, a Milano e nel comune di Gaiole in Chianti, e dei Trissino del ramo di Paninsacco, a Vicenza e Trissino.\nIl corposo lavoro di analisi e riordino compiuto tra il 2010 e il 2012 sugli archivi familiari presenti presso la Biblioteca Civica Bertoliana in Vicenza \u2013 ricavati dal deposito del 12 dicembre 1919, effettuato da Gabriella Trissino dal Vello d'Oro, e dalla cessione del 27 gennaio 1932, da parte di Alessandro e Luigi Porto \u2013 ha consentito di riscoprire antiche informazioni sepolte nel tempo, mettendo meglio in luce le due principali caratteristiche che si ritrovano frequentemente tra le generazioni dei Trissino: la litigiosit\u00e0 e il profondo sentimento di appartenenza a un ceppo comune. Alla prima si devono ascrivere le numerose storie di liti giudiziarie trascinate per decenni, le alleanze, le lotte e finanche gli assassinii tra i \"colonnelli,\" che hanno riempito le pagine dei secoli. Al secondo risalgono gli innumerevoli accordi tra cugini, i matrimoni endogamici opportunamente combinati, l'orgoglio di antenati mitici che si \u00e8 cercato a volte di enfatizzare, la capacit\u00e0 di riaggregarsi attorno alla famiglia nei momenti pi\u00f9 difficili.\nTrissino da Lodi.\nSebbene abbia avuto uno sviluppo storico completamente autonomo, la famiglia Trissino da Lodi ha alcuni significativi punti di contatto coi Trissino vicentini, punti che supportano la tesi della contiguit\u00e0 dinastica, innanzitutto il particolare cognome, presente solo in queste due dinastie; vengono poi il disegno dello stemma con barre oblique dentate, la venerazione di Santa Savina Trissino e il ripetersi dei medesimi nomi ricorrenti, come ad esempio Achille e Gian Giorgio, in entrambe le famiglie.\nPaolo Beni nel suo \"Trattato dell'origine et fatti illustri della famiglia Trissina\" riporta tra i primi Trissino da Lodi un Giovanni (tra i fondatori dell'ospedale di Tavazzano nel 1125), Martino (che assegn\u00f2 una dote alla costruenda chiesa di San Martino a Lodi nel 1183) e Fanone (che fece completare l'abbellimento della medesima chiesa nel 1202). Il Trattato asserisce che un Martino fu il capostipite di questo ramo della famiglia Trissino, ma senza specificare una precisa relazione di provenienza coi Trissino vicentini. Pi\u00f9 recentemente Cesare Cant\u00f9 ricorda un Eugenio Trissino che, nominato governatore imperiale di Vicenza dopo Nicol\u00f2 Trissino, uccise il proprio fratello Enrico, \"uomo riverito e amato\"; il popolo non grad\u00ec e con le armi cacci\u00f2 Eugenio che nel 1054, bandito dalla sua citt\u00e0, ripar\u00f2 a Lodi, dando origine appunto al ramo Trissino da Lodi.\nIl personaggio pi\u00f9 noto di questa famiglia fu Oldrado da Tresseno, podest\u00e0 di Milano nel sec XIII.\nNel 1513 Agostino Trissino da Lodi, sposato con la cremonese Angela de' Sordi, si insedi\u00f2 a Piacenza, dando inizio al ramo emiliano della famiglia Trissino da Lodi, signori di Mirabello e Grintorto e della Bastardina, in Val Tidone. Il 26 aprile 1700 Francesco Farnese, duca di Parma e Piacenza, \"eresse in contea i luoghi della Bastardina, Mirabello e Grintorto in Val Tidone in favore dei signori Francesco e Carlo Trissino da Lodi\".\nTra gli altri personaggi da ricordare vi sono Carlo Trissino da Lodi (sec XVI-XVII), che \"comand\u00f2 una compagnia di fanti nel Levante contro i Turchi\" e Achille Trissino da Lodi, che nel sec XVII fece risistemare il castello della Bastardina nelle forme in cui \u00e8 visibile attualmente.\nVenendo al XX secolo, possiamo citare Clelia Trissino da Lodi, che nel 1905 commission\u00f2 a Luigi Ghezzi (1870-1923) il rifacimento in stile paesaggistico del giardino del castello della Bastardina, Prospero Trissino da Lodi, nel secondo dopoguerra membro del collegio sindacale di diverse societ\u00e0 quotate alla Borsa valori di Milano, e infine il console e ambasciatore Gian Giorgio Fabri Trissino da Lodi (\u202024 agosto 1975), Grande Ufficiale dell'Ordine al Merito della Repubblica Italiana, figlio del commendatore e senatore del Regno Carlo Fabri (Piacenza 19 gennaio 1866\u00a0\u2013 19 febbraio 1951) e della contessa Clelia Trissino da Lodi (\u202021 luglio 1977).\nCome nel caso dei discendenti dei Trissino vicentini, attualmente il nome sopravvive in combinazione con altri, come nel caso dei Fabri Trissino da Lodi, Mondini Trissino da Lodi e Cattaneo Trissino da Lodi.\nEsponenti di rilievo.\nIl pi\u00f9 importante e noto personaggio di casa Trissino \u00e8 Gian Giorgio Trissino dal Vello d'Oro (Vicenza 1478 - Roma 1550), umanista e diplomatico, ricordato soprattutto per avere scoperto il talento del giovane scalpellino Andrea della Gondola, aiutandolo, con maggior istruzione e con lo studio dei classici, a diventare il celeberrimo architetto Andrea Palladio; e \"Palladio\" fu il cognome scelto proprio da Gian Giorgio Trissino.\nAltri personaggi da ricordare:\nStemma.\nLo stemma della famiglia Trissino \u00e8 composto di tre bande parallele doppio merlate, di colore oro su fondo verde. Lo stemma \u00e8 posto al petto dell'aquila imperiale bicipite nera, rostrata e membrata d'oro, armata e linguata di rosso. A volte lo stemma porta la corona comitale a nove perle visibili, spesso mancante nelle rappresentazioni grafiche, mentre l'aquila sorregge la corona del Sacro Romano Impero. Presso la Biblioteca Civica Bertoliana di Vicenza sono custoditi nove stemmari manoscritti, databili tra il XVII secolo e l'inizio del Novecento: il volume di Valentino Dall'Acqua riporta lo stemma Trissino bordato d'argento, versione attribuita al ramo cadetto Trissino di Paninsacco. In una delle lastre tombali presenti nel pavimento della chiesa dei Santi Filippo e Giacomo a Vicenza - ora sconsacrata e annessa alla Biblioteca Bertoliana -, \u00e8 riportato lo stemma a intarsio di marmi colorati verdi e gialli, posizionato al centro del petto dell'aquila bicipite incisa in nero nella lapide.\nLo stemma concesso dall'imperatore Massimiliano I a Gian Giorgio Trissino dal Vello d'Oro nel 1515 rispecchia nella parte destra l'appellativo \"dal Vello d'Oro\" (\"aurei velleris insigna quae gestare possis et valeas\"), riportando sul fondo, che per alcuni \u00e8 d'azzurro mentre secondo altri \u00e8 dorato, un albero al naturale con fusto biforcato sul quale \u00e8 posto un vello in oro, il tronco accollato da un serpente d'argento e tra il fogliame un nastro d'argento svolazzante, caricato del motto \"PAN TO ZHTOYMENON A\u039b\u03a9TON\" in lettere maiuscole greche nere, preso dai versi 110 e 111 dell\"'Edipo re\" di Sofocle che significa \"chi cerca trova\". Nella parte sinistra su fondo verde vi sono le tre bande d'oro doppio merlate, ciascuna di soli tre pezzi. L'aquila bicipite e le corone sono le medesime dello stemma Trissino.\nArchitetture.\nNumerosi edifici sono stati costruiti o sono appartenuti ai Trissino nel vicentino e ne portano il nome; tra questi ricordiamo:\nPalazzi in Vicenza.\nDi interesse storico \u00e8 anche la\nChiese in Vicenza.\nCome tutte le famiglie che hanno avuto un ruolo nella storia di Vicenza, anche i Trissino hanno lasciato testimonianze in alcune chiese della citt\u00e0.\nLa presenza dei Trissino all'interno della Cattedrale, con targhe e sepolcri, \u00e8 quasi scomparsa a causa dei danni dovuti ai bombardamenti della seconda guerra mondiale. Gaspare Trissino, padre del poeta Gian Giorgio, nel suo testamento del 1483 lasciava fondi per l'abbellimento della sacrestia e dell'adiacente cappella sul lato sinistro della chiesa. Una lapide nella sesta cappella a destra, decorata con lo stemma della famiglia, ricorda, insieme con un'altra, la storia della cappella stessa.\nL'interno di altre chiese in Vicenza presenta interventi legati al nome dei Trissino:\nSecondo le iscrizioni lapidee raccolte alla fine del sec XVIII da Giovanni Tommaso Faccioli (Vicenza 1741\u00a0\u2013 Longare 31 ottobre 1808), in diverse chiese di Vicenza erano evidenti numerose altre testimonianze di personaggi di casa Trissino, molte delle quali oggi perdute. Ad esempio:\nInfine, presso il Cimitero Monumentale di Vicenza, l'arcata n\u00b05 contiene le spoglie delle generazioni dei Trissino dal Vello d'Oro nati alla fine del sec XVIII fino al campione olimpico Gian Giorgio Trissino (\u20201963) che, di questo ramo della famiglia, fu l'ultimo a nascere a Vicenza. Il monumento funebre, opera di Bartolomeo Bongiovanni, \u00e8 sovrastato da un'urna neoclassica con la figura mitologica del \"Genio\"."}
{"id": "2214163", "revid": "2730", "url": "https://it.wikipedia.org/wiki?curid=2214163", "title": "Rachele Farina", "text": "Biografia e opere principali.\nSi laure\u00f2 a Torino con il massimo dei voti e una tesi su \"\"Antonio Labriola \u2013 Il pensiero filosofico\" che ebbe la dignit\u00e0 di stampa e vinse il \"Premio Guzzo\" 1954 come miglior tesi dell'anno in storia della Filosofia. Durante gli studi universitari lavor\u00f2 come telefonista alla STIPEL, svolgendovi anche attivit\u00e0 sindacale. Come rappresentante delle telefoniste CGIL prese parte a due contrattazioni nazionali di categoria. \nNel 1948 vinse il 2\u00ba premio del concorso indetto da una rivista allora molto famosa, Il Calendario del Popolo, per un saggio sul tema \"1848-1849\".\nDedicatasi all'insegnamento fu docente di Lettere nella Scuola media del Convitto Scuola della Rinascita di Milano e port\u00f2 l'istituto al riconoscimento legale. Nel 1956, dopo i fatti d'Ungheria e le vicende della cellula PCI del Convitto, usc\u00ec dal PCI, pur rimanendo sempre una indipendente di Sinistra.\nVinto il Concorso statale a cattedra continu\u00f2 l'insegnamento di Lettere nelle Scuole Medie Superiori a Milano, a Torino, dove aveva seguito il marito Luigi Gruppi, e poi ancora a Milano, nel 1974.\nNel 1974, assieme a Magda Novero, scrisse per le edizioni \"La Salamandra\" di Torino, \"La prestazione, la questione maschile\", in cui si analizzano i costi del maschio per la mancata soluzione della questione femminile.\nPer l'affermazione della necessit\u00e0 di procedere ad una vera liberazione della donna, e quindi diffusosi il bisogno di riesaminare il valore della partecipazione delle donne ai momenti pi\u00f9 decisivi della storia italiana, assieme ad Anna Maria Bruzzone, decise di raccogliere con il metodo della storia orale, non solo le testimonianze autobiografiche di 12 partigiane piemontesi, ma anche i giudizi politici su fatti ed avvenimenti da queste vissuti. Nacque cos\u00ec \"La Resistenza taciuta\", edita nel 1976 dalle edizioni \"La Pietra\" di Milano, ristampata nel 2003 da Bollati Boringhieri con prefazione di Anna Bravo.\nNel 1978, sempre per la stessa Casa editrice, cur\u00f2 \"Un nocciolo di verit\u00e0\", biografia di una dimenticata protocomunista torinese, Felicita Ferrero, che conobbe il carcere sotto il Fascismo, la vita dei fuoriusciti a Parigi, dove si era trasferita assieme a Velio Spano che avrebbe dovuto sposare, quindi la grande esperienza di vivere nella Russia dei Soviet, come giornalista della Izvestija e della Pravda, anche durante la guerra contro il Nazifascismo le cui truppe giunsero sino a pochi chilometri da Mosca.\nDi nuovo a Milano, sempre nel 1978, si dedic\u00f2 ad un'altra forma di didattica, le grandi mostre storico-documentarie. Fu cos\u00ec responsabile, assieme a Giuseppe Pintorno, del settore \"Vita sociale\" nella grande mostra \"1778-1978 Il bicentenario della Scala\", allestita a Palazzo Reale per conto del Comune di Milano e con il coordinamento di Paolo Grassi.\nL'8 marzo 1981 organizz\u00f2 alla Piccola Scala il concerto \"Musiche di donne lombarde\" e due anni dopo, sempre per il Comune di Milano, fu ideatrice e coordinatrice generale della mostra \"Esistere come donna\", allestita sempre a Palazzo Reale, che fu un'apprezzata rassegna della condizione storica della donna europea ed ebbe vari riconoscimenti, tra cui il \"Premio Europa\" 1983, e valse a Rachele Farina il cavalierato della Repubblica. La mostra present\u00f2 altre due rassegne retrospettive per ricordare le donne artiste: le rassegne personali di K\u00e4the Kollwitz e Genni Mucchi. Numerose le collaboratrici/specialiste impegnate nell'avvenimento: mentre Anna Castelli Ferrieri assumeva l'incarico di architetto, lavorarono anche Anna e Lica Steiner quali grafiche della manifestazione e del catalogo, pubblicato da Gabriele Mazzotta.\nNel 1985 fu Presidente della Commissione cultura della Consulta Femminile della Regione Lombardia e, circa negli stessi anni, fu Presidente dell'Unione femminile nazionale di Milano, una delle pi\u00f9 antiche associazioni femminili per l'emancipazione e il miglioramento della condizione femminile, ove apr\u00ec uno sportello gratuito per l'informazione e l'aiuto alle pensionate, organizzando anche una serie di conferenze sulla condizione delle donne americane e sulla storia delle donne lombarde ed altri argomenti. Ancora oggi molto attivo all'UFN lo Sportello Giuridico per la Donna organizzato da Rachele Farina frequentato da persone provenienti da tutta Italia ed anche da alcune trasferite all'estero.\nNel 1986 fond\u00f2 il Centro di Studi storici \"Esistere come donna\" con sede alla Societ\u00e0 umanitaria di Milano.\nNel 1989 ha attivamente partecipato al Convegno \"Les femmes et la R\u00e9volution fran\u00e7aise\", presentando la relazione \"La Patrie des Italiennes\", pubblicata nel 3\u00b0 Volume degli Atti del Convegno, Tolosa, 1991.\nNel 1995 per conto dell'ANPI ha presentato a Milano, a Palazzo Bagatti Valsecchi, la mostra \"Dal silenzio imposto al voto: un diritto che compie 50 anni\". La mostra ebbe anche un'edizione a Ravenna, ospitata dal Comune di quella citt\u00e0.\nSempre nel 1995 ha pubblicato, presso la casa editrice Baldini e Castoldi, il \"Dizionario biografico delle donne lombarde (568-1968)\", con il patrocinio della Regione Lombardia e del Comune di Milano.\nNel 1996 ha pubblicato, nell'antologia \"Incontri stendhaliani\" edita dal Comune di Milano, un saggio sulla figura di Metilde Viscontini Dembowski, il grande amore di Stendhal, intitolato \"Metilde, l'incanto del coraggio\".\nUnico excursus nell'ambito della storia militare il saggio \"L'8 settembre a Singapore, proposta di ricostruzione delle vicende accadute ad alcune unit\u00e0 della Marina italiana\", pubblicato su \"Studi e ricerche di Storia contemporanea\" n\u00b0 48 \u2013 Dicembre 1997. Su tale episodio, a cui aveva partecipato anche il padre, tenne una conferenza al \"Circolo San Giorgio\" di La Spezia \ndal titolo \"Tre sommergibili a caccia di giustizia\".\nNell'aprile 1999, nella Sala del Tesoro del Castello Sforzesco di Milano, ha coordinato per il Comune di Milano e per la Regione Lombardia la mostra \"Le amanti del libro\", prima rassegna al mondo sulle donne bibliofile. Il catalogo della manifestazione \u00e8 stato edito come numero speciale del 1999 dalla rivista \"Libri e documenti\".\nNel 2001 la casa editrice Bollati Boringhieri di Torino pubblic\u00f2 il suo volume \"Simonetta. Una donna alla corte dei Medici\", che vinse il premio \"Cinque Terre\" e il \"Premio Camera dei Deputati del 2002\"\". Esso riapriva l'interesse per la storia del Golfo spezzino, soprattutto nella sua costa occidentale.\nStudiosa di Angelika Kauffmann, che considera la \"pittrice della non violenza\" ha ora terminato una biografia della pittrice che tanto successo ebbe nel Settecento europeo.\nNel 2007, presso l'editore Irene Giacch\u00e9 di La Spezia, dava alla luce \"\"Artiglie', nascita di un rione del Fezzano\" (il paese dove abita), recuperando a tale storia non solo i documenti storici tradizionali, ma anche la testimonianza orale di un personaggio popolare memore delle vicende del suo paese. Per questo lavoro come per il lungo impegno culturale dimostrato, nel novembre 2008 Rachele Farina venne insignita del Premio 2008 della Camera dei Deputati della Repubblica.\nNell'ambito di un grande Convegno Nazionale dal tema \"Politica e amicizia\", per illustrare un aspetto della storia di genere in Italia, nella primavera del 2007 tratt\u00f2 all'Universit\u00e0 di Milano l'argomento: \"Nessuno lo far\u00e0 per noi - Amicizie e polemiche lungo la vita di Anna Maria Mozzoni\". Gli atti sono in corso di stampa presso la casa editrice Angeli di Milano.\nIl 4 ottobre 2008 ha presentato a Gorizia nell'ambito delle celebrazioni del Centenario della nascita della fondazione delle infermiere volontarie della Croce rossa, la relazione \"La crocerossina nell'Italia che cambia\"\", edita dall'editore Gaspari di Udine negli Atti del Convegno.\nNel 2010 pubblica per le edizioni Unione Femminile di Milano il volume \"Henry Dunant, la pace e il filo di Arianna per vincere il minotauro\" mentre l'anno successivo \"Nessuno lo far\u00e0 per noi. Amicizie e polemiche lungo la vita di Anna M. Mozzoni\" in Emma Scaramuzza, \"Politica e Amicizia\", Milano Franco Angeli Editore, 2011.\nNel 2013 Rachele Farina pubblica il libro \"Costantino Costantini, la bella palazzina e il suo misterioso architetto\", con prefazione di Marzia Ratti, Milano, Book Time.\nMuore a Fezzano dove si era trasferita da Milano il 13 giugno 2019."}
{"id": "2214167", "revid": "844563", "url": "https://it.wikipedia.org/wiki?curid=2214167", "title": "Slovenska republi\u0161ka nogometna liga", "text": "La Slovenska republi\u0161ka nogometna liga (in lingua italiana: \"lega calcistica repubblicana slovena\") \u00e8 stata una competizione per squadre di calcio della Repubblica Socialista di Slovenia, ed era una delle 8 leghe repubblicane che costituivano la terza divisione del campionato jugoslavo.\nLa vincitrice della Slovenska republi\u0161ka liga veniva promossa in seconda divisione, la 2. Savezna liga, mentre le ultime classificate retrocedevano nelle Zonske lige (quarta divisione, costituita solitamente da 2 gironi: \"Ovest\" ed \"Est\").\nLe Republi\u010dke lige (un girone unico per ogni repubblica della Jugoslavia) sono state sospese fra il 1955 ed il 1973: in quei 18 anni la terza divisione era composta dai campionati di zona (le Zonske lige). La Slovenia ha avuto una lega unita a quella croata nel 1952-53, 1953-54 e 1954-55, quindi si trattava di una Me\u0111urepubli\u010dka liga (\"lega inter-repubblicana\"), ed \u00e8 tornata al girone unico gi\u00e0 dal 1958 grazie alle dimensioni ridotte ed alla posizione periferica.\nCon la costituzione della 3. Savezna liga a livello inter-repubblicano nel 1988, vi \u00e8 stata la soppressione delle Republi\u010dke lige, mentre le Zonske lige sono rimaste il quarto livello del campionato jugoslavo. Quella slovena ha continuato fino al 1991, anno della dissoluzione della Jugoslavia (pur se comunque al quarto livello).\nAlbo d'oro.\nNel regno di Jugoslavia.\nLa Ljubljanski nogometni podsavez, comunemente conosciuta con l'acronimo LNP, (it. \"Sottofederazione calcistica di Belgrado\"), fu una delle prime 4 sottofederazioni (alla fine saranno 15) in cui era diviso il sistema calcistico del Regno di Jugoslavia..\n\u00c8 stata fondata il 23 aprile 1920 e, nello stesso anno, sono iniziate anche le competizioni. La prima divisione (1. Razred, \"prima classe\") poteva essere a girone unico o divisa su tre gironi (Lubiana, Maribor e Celje). Dal 1923 la vincitrice partecipava alle qualificazioni per il \"Dr\u017eavno prvenstvo\" (\"campionato nazionale\").\nNella Jugoslavia socialista.\nNella prima stagione (1946) le Republi\u010dke lige costituivano il primo livello del calcio jugoslavo e fungevano da qualificazione per la Prva Liga 1946-1947.Nel 1946-47 e nel 1952 costituivano il secondo livello; nel e dopo il 1988 (limitatamente alla Slovenia) il quarto."}
{"id": "2214169", "revid": "1001457", "url": "https://it.wikipedia.org/wiki?curid=2214169", "title": "Ingresso monumentale di via Roma", "text": "L'Ingresso monumentale di via Roma \u00e8 una moderna porta civica di Palermo.\nStoria.\nLa porta crea un ingresso monumentale e scenografico all'omonima via. Il taglio di Via Roma avvenne nella seconda met\u00e0 dell'Ottocento, ma il tratto iniziale verso Sud, prospiciente alla Stazione Centrale rimase a lungo tempo spoglio, composto soltanto da una vasta piana. Nel 1924 si decise di indire un concorso nazionale al quale parteciparono i pi\u00f9 importanti architetti modernisti del tempo: il vincitore del concorso fu il palermitano Giuseppe Capit\u00f2. La costruzione non termin\u00f2 prima del 1936. La data della sua costruzione viene considerata come la fine dell'epoca architettonicamente positiva di Palermo, iniziata da Ernesto Basile alla fine dell'Ottocento."}
{"id": "2214171", "revid": "329581", "url": "https://it.wikipedia.org/wiki?curid=2214171", "title": "Bartolomeo Camerario", "text": "Biografia.\nLavor\u00f2 come insegnante di diritto civile e feudale all'Universit\u00e0 di Napoli tra il 1524 ed il 1526, nel 1529 ricopr\u00ec la carica di \"Presidente della Camera Sommaria\" e successivamente quella di \"Conservatore del Real Patrimonio in Italia\", al fine di controllare le finanze italiane. Per la bravura dimostrata nell'incarico divenne \"Luogotenente della Sommaria\". \nPer il suo carattere irrequieto venne soprannominato \"Bartolomeo Temerario\".\nNel 1548 venne sospeso dall'incarico e giudicato colpevole per vari crimini, fugg\u00ec in Francia, dove si dedic\u00f2 alla stesura di alcuni scritti di stampo teologico, solo nel 1556 torn\u00f2 a Roma. Qui Paolo IV lo nomin\u00f2, \"Commissario Generale dell'Esercito\" ed in seguito \"Amministratore dell'Annona\". Nel 1558 fu accusato di malversazione e arrestato. Rimase in prigione per due anni.\nNella citt\u00e0 di Benevento si ritrova una strada a lui dedicata, fra piazza Piano di Corte e Corso Garibaldi."}
{"id": "2214172", "revid": "729019", "url": "https://it.wikipedia.org/wiki?curid=2214172", "title": "Semj\u00e9n", "text": "Semj\u00e9n \u00e8 un comune dell'Ungheria di 447 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214175", "revid": "93436", "url": "https://it.wikipedia.org/wiki?curid=2214175", "title": "Bagni di Tivoli", "text": ""}
{"id": "2214176", "revid": "3831", "url": "https://it.wikipedia.org/wiki?curid=2214176", "title": "Acque Albule", "text": ""}
{"id": "2214177", "revid": "767487", "url": "https://it.wikipedia.org/wiki?curid=2214177", "title": "Ser\u00e9nyfalva", "text": "Ser\u00e9nyfalva \u00e8 un comune dell'Ungheria di 1.101 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214181", "revid": "93436", "url": "https://it.wikipedia.org/wiki?curid=2214181", "title": "Luigi Negri (vescovo)", "text": ""}
{"id": "2214183", "revid": "729019", "url": "https://it.wikipedia.org/wiki?curid=2214183", "title": "S\u00f3st\u00f3falva", "text": "S\u00f3st\u00f3falva \u00e8 un comune dell'Ungheria di 305 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214184", "revid": "128245", "url": "https://it.wikipedia.org/wiki?curid=2214184", "title": "Deutscher Spiele Preis", "text": "Il Deutscher Spiele Preis (\"Premio Tedesco per i Giochi\") \u00e8 un premio per i giochi da tavolo in stile tedesco. \u00c8 stato creato nel 1990 dalla rivista tedesca \"Die P\u00f6ppel-Revue\", che raccoglie i giudizi dei negozi del settore, delle riviste, dei professionisti e dei club. Il risultato viene annunciato ogni anno alla fiera Internationale Spieltage che si svolge nel mese di ottobre a Essen (Germania). Durante la stessa cerimonia viene anche consegnato l'Essener Feder, che premia il gioco da tavolo con le migliori regole, e il Deutscher Kinderspiele Preis, riservato ai giochi per bambini.\nContrariamente allo Spiel des Jahres, con cui vengono premiati i giochi per famiglie, il Deutscher Spiele Preis viene assegnato a giochi da tavolo di maggiore complessit\u00e0, con particolare attenzione alla bont\u00e0 e all'innovazione del gioco.\nVincitori.\nPremio Deutscher Kinderspiele Preis.\nLista dei giochi vincitori del premio Deutscher Kinderspiele Preis.\nPer i giochi pubblicati anche in Italia viene riportato anche il titolo in italiano e l'editore italiano che ha pubblicato il gioco."}
{"id": "2214186", "revid": "767487", "url": "https://it.wikipedia.org/wiki?curid=2214186", "title": "Szak\u00e1csi", "text": "Szak\u00e1csi \u00e8 un comune dell'Ungheria di 148 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214187", "revid": "123605414", "url": "https://it.wikipedia.org/wiki?curid=2214187", "title": "Johan van Oldenbarnevelt", "text": "Van Oldenbarnevelt studi\u00f2 diritto a Lovanio, Bourges, Heidelberg e Padova, viaggi\u00f2 in Francia e in Italia prima di stabilirsi all'Aia. Era un calvinista moderato, quindi sostenne Guglielmo d'Orange nella sua rivolta contro la Spagna e combatt\u00e9 nell'esercito di Guglielmo.\nInizi della carriera politica.\nJohan van Oldenbarnevelt combatt\u00e9 come volontario per la liberazione di Haarlem (1573) e di nuovo a Leida (1574). Nel 1576 ottenne l'importante carica di pensionario di Rotterdam. La sua energia, la particolare predisposizione per le questioni pubbliche e le notevoli capacit\u00e0 oratorie gli fecero ottenere una posizione influente. Ag\u00ec per promuovere l'Unione di Utrecht (1579) e per l'accettazione della contea di Olanda e Zelanda da parte di Guglielmo d'Orange (1584). Fu un fiero oppositore della politica del conte di Leicester, a quel tempo governatore generale della Repubblica delle Sette Province Unite, e sostenne invece Maurizio di Nassau, un figlio di Guglielmo. Leicester part\u00ec nel 1587, lasciando il potere militare a Maurizio. Durante il governo di Leicester, van Oldenbarnevelt guid\u00f2 la strenua opposizione degli Stati di Olanda alla politica centralizzatrice del governatore.\nGran Pensionario.\nIl 15 marzo 1586 van Oldenbarnevelt, succedendo a Paulus Buys, divent\u00f2 \"landsadvocaat\", o Avvocato Generale d'Olanda presso gli Stati provinciali di Olanda e Frisia Occidentale, carica che mantenne per 32 anni (nel 1619 tale carica fu rinominata Gran Pensionario). Questo incarico importante assicur\u00f2 a Oldenbarnevelt un'influenza illimitata in una Repubblica che aveva molti capi ma non un potere esecutivo centrale. Nominalmente Oldenbarnevelt era al servizio degli Stati di Olanda e Frisia Occidentale, ma politicamente divent\u00f2 la personificazione della provincia che rappresentava pi\u00f9 della met\u00e0 dell'unione e come suo portavoce dominava l'assemblea degli Stati Generali. In breve tempo ottenne un'autorit\u00e0 enorme che investiva tutti i dettagli dell'amministrazione, tanto da essere virtualmente un ministro plenipotenziario.\nDurante i due anni critici che seguirono al ritiro del conte di Leicester, il \"landsadvocaat\" ebbe il compito di tenere insieme le Province Unite, superando le tendenza separatiste ed evitando che le Province fossero facilmente conquistate dal formidabile esercito di Alessandro Farnese. Fortunatamente per i Paesi Bassi, nel momento della loro massima debolezza, l'attenzione di Filippo II era tutta rivolta alla progettata invasione dell'Inghilterra, perci\u00f2 Oldenbarnevelt ebbe il tempo di sopperire alla mancanza di un governo centrale organizzato prendendo nelle sue mani il controllo degli affari amministrativi. Il suo compito fu facilitato dal sostegno di Maurizio di Nassau, che, dopo il 1589, era statolder di cinque province, nonch\u00e9 Capitano Generale e Ammiraglio dell'Unione.\nGli interessi e le ambizioni dei due uomini non erano in contrasto: Maurizio si dedicava all'addestramento e alla guida degli eserciti e non aveva capacit\u00e0 particolari come statista n\u00e9 inclinazione per la politica. La prima rottura tra i due avvenne nel 1600, quando Maurizio fu costretto dagli Stati Generali, istigati da Oldenbarnevelt, a intraprendere una spedizione nelle Fiandre, spedizione che sfior\u00f2 il disastro: gli olandesi vinsero la battaglia di Nieuwpoort (2 luglio 1600) solo con sforzi disperati.\nNel 1598 Oldenbarneveld partecip\u00f2 a missioni diplomatiche speciali presso Enrico IV di Francia e Elisabetta I d'Inghilterra. Nel 1605 partecip\u00f2 a un'altra missione speciale in occasione dell'ascesa al trono di Giacomo I d'Inghilterra.\nLa tregua con la Spagna.\nNel 1606 si aprirono i negoziati con Alberto d'Austria e Isabella d'Asburgo per una pace o una tregua: nei Paesi Bassi le opinioni si divisero.\nGli arciduchi acconsentirono a trattare con le Province Unite come province libere e stati su cui essi non avevano pretese. Oldenbarnevelt era favorevole alla pace, purch\u00e9 fosse assicurata la libert\u00e0 di commercio: egli aveva dalla sua parte gli Stati d'Olanda e la maggioranza dei reggenti in tutta la contea.\nInvece Maurizio e suo cugino Guglielmo Luigi, stadholder di Frisia, insieme ai capi militari, a quelli della flotta e al clero calvinista, si opponevano alla pace, ritenendo che il re di Spagna stesse solo cercando una pausa per recuperare le forze in vista di un rinnovato attacco all'indipendenza dei Paesi Bassi.\nI negoziati andarono avanti per circa tre anni, ma alla fine, dopo lunghissime trattative, il 6 aprile 1609 fu stipulata una tregua di dodici anni. Tutto quello che gli olandesi chiedevano era stato ottenuto, direttamente o indirettamente, e Maurizio si sent\u00ec obbligato ad accettare le condizioni favorevoli ottenute grazie alla ferma e abile diplomazia di Oldenbarnevelt.\nConflitto religioso nei Paesi Bassi.\nL'effetto immediato della tregua fu un rafforzamento dell'influenza di Oldenbarnevelt nel governo della repubblica olandese, ora riconosciuta come stato libero e indipendente; ma la pace esterna stava per condurre a una lotta interna. Da alcuni anni era in corso una guerra verbale tra le fazioni religiose calviniste, i Gomaristi (o Contro-Rimostranti) e gli Arminiani.\nNel 1610 gli Arminiani (noti anche come Rimostranti) presentarono agli Stati d'Olanda una petizione, la Rimostranza, in cui chiedevano che i loro principi (definiti \"cinque articoli di rimostranza\") fossero sottoposti a un sinodo nazionale, convocato dal governo. I Rimostranti auspicavano una revisione della Confessione di fede belga, un documento discusso e approvato dalla maggior parte delle congregazioni calviniste dei Paesi Bassi (1561-1562). Tra altro gli Arminiani chiedevano che la Chiesa olandese riconoscesse la superiore autorit\u00e0 dello Stato. Questa azione degli Arminiani aveva l'approvazione e il favore di Oldenbarnevelt, che era un sostenitore del principio di tolleranza in materia di opinioni religiose.\nI Gomaristi replicarono con una Contro-Rimostranza in sette articoli e chiesero un sinodo puramente clericale. La Repubblica si spacc\u00f2 in due: gli Stati di Olanda, istigati da Oldenbarnevelt, sostenevano i Rimostranti e rifiutarono di convocare un sinodo puramente clericale (1613). Inoltre proibirono ai predicatori della Provincia di Olanda di affrontare nelle loro prediche le questioni in discussione.\nEra difficile ottenere l'obbedienza senza le armi; scoppiarono delle rivolte in alcune citt\u00e0 e quando a Maurizio fu chiesto di intervenire come Capitano Generale (cio\u00e8 capo dell'esercito), questi rifiut\u00f2 di agire. Non solo: Maurizio si schier\u00f2 dalla parte dei Contro-Rimostranti e istitu\u00ec un predicatore contro-rimostrante in una chiesa dell'Aia (1617).\nL'Olanda dichiara la sovrana indipendenza (Risoluzione Scherpe).\nOldenbarnevelt propose che gli Stati d'Olanda, come provincia sovrana, raccogliessero una forza militare locale di 4000 uomini per mantenere la pace.\nIntanto gli Stati Generali, con una maggioranza ristretta (4 province su 3) approvarono la convocazione di un sinodo nazionale. Gli Stati di Olanda, anch'essi con una maggioranza ristretta, votarono contro il sinodo e il 4 agosto 1617 approvarono una risoluzione (\"Risoluzione Scherpe\") in base alla quale tutti i magistrati, ufficiali e soldati pagati dalla provincia dovevano prestare giuramento di obbedienza agli Stati di Olanda, sotto pena di destituzione. Inoltre sarebbero stati responsabili non davanti ai tribunali ordinari ma agli Stati d'Olanda.\nEra una dichiarazione di sovrana indipendenza da parte dell'Olanda. Gli Stati Generali della Repubblica raccolsero la sfida. Fu nominata una commissione, con a capo Maurizio, per imporre il disarmo dei mercenari. Il 31 agosto 1618 Maurizio giunse a Utrecht alla testa un esercito: al suo ordine le truppe locali deposero le armi.\nMaurizio aveva vinto senza colpo ferire.\nArresto e processo.\nIl 23 agosto 1618, per ordine degli Stati Generali, Oldenbarnevelt e i suoi principali sostenitori, Ugo Grozio, Hoogerbeets e Jacob Dircksz de Graeff, furono arrestati.\nOldenbarnevelt e i suoi amici furono tenuti in stretto isolamento fino al novembre di quell'anno e poi furono esaminati da una commissione nominata dagli Stati Generali. Oldenbarnevelt comparve pi\u00f9 di sessanta volte davanti ai commissari e fu interrogato su tutta la sua vita pubblica, senza avere nemmeno la possibilit\u00e0 di consultare documenti n\u00e9 di difendersi per iscritto.\nIl 20 febbraio 1619 Oldenbarnevelt fu accusato davanti a una corte speciale di ventiquattro membri, di cui solo la met\u00e0 erano olandesi e tutti erano suoi nemici personali. Questa corte non era assolutamente un tribunale legale, n\u00e9 aveva giurisdizione alcuna sul prigioniero. La protesta di Oldenbarnevelt, che rivendicava il diritto di essere giudicato dalla sovrana provincia d'Olanda, rimase inascoltata.\nIn realt\u00e0 non si tratt\u00f2 affatto di un processo e la commissione giudicante pronunci\u00f2 una sentenza di morte il 12 maggio 1619. Il giorno seguente il vecchio statista, all'et\u00e0 di settantun anni, fu decapitato all'Aia. Questa fu, cos\u00ec lui si espresse, la ricompensa per aver servito il suo Paese per quarantatr\u00e9 anni.\nLe ultime parole di Oldebarnevelt al boia furono \"Fai presto, fai presto\".\nVita personale.\nOldenbarnevelt spos\u00f2 Maria van Utrecht nel 1575. Lasci\u00f2 due figli, signori di Groeneveld e Stoutenburg, e due figlie. I figli di Oldenbarnevelt parteciparono a una congiura contro la vita di Maurizio che fu scoperta nel 1623. Stoutenburg, il congiurato principale, fugg\u00ec e si mise al servizio della Spagna; Groeneveld fu giustiziato."}
{"id": "2214190", "revid": "767487", "url": "https://it.wikipedia.org/wiki?curid=2214190", "title": "Szak\u00e1ld", "text": "Szak\u00e1ld \u00e8 un comune dell'Ungheria di 567 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214192", "revid": "371529", "url": "https://it.wikipedia.org/wiki?curid=2214192", "title": "With a Song in My Heart (Stevie Wonder)", "text": "With a Song in My Heart \u00e8 un album di Stevie Wonder, pubblicato dalla Tamla (Motown) nel 1963."}
{"id": "2214193", "revid": "729019", "url": "https://it.wikipedia.org/wiki?curid=2214193", "title": "Sz\u00e1szfa", "text": "Sz\u00e1szfa \u00e8 un comune dell'Ungheria di 182 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214196", "revid": "112839073", "url": "https://it.wikipedia.org/wiki?curid=2214196", "title": "Stevie at the Beach", "text": "Stevie at the Beach \u00e8 un album di Stevie Wonder, pubblicato dalla Tamla (Motown) nel 1964."}
{"id": "2214197", "revid": "123045957", "url": "https://it.wikipedia.org/wiki?curid=2214197", "title": "Austral argentino", "text": "L'austral \u00e8 stata la valuta dell'Argentina tra il 15 giugno 1985 e il 31 dicembre 1991. Era suddiviso in 100 \"centavos\". Il simbolo era una A maiuscola con una linea orizzontale supplementare (si veda l'immagine). Tale simbolo comparve su tutte le monete emesse in questa valuta (incluse quelle denominate in \"centavo\"), al fine di distinguerle da quelle relative alle valute precedenti. Il Codice ISO 4217 era \"ARA\".\nStoria.\nL'\"austral\" sostitu\u00ec il \"peso\" al cambio di 1 \"austral\" = 1\u00a0000 \"peso argentini\"\nNel 1983 il governo Alfons\u00edn decise una riforma per sostituire il \"peso ley\" al cambio di 1 \"peso argentino\" = 10\u00a0000 \"pesos ley\". La delicata situazione politica interna, per\u00f2, non riusc\u00ec a impedire la rapida caduta dell'unit\u00e0 nei cambi ufficiosi del mercato nero, e appena due anni dopo, nel 1985, fu a sua volta rimpiazzato dall\"'austral\". Il cambio ufficiale fissato dal governo scoraggi\u00f2 per qualche tempo il mercato nero dalla valuta, ma gi\u00e0 a un anno dalla sua nascita l'Austral vide la minaccia della sua caduta sui mercati valutari mondiali, e lo scarto fra il cambio ufficiale e quello clandestino divenne a mano a mano sempre pi\u00f9 ampio. Di conseguenza venne accentuandosi la sfiducia dei cittadini verso la nuova moneta e il loro rifugiarsi nelle valute straniere forti, fenomeno tipico dei paesi in gravi difficolt\u00e0 economiche. Nel 1989, eletto presidente Carlos Menem, questi accentu\u00f2 la politica di austerit\u00e0 faticosamente iniziata da Alfonsin, frenando in qualche modo il fenomeno inflativo. Menem, con un provvedimento senza precedenti che voleva dare una sferzata psicologica all'avvitarsi continuo della moneta argentina e concederle fiducia, la parific\u00f2 al valore del Dollaro USA, garantendone incondizionatamente il cambio. Fu cos\u00ec che l'Austral venne a sua volta rimpiazzato dal \"nuevo peso\" il 1\u00ba gennaio 1992 al cambio di 1 \"nuevo peso\" = 10\u00a0000 \"austral\".\nMonete.\nNel 1985 furono introdotte monete da \u00bd, 1, 5, 10 e 50 \"centavo\". I pezzi da \u00bd \"centavo\" furono emessi solamente nel 1985, mentre la produzione degli 1 \"centavo\" cess\u00f2 nel 1987, quella dei 5 \"centavo\" cess\u00f2 nel 1988, e quella delle altre monete in \"centavo\" termin\u00f2 nel 1989. Sempre nel 1989 furono emesse monete da 1, 5 e 10 \"austral\", seguite nel 1990 e 1991 dai tagli da 100, 500 e 1\u00a0000 \"austral\".\nBanconote.\nNel 1985 ebbero luogo emissioni provvisorie consistenti in banconote da 1\u00a0000, 5\u00a0000 e 10\u00a0000 \"pesos argentino\" sovrastampati con i valori 1, 5 e 10 \"austral\". Tra il 1985 e il 1991, la Banca Centrale emise le banconote definitive.\nTutte le banconote ad eccezione di quelle provvisorie mostrano sul retro la Libert\u00e0 con una fiaccola e uno scudo. Le banconote provvisorie furono prodotte modificando la stampa dei \"pesos argentino\" in vigore dal 1983. Sul diritto, venne cancellata la parola \"PESOS\", mentre nei disegni sul retro venne sostituita l'immagine con il valore espresso in parole senza spazi in diverse righe. Il valore era espresso su entrambe le facce nella forma \"A 10 MIL\" (10\u00a0000 \"austral\"), \"A 50 MIL\" (50\u00a0000 \"austral\") e \"A 500 MIL\" (500\u00a0000 \"austral\")."}
{"id": "2214200", "revid": "1173092", "url": "https://it.wikipedia.org/wiki?curid=2214200", "title": "Achille Vianelli", "text": "Biografia.\nIl padre Giovan Battista Vianelli, veneto di origine, aveva sposato una parigina e perci\u00f2 mutato il nome in Vianelly o Viennelly e assunto la nazionalit\u00e0 francese, divenendo agente consolare napoleonico a Porto Maurizio. Achille mantenne il nuovo cognome e la nazionalit\u00e0 francese, fin dopo il 1938. \nDa Porto Maurizio la famiglia si era trasferita ad Otranto, dove Achille trascorse la sua giovinezza. Nel 1819 era a Napoli, per studiare pittura; ma padre e sorella tornarono in Francia, per ricongiungersi a lui solo nel 1826.\nA Napoli Achille divenne intimo di Giacinto Gigante, insieme al quale studi\u00f2 il paesaggio ripreso dal vero, frequentando per qualche mese la scuola di Wolfgang H\u00fcber - pittore tedesco specialista nella ripresa topografica di gusto accademico - poi divenne alunno di Anton Sminck van Pitloo, nel cui \"atelier\" ebbe origine, dal 1820, la \"Scuola di Posillipo\", alla quale partecip\u00f2 anche Vianelli ed alcuni degli altri allievi, come lo stesso Giacinto Gigante, Alessandro Fergola e Gabriele Smargiassi.\nNegli anni trenta abbandon\u00f2 gradualmente la pittura di paesaggio ad olio, per dedicarsi alle vedute prospettiche di piazze e di interni di chiese, realizzate con la tecnica dell'acquarello e in special modo con i monocromi a seppia, di cui svilupp\u00f2 una pregevole tecnica. Molte delle sue vedute furono riprodotte all'acquaforte o litografate e pubblicate in volumi dedicati alla citt\u00e0 di Napoli.\nNel 1848 si trasfer\u00ec a Benevento, dove si dedic\u00f2 alla pittura e nel 1850 fond\u00f2 una scuola di disegno, nel Chiostro di Santa Sofia. Tra i suoi allievi vi fu Gaetano de Martini.\nLa sua fama si diffuse in Francia e Luigi Filippo lo chiam\u00f2 per dare lezioni di pittura al re\u02d0 per questo motivo Achille Vianelli visse temporaneamente in Francia, fino al 1846. Mor\u00ec a Benevento, all'et\u00e0 di 91 anni.\nIl figlio Alberto, anch'egli pittore paesaggista, nato nel 1847, si trasfer\u00ec nel 1875 a Parigi. \nUna sorella, Flora, aveva sposato nel 1826 Teodoro Witting, paesista ed incisore tedesco attivo a Napoli, e l'altra sorella, Eloisa, divenne nel 1831 moglie di Giacinto Gigante. Il nipote Gustavo Witting, figlio di Flora ed intrinseco di casa Gigante, fu anch'agli paesista, tra i tardi epigoni della Scuola di Posillipo."}
{"id": "2214202", "revid": "767487", "url": "https://it.wikipedia.org/wiki?curid=2214202", "title": "Szendr\u0151l\u00e1d", "text": "Szendr\u0151l\u00e1d \u00e8 un comune dell'Ungheria di 1.832 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214206", "revid": "6923", "url": "https://it.wikipedia.org/wiki?curid=2214206", "title": "Reinhold Niebuhr", "text": "Figlio di immigrati tedeschi, si colloca inizialmente su posizioni liberali per approdare, nel secondo dopoguerra, ad un sistema intransigentemente anticomunista.\nPensiero.\n\u00c8 conosciuto soprattutto per i suoi studi sulla possibilit\u00e0 di collegare la fede cristiana al realismo della politica e della diplomazia moderna. Ha contribuito in maniera importante al moderno concetto di \"guerra giusta\". \nLa sua opera pi\u00f9 importante \u00e8 considerata \"The Children of the Light and the Children of Darkness\" (\"Figli della luce e figli delle tenebre\") del 1944. \u00c8 anche noto per aver composto la \"Preghiera della serenit\u00e0\" (\"Serenity prayer\").\nApprofondendo lo studio di Sant'Agostino, Niebuhr sostenne che in conseguenza del peccato originale il male ed il disordine divennero inevitabilmente connaturati all'agire di ogni uomo, che nell'azione politica si concretizza sempre come un'imperfetta approssimazione del bene perfetto, e nell'impossibilit\u00e0 di risolvere lo scontro fra opposti interessi. Se gli esseri umani condividono per natura la stessa capacit\u00e0 di scelta fra il bene e il male, condividono anche un innaturale quanto universale egoismo e senso di superiorit\u00e0 morale sugli altri, che si fa sacralit\u00e0 dell'interesse privato e \u00absantificazione del ruolo\u00bb personale.\nCritic\u00f2 il destino manifesto del sogno americano, cos\u00ec come il realismo e il pessimismo politico di Hobbes e di Lutero, questi ultimi per avere intenzionalmente sottovalutato il \u00abpericolo della tirannia nell'egoismo dei governanti\u00bb e l'importanza di un controllo diffuso su di essa. Scelse la democrazia come la forma di governo ideale, l'unica in grado di attuare un equilibrio fra le tendenze anarchiche dei gruppi di interesse sociali e le tendenze dispotiche dei detentori del potere politico."}
{"id": "2214209", "revid": "1543377", "url": "https://it.wikipedia.org/wiki?curid=2214209", "title": "Franco Riccardi", "text": "Ebbe Nedo Nadi come dirigente.\nBiografia.\nRiccardi si mise in evidenza dall'et\u00e0 di 16 anni, allievo della Societ\u00e0 del Giardino di Milano. Vinse pi\u00f9 di 50 medaglie d'oro in tornei in Italia e all'estero. Alle Olimpiadi di Amsterdam del 1928 insieme a Carlo Agostoni, Giulio Basletta, Marcello Bertinetti, Giancarlo Cornaggia-Medici e Renzo Minoli conquist\u00f2 la medaglia d'oro nella spada a squadre. Ai Giochi di Los Angeles del 1932 la medaglia fu d'argento, sempre nella spada a squadre, con Giancarlo Cornaggia-Medici, Renzo Minoli e Saverio Ragno.\nTocc\u00f2 il culmine della sua carriera alle Olimpiadi di Berlino del 1936 quando vinse l'oro nella spada individuale ed anche l'oro nella prova a squadre con Giancarlo Brusati, Giancarlo Cornaggia-Medici, Edoardo Mangiarotti, Alfredo Pezzana e Saverio Ragno .\nVa sottolineato che in queste Olimpiadi il trionfo della Spada italiana fu totale: Riccardi vinse l'oro, Ragno l'argento, Cornaggia-Medici il bronzo.\nL'albo d'oro di Riccardi comprende due titoli a squadre ai Campionati internazionali di scherma del 1931 e 1933, nonch\u00e9 tre secondi posti ai campionati del 1929, 1930 e 1934.\nFu campione italiano dilettanti nel periodo 1927-1929; si classific\u00f2 anche al terzo posto ai Campionati Europei del 1929.\nPalmar\u00e8s.\nIn carriera ha ottenuto i seguenti risultati:"}
{"id": "2214211", "revid": "767487", "url": "https://it.wikipedia.org/wiki?curid=2214211", "title": "Szentistv\u00e1nbaksa", "text": "Szentistv\u00e1nbaksa \u00e8 un comune dell'Ungheria di 295 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214213", "revid": "767487", "url": "https://it.wikipedia.org/wiki?curid=2214213", "title": "The Killing Floor - Omicidio ai piani alti", "text": "The Killing Floor - Omicidio ai piani alti \u00e8 un film del 2007, diretto da Gideon Raff e interpretato da Marc Blucas, Shiri Appleby, e Reiko Aylesworth.\nTrama.\nDavid Lamont \u00e8 un noto agente letterario specializzato in scrittori horror. Ha da poco traslocato in un attico da sogno a New York, quando comincia a ricevere strane fotografie che sembrano ritrarre scene di efferati delitti commessi proprio nel suo appartamento. Da quel momento in poi l'universo di paura e terrore descritto dai best seller dei suoi clienti, rischia di inghiottirlo definitivamente."}
{"id": "2214222", "revid": "729019", "url": "https://it.wikipedia.org/wiki?curid=2214222", "title": "Giovanni Colombo (imprenditore)", "text": "Biografia.\nDopo gli studi di ragioneria, frequent\u00f2 la scuola alberghiera a Losanna. In seguito lavor\u00f2 in Svizzera, Germania, Francia e Gran Bretagna. Tornato in Italia divenne proprietario, assieme al fratello Bruno, dell'hotel Manin di Milano.\nDal 1976 ricopr\u00ec la carica di Presidente dell'Associazione Lombarda Albergatori e dal 1979 quella di Presidente della Federazione degli albergatori italiani (Faiat). Fu consigliere del Consiglio Nazionale dell'Economia e del Lavoro (Cnel) .\nLa sua notoriet\u00e0 \u00e8 legata soprattutto alla sua attivit\u00e0 pionieristica volta all'affermazione del football americano in Italia. \u00c8 considerato, con Bruno Beneck, dal movimento italiano uno dei suoi padri fondatori\nDopo aver fondato nel 1970 il \"Gruppo sportivo hotel Manin\", fond\u00f2 nel 1978 i Milano Manin's Rhinos, a cui nel 1980 si affiancarono le altre squadre che formarono l'embrione del primo campionato italiano. Da presidente dei Rhinos Milano, fu poi nel 1980 fra i fondatori dell'AIFA (Associazione Italiana Football Americano), della quale fu presidente fino al 1988.\nColombo venne introdotto nella \"Hall of Fame Italy\" nel 2006. Alla sua memoria \u00e8 intitolato, dal 1998 il Superbowl italiano che \u00e8 divenuto il \"G.Colombo Trophy\"."}
{"id": "2214223", "revid": "767487", "url": "https://it.wikipedia.org/wiki?curid=2214223", "title": "Bassopiano del Kuban'", "text": "Il bassopiano del Kuban' (in russo \u041f\u0440\u0438\u043a\u0443\u0431\u0430\u043d\u0441\u043a\u0430\u044f \u043d\u0438\u0437\u043c\u0435\u043d\u043d\u043e\u0441\u0442\u044c, \"Prikubanskaja nizmennost'\"), anche conosciuto come \"bassopiano del Kuban' e del mare di Azov\" (in russo \u041a\u0443\u0431\u0430\u043d\u043e-\u041f\u0440\u0438\u0430\u0437\u043e\u0432\u0441\u043a\u0430\u044f \u043d\u0438\u0437\u043c\u0435\u043d\u043d\u043e\u0441\u0442\u044c, \"Kubano-priazovskaja nizmennost'\") \u00e8 una zona pianeggiante estesa nella Russia europea meridionale, nella zona occidentale della regione ciscaucasica.\n\u00c8 delimitata ad ovest dalle acque del mare di Azov e a sud dalla catena del Caucaso; digrada a nord verso la depressione del Kuma-Many\u010d, mentre ad est \u00e8 delimitata dalle alture di Stavropol'; l'intera pianura ha una quota media di 100-150 metri s.l.m. Il principale asse idrografico \u00e8 il Kuban', mentre un altro fiume di rilievo \u00e8 la Eja, che scorre nella sua parte settentrionale.\nL'intera zona ha clima tendenzialmente continentale, con inverni moderatamente freddi, estati piuttosto calde e precipitazioni non abbondanti (400-600 mm annui in media); la forma vegetazionale assolutamente prevalente \u00e8 di conseguenza la steppa, caratterizzata da vegetazione erbacea e da suolo a \u010dernoz\u00ebm sviluppato su substrato carbonatico.\nNella zona sono presenti giacimenti di idrocarburi."}
{"id": "2214224", "revid": "80339", "url": "https://it.wikipedia.org/wiki?curid=2214224", "title": "Bassopiano del Kuban", "text": ""}
{"id": "2214225", "revid": "108500179", "url": "https://it.wikipedia.org/wiki?curid=2214225", "title": "Glendurgan Garden", "text": "Glendurgan Garden \u00e8 un parco facente parte del National Trust che si trova lungo il fiume Helford a nord di Falmouth nella contea inglese della Cornovaglia.\nCreato tra il 1820 e il 1830 da Alfred Fox, nel 1962 \u00e8 entrato a far parte del National Trust. \nIl giardino si estende in valli riparate che conducono a insenature sul fiume Helford. Il clima mite del West Country favorisce la crescita di numerose specie di piante, alcune esotiche."}
{"id": "2214226", "revid": "1982", "url": "https://it.wikipedia.org/wiki?curid=2214226", "title": "Condizionamento dell'aria", "text": ""}
{"id": "2214227", "revid": "729019", "url": "https://it.wikipedia.org/wiki?curid=2214227", "title": "Legamento peroneo-astragalico anteriore", "text": "Il legamento peroneo astragalico anteriore o fibuloastragaleo anteriore \u00e8 un legamento che stabilizza lateralmente l'articolazione tibio-tarsica, risultando il pi\u00f9 importante ai fini della stabilit\u00e0 laterale della caviglia.\nAnatomia.\nIl legamento peroneo astragalico anteriore (Ligamentum talofibulare anteriorius) \u00e8 il legamento anteriore del legamento collaterale laterale dell'articolazione talocrurale (Ligamentum collaterale laterale articulationis talocruralis). Si estende dal bordo anteriore del malleolo laterale (Malleolus lateralis) del peroneo alla faccia laterale del collo astragalico (Collum tal) e al bordo anteriore adiacente della faccia laterale del corpo dell'astragalo.\nDistorsione.\nNella distorsione della caviglia \u00e8 il legamento che pi\u00f9 \u00e8 soggetto a lesione parziale o rottura totale: \u00e8 fondamentale un buon pronto soccorso e riabilitazione propriocettiva per una ripresa normale della vita quotidiana. Per evidenziare una rottura o lesione del peroneo astragalico anteriore \u00e8 opportuno fare un'ecografia o risonanza magnetica della regione in questione.\nIn caso di intervento chirurgico al legamento la ripresa dell'attivit\u00e0 sportiva calcistica avviene non prima di un'adeguata riabilitazione che permetta la stabilizzazione della caviglia. \u00c8 fondamentale che durante la convalescenza la persona esegua una buona ginnastica propriocettiva onde evitare future recidive."}
{"id": "2214229", "revid": "767487", "url": "https://it.wikipedia.org/wiki?curid=2214229", "title": "Fernando De Rosa", "text": "Attent\u00f2 la vita di Umberto II di Savoia nel 1929; esule prima in Francia, poi in Spagna, perse la vita nel 1936 nella Guerra civile spagnola combattendo nelle forze repubblicane.\nBiografia.\nLe vicende famigliari.\nNacque da una relazione extraconiugale avuta dalla madre Umberta Zanetti (da Bologna) con Francesco De Rosa (da Castelluccio Inferiore - PZ), un artigiano di origine lucana, emigrato per molti anni in America Latina e tornato in Italia nel 1905, ma venne iscritto all'anagrafe come Fernando Lencioni, cognome del marito della madre, alla cui morte venne riconosciuto dal padre ed assunse il cognome \"de Rosa\".\nFernando crebbe a Torino, allevato dalla madre, insegnante elementare nel capoluogo piemontese.\nIl 22 gennaio 1914 mor\u00ec il padre.\nL'iniziale adesione e la successiva ripulsa del fascismo.\nNel 1922 ader\u00ec e partecip\u00f2 attivamente all'attivit\u00e0 di propaganda fascista. La sua militanza venne interrotta, mentre frequentava il ginnasio, da un incidente occorsogli nella sua abitazione: nel marzo 1923, mentre stava pulendo una pistola, part\u00ec un colpo che uccise un suo intimo amico e coetaneo, tale Mahmoud Aly Anim. In seguito all'incidente fu processato e condannato, il 25 ottobre 1924, a tre mesi e 15 giorni di detenzione.\nIntanto aveva abbandonato la militanza politica nel fascismo: fu testimone delle violenze degli squadristi torinesi contro gli operai, per cui, nel settembre 1923 invi\u00f2 una lettera di dimissioni dal Fascio torinese, esprimendo il suo rifiuto morale e politico dei metodi violenti, con ci\u00f2 esponendosi alle ritorsioni dei fascisti. Nel 1924 si avvicin\u00f2 alle posizioni di \"Patria e libert\u00e0\", un'associazione combattentistica costituita da due fascisti dissidenti, A. Misuri e O. Corgini.\nLa conversione al socialismo.\nRipresi gli studi, si diplom\u00f2 al liceo-ginnasio \"Cavour\", per poi iscriversi contemporaneamente, nel 1925, alle facolt\u00e0 universitarie di Giurisprudenza e Scienze Politiche di Torino. Negli ambienti universitari si era avvicinato alle idee socialiste e aveva preso contatto con gli ambienti socialisti milanesi e torinesi, entrando inoltre in corrispondenza con Pietro Nenni, fuoriuscito a Parigi.\nDopo la promulgazione delle leggi eccezionali del 1926, diede vita, insieme con il collega di facolt\u00e0 Aldo Garosci, al foglio clandestino \"Umanit\u00e0 nova\" d'ispirazione socialista e repubblicana con qualche richiamo alla politica di Piero Gobetti, che veniva ciclostilato presso lo studio del socialista Pier Luigi Passoni e distribuito nell'ambiente universitario torinese, e la cui redazione si riuniva a casa di De Rosa. Entr\u00f2 in contatto anche con l'organizzazione clandestina della \"Giovane Italia\", d'orientamento vagamente socialista, ma legata a tradizioni massoniche, la cui attivit\u00e0 principale consisteva nella stampa e nella diffusione di manifesti ed opuscoli antifascisti.\nL'attivit\u00e0 antifascista tra Francia e Italia.\nInoltre De Rosa, esperto alpinista, svolgeva un'importante funzione di collegamento tra i gruppi di fuorusciti in Francia e i nuclei antifascisti che operavano in varie citt\u00e0 dell'Italia settentrionale, prelevando giornali e manifesti stampati all'estero e portati fino al confine sulle montagne, da dove egli le prelevava per poi consegnarle per la distribuzione in Italia. Fece da guida per la fuga attraverso le Alpi di F. Amedeo, R. Marvasi e della famiglia di Bruno Buozzi.\nIl 31 agosto 1927 venne arrestato Pier Luigi Passoni e De Rosa, sentendosi in pericolo, fugg\u00ec in Francia. A Parigi conobbe Nenni, Buozzi ed altri antifascisti e ader\u00ec al movimento di Giustizia e libert\u00e0 di Carlo Rosselli..\nRientrato a Torino un mese dopo, riprese l'attivit\u00e0 clandestina e frequent\u00f2 la casa della vedova di Gobetti.\nNel maggio 1928, ricercato di nuovo dalla polizia, ripar\u00f2 di nuovo clandestinamente in Francia. Qui condivise le critiche di Nenni e Pertini alla Concentrazione antifascista, che si era espressa per l'impossibilit\u00e0 di una vera lotta al fascismo in Italia. Deciso a svolgere una concreta azione antifascista in patria, De Rosa rimpatri\u00f2 clandestinamente, compiendo un rischioso viaggio in varie citt\u00e0 per verificare la situazione.\nIn una lettera del 20 ottobre 1928 all'amico F. Volterra rifer\u00ec le impressioni ricavate dai suoi incontri con operai, intellettuali e studenti, esprimendo la convinzione che \"tutto un mondo vecchio\" era crollato e che occorreva prepararne uno nuovo, ricorrendo ad idee e a metodi nuovi; ma in tal senso le prospettive non gli erano apparse incoraggianti: \"Si accettano i miei piani - scriveva - ma mi si fa capire che si lotter\u00e0 perch\u00e9 \u00e8 dovere lottare, ma si crede che la m\u00e8ta \u00e8 lontana. Io non mi sconforter\u00f2. Questo genere di vita \u00e8 la mia, questa situazione non molto lieta non mi abbatte\".\nL'attentato al principe Umberto di Savoia a Bruxelles.\nTorn\u00f2 in Italia nei primi mesi del 1929, ormai convinto della necessit\u00e0 di un gesto clamoroso per richiamare l'attenzione dell'opinione pubblica italiana ed europea sulle condizioni del popolo sotto la dittatura fascista. Nell'ottobre 1929 il principe Umberto di Savoia si trovava in visita ufficiale a Bruxelles per chiedere la mano della principessa Maria Jos\u00e9, in quanto la tradizione belga imponeva che il fidanzamento dei principi avvenisse sul suolo patrio.\nIl 22 ottobre Carlo Rosselli accompagn\u00f2 in treno De Rosa nella capitale belga, dove, nella mattinata del 24 ottobre, dopo essersi aperto un varco tra la folla e aver rotto il cordone di truppe, inneggiando a Giacomo Matteotti e alla libert\u00e0, esplose un colpo di pistola contro Umberto di Savoia, che si stava recando a rendere omaggio alla tomba del Milite ignoto belga. Il colpo and\u00f2 a vuoto e De Rosa venne immediatamente immobilizzato dalla polizia e duramente percosso.\nL'attentato ebbe una grande risonanza nella stampa internazionale, ma suscit\u00f2 perplessit\u00e0 in vasti settori dell'antifascismo e fu esplicitamente condannato dai comunisti e da alcuni autorevoli esponenti socialisti, \"non solo per considerazioni pratiche, ma per fede inveterata che tali atti [potessero portare] soltanto a inevitabili reazioni\".\nRinchiuso nelle carceri di Forest, il 23 settembre 1930 De Rosa fu sottoposto a processo davanti alla Corte d'assise di Bruxelles. Nei tre giorni di dibattimento il giudizio si trasform\u00f2 in una requisitoria contro il regime fascista: De Rosa era difeso, tra gli altri, dal leader socialdemocratico belga Paul-Henri Spaak. Testimoniarono a suo favore importanti antifascisti italiani: Filippo Turati, Gaetano Salvemini, Raffaele Rossetti, Francesco Luigi Ferrari, Marion Cave Rosselli e Francesco Saverio Nitti. Davanti ai giudici De Rosa rivendic\u00f2 con fierezza il suo gesto, affermando di aver \"voluto uccidere il principe ereditario di una casa regnante che aveva ucciso la libert\u00e0 di una grande nazione\".\nLa corte gli riconobbe le pi\u00f9 ampie circostanze attenuanti, condannandolo a cinque anni di reclusione, riducibili a meno della met\u00e0 in caso di buona condotta. Per questo usc\u00ec dal carcere nel marzo 1932.\nIl trasferimento in Spagna.\nSubito riprese i rapporti con gli ambienti antifascisti, recandosi in Svizzera, Francia e quindi in Spagna.\nQui, inspirandosi alle imprese di Giovanni Bassanesi e di Lauro De Bosis, progett\u00f2 di raggiungere in volo alcune citt\u00e0 italiane, lanciando ai cittadini manifestini antifascisti. A tale scopo prese lezioni di pilotaggio, ma poi il progetto non ebbe seguito.\nFu corrispondente dalla Spagna per il giornale socialista \"Nuovo Avanti!\" diretto a Parigi da Pietro Nenni e milit\u00f2 tra i seguaci di F. Largo Caballero. Fautore di un rinnovamento del socialismo iberico, era altrettanto convinto della necessit\u00e0 di istruire militarmente i giovani socialisti al fine di contrastare i tentativi fascisti contro la democrazia.\nL'impegno nel Partito Socialista spagnolo.\nNell'autunno 1934 fu a Madrid tra i dirigenti dell'insurrezione scoppiata in appoggio agli scioperi delle Asturie: la repressione che segu\u00ec gli valse l'arresto e la condanna a diciannove anni di carcere.\nNel febbraio 1936, in seguito alla vittoria elettorale del Fronte popolare spagnolo, fu scarcerato e portato in trionfo per le vie di Madrid. Divenne dirigente della Giovent\u00f9 socialista, nella quale promosse la fusione tra giovani socialisti e comunisti.\nNacque cos\u00ec la Giovent\u00f9 socialista unificata, che De Rosa dot\u00f2 di una struttura paramilitare, nel cui ambito poi, allo scoppio della guerra civile spagnola, venne costituito il battaglione \"Octubre n. 11\", di cui assunse il comando.\nLa partecipazione ai combattimenti nella \"Guerra di Spagna\" e la morte.\nAll'inizio della ribellione falangista del 1936 il battaglione \"Octubre n.11\" si distinse nella difesa di Madrid.\nL'11 settembre 1936 la compagnia da lui comandata dovette cedere all'attacco falangista sul monte Cabeza Leja sulla Sierra Guadarrama. Dopo aver riordinato le fila, il 16 settembre 1936 De Rosa tent\u00f2 di riconquistare la posizione, ma durante il contrattacco cadde, colpito in piena fronte da una pallottola.\nLa sua salma, trasferita a Madrid, ricevette solenni onoranze con un'imponente partecipazione popolare.\nRiconoscimenti.\nNel 2004 il comune di Torino gli ha dedicato una strada con la seguente motivazione:\nAnche il comune di Tortona ha dedicato una via a Fernando De Rosa."}
{"id": "2214236", "revid": "659223", "url": "https://it.wikipedia.org/wiki?curid=2214236", "title": "Giovanni Grazzini", "text": "Biografia.\nDopo una laurea in Lettere, conseguita all'Universit\u00e0 degli Studi di Firenze, fu assunto come giornalista alla \"Nazione\" dal 1952. Questi, una volta nominato direttore del \"Corriere della Sera\", lo assunse nel 1961 nel giornale di via Solferino in qualit\u00e0 di critico cinematografico. Da allora, Grazzini \u00e8 stato l'inviato del Corriere ai principali festival cinematografici. \nNel 1982 \u00e8 stato nominato presidente del Centro Sperimentale di Cinematografia, contribuendo in maniera significativa al rilancio della scuola di cinema, chiusa da tempo, della rivista Bianco e Nero, e della Cineteca Nazionale. Ha lasciato l'incarico nel 1988.\nDurante la sua lunga vita professionale ha collaborato alla rivista Nuova Antologia e a Il Mondo; diresse inoltre alcune collane di teatro e di cinema degli editori Vallecchi e Longanesi.\nNel 1990 lasci\u00f2 il Corriere per diventare per un breve periodo critico del \"Messaggero\" e, nel 1992, del quotidiano \"l'Indipendente\" fondato in quell'anno. Le sue recensioni sono state raccolte in una serie di volumi curati dalla Laterza."}
{"id": "2214245", "revid": "729019", "url": "https://it.wikipedia.org/wiki?curid=2214245", "title": "Francesco Tarabotto", "text": "Capitano superiore di lungo corso diplomato all'istituto Nautico di Genova, comandante del transatlantico \"Rex\" nel viaggio da Genova a New York tra il 10 ed il 16 agosto del 1933, nel quale la grande nave italiana conquist\u00f2 il pi\u00f9 ambito e prestigioso trofeo destinato alla nave pi\u00f9 veloce nel corso di una traversata dell'oceano Atlantico navigando da levante verso ponente. Il trofeo in parola era il Nastro Azzurro (in inglese \"\"Blue Riband\" o \"Blue Ribbon\"\"). Il \"Rex\" ottenne il Nastro Azzurro e il famoso \"Hales Trophy\" percorrendo le 3181 miglia nautiche di distanza tra Gibilterra ed il fanale di Ambrose (1 miglio =1852\u00a0m) in 4 giorni, 13 ore e 58 minuti, registrando cos\u00ec una velocit\u00e0 media per la traversata pari a 28,92 nodi.\nBiografia.\nLa sua carriera era cominciata a bordo di navi a vela, continuata a bordo delle pi\u00f9 prestigiose navi a propulsione meccanica esistenti all'epoca tra la prima e la seconda guerra mondiale come la nave \"Duilio\" e la nave \"Augustus\" e conclusasi clamorosamente sulla pi\u00f9 imponente e storica delle ammiraglie del ventesimo secolo, la turbonave \"Rex\". \nIl comandante Tarabotto sal\u00ec per la prima volta a bordo della grande nave Rex prima del viaggio inaugurale del 26 settembre 1932, quando il transatlantico orgoglio dell'Ansaldo di Genova e di tutta la marineria italiana, inizio' la prima traversata atlantica.\nIl comandante Francesco Tarabotto apparteneva al ruolo del personale di stato maggiore navigante della Societ\u00e0 \"Navigazione Generale Italiana\". A seguito dei mutamenti avvenuti per le operazioni di riordino della Flotta Nazionale, dal 1\u00ba gennaio 1932, transit\u00f2 quale primo Comandante all'Italia Flotte Riunite, quest'ultima societ\u00e0, dalla data del 1\u00ba gennaio 1937, con la nascita della finanziaria marittima Finmare, appartenente al gruppo IRI, fu annoverata tra le quattro grandi societ\u00e0 nazionali di linea, acquisendo la definitiva denominazione di \"Italia\" Societ\u00e0 di navigazione, Genova. \nNell'estate del 1937, a pochi giorni dal proprio sessantesimo compleanno, per raggiunti limiti di et\u00e0, Tarabotto lasci\u00f2 la turbonave \"Rex\" al suo sostituto, il comandante Attilio Frugone, lasciando definitivamente il servizio attivo e ritirandosi in pensione, scrivendo una lettera di ringraziamento a tutto il suo equipaggio.\nIl comandante superiore Francesco Tarabotto mor\u00ec all'et\u00e0 di circa 93 anni nella citt\u00e0 di Genova. Le sue spoglie riposano nel cimitero genovese di Staglieno. A Lerici, sul muro della casa natale del comandante superiore Francesco Tarabotto vi \u00e8 una targa a ricordo del grande uomo di mare e della notevole impresa dallo stesso compiuta al comando del transatlantico Rex per la conquista del Nastro Azzurro."}
{"id": "2214252", "revid": "110157", "url": "https://it.wikipedia.org/wiki?curid=2214252", "title": "Prem'er-Liga 2009", "text": "La Prem'er-Liga 2009 \u00e8 stata la diciottesima edizione della massima serie del campionato russo di calcio. La stagione \u00e8 iniziata il 14 marzo 2009 con la partita tra e , svoltasi a Perm' e conclusasi con il punteggio di 0-0. Le ultime partite si sono giocate il 29 novembre 2009. Il campionato \u00e8 stato vinto dal per la seconda volta consecutiva. Capocannoniere del torneo \u00e8 stato Welliton, calciatore dello , con 21 reti.\nStagione.\nNovit\u00e0.\nDalla Prem'er-Liga 2008 erano stati retrocessi lo e il , mentre dalla Pervyj divizion 2008 erano stati promossi il e il .\nFormula.\nLe sedici squadre partecipanti si sono affrontate in un girone all'italiana con partite di andata e ritorno per un totale di 30 giornate. La prima classificata al termine della stagione regolare era designata campione di Russia e ammessa alla fase a gironi della UEFA Champions League 2010-2011, assieme alla seconda classificata. La terza classificata veniva ammessa al terzo turno di qualificazione della UEFA Champions League. Le squadre quarta e quinta classificate venivano ammessa in UEFA Europa League 2010-2011, assieme alla vincitrice della Coppa di Russia. Le ultime due classificate erano retrocesse in Pervyj divizion.\nClassifica finale.\nLegenda:\nNote:"}
{"id": "2214253", "revid": "547034", "url": "https://it.wikipedia.org/wiki?curid=2214253", "title": "Pietra runica di B\u00f6ksta", "text": "La Pietra runica di B\u00f6ksta \u00e8 un monolite risalente all'XI secolo inciso con alfabeto runico e in antico norreno, situata vicino alla fattoria B\u00f6ksta del villaggio di Balingsta, sito tra Uppsala e \u00d6rsundsbro, Svezia. Il manufatto \u00e8 importante per via dell'immagine che esso contiene, infatti sulla sua superficie si pu\u00f2 notare la raffigurazione di un uomo a dorso di cavallo che caccia con una lancia un alce, coadiuvato da due cani. La scena di caccia viene osservata da un altro uomo con degli sci, armato di arco e freccia che potrebbe essere Ullr, il dio norreno della caccia."}
{"id": "2214259", "revid": "6923", "url": "https://it.wikipedia.org/wiki?curid=2214259", "title": "Stazione della Transalpina", "text": ""}
{"id": "2214261", "revid": "1305772", "url": "https://it.wikipedia.org/wiki?curid=2214261", "title": "He Said She Said", "text": "He Said She Said \u00e8 il secondo singolo estratto dall'album \"Headstrong\" di Ashley Tisdale. La canzone \u00e8 stata scritta dal compositore/produttore J. R. Rotem, da Evan Bogart e da Ryan Tedder. \u00c8 stata pubblicata su iTunes il 19 dicembre 2006, per essere poi pubblicata come singolo negli Stati Uniti e in Gran Bretagna il 17 settembre 2007 ed in Germania il 26 ottobre 2007. Il singolo \u00e8 stato incluso nella colonna sonora del film \"Cloverfield\" e nei titoli di coda di \".\nVersioni.\nSono state pubblicate tre versioni del singolo:\nOriginariamente \"He Said She Said\" avrebbe dovuto essere il primo singolo dall'album, tanto che venne pubblicata in radio a febbraio 2007. A causa dei contenuti giudicati troppo espliciti dalla Disney, la pubblicazione del singolo venne per\u00f2 rimandata a favore di \"Be Good to Me\".\nIl testo della canzone originale recitava:\nLa Disney dunque fece pubblicare una versione leggermente modificata della strofa:\nInoltre il sesto verso della prima strofa \u00e8 stato cambiato da \"she blowin' your mind with her asset\" a \"she got everything you can't pass it\".\nTracce.\nNel giugno 2009 fu immesso su iTunes e Amazon.com un EP contenente sedici remix della canzone."}
{"id": "2214264", "revid": "1498232", "url": "https://it.wikipedia.org/wiki?curid=2214264", "title": "Hockey su ghiaccio ai XXI Giochi olimpici invernali", "text": "Le gare di hockey su ghiaccio dei XXI Giochi olimpici invernali si sono svolti a Vancouver, dal 13 al 25 febbraio 2010 per il torneo femminile, dal 16 al 28 febbraio 2010 per quello maschile."}
{"id": "2214272", "revid": "125724642", "url": "https://it.wikipedia.org/wiki?curid=2214272", "title": "Teorema di Pitagora", "text": "Il teorema di Pitagora \u00e8 un teorema della geometria euclidea che stabilisce una relazione fondamentale tra i lati di un triangolo rettangolo.\nSi pu\u00f2 considerare un caso speciale, per i triangoli rettangoli, del teorema del coseno.\nOrigine.\nQuello che modernamente conosciamo come \"teorema di Pitagora\" viene solitamente attribuito al filosofo e matematico Pitagora. In realt\u00e0 il suo enunciato (ma non la sua dimostrazione) era gi\u00e0 noto ai Babilonesi. Viene a volte affermato che il teorema di Pitagora fosse noto agli antichi Egizi: Carl Boyer esclude questa ipotesi, basandosi sull'assenza del teorema dai papiri matematici rinvenuti. Era conosciuto anche in Cina e sicuramente in India, come dimostrano molte scritture fra cui lo \"Yuktibh\u0101\u1e63\u0101\" e gli \"\u015aulbas\u016btra\". Non sono note dimostrazioni del teorema considerate tutt'oggi valide e antecedenti o coeve a Pitagora.\nEnunciato.\noppure:\nL'uso dell'aggettivo \"uguale\" invece di \"equivalente\" richiede di riferirsi o alle aree dei quadrati \"costruiti\" sui cateti e sull'ipotenusa (area intesa come misura dell'estensione di una superficie), oppure ai quadrati delle lunghezze dei cateti/quadrato della lunghezza dell'ipotenusa. La possibile ambivalenza della lingua italiana deriva dal fatto che, in assenza del termine \"costruito\", la parola \"quadrato\" pu\u00f2 definire sia la \"superficie\" della figura geometrica in quanto tale, sia la generica operazione di elevamento alla seconda potenza.\nIn altre lingue, segnatamente in inglese, francese e spagnolo, nell'enunciato del teorema di Pitagora si preferisce parlare di quadrati (delle lunghezze) dei cateti e dell'ipotenusa, il che consente il semplice utilizzo dei termini \"equal\" (in inglese), \"\u00e9gal\" (in francese), \"igual\" (in spagnolo). \nPer esempio, in spagnolo, \"el cuadrado de la hipotenusa\" significa, senza ambiguit\u00e0, il \"quadrato (della misura) dell'ipotenusa\".\nDato un triangolo rettangolo di lati formula_1, formula_2 e formula_3, ed indicando con formula_3 la sua ipotenusa e con formula_1 e formula_2 i suoi cateti, il teorema \u00e8 espresso dall'equazione:\no, esplicitando formula_3:\nLe misure dei cateti sono perci\u00f2:\ne\nUna terna di numeri interi positivi formula_12 che soddisfi il teorema di Pitagora si dice terna pitagorica.\nViceversa, ogni triangolo in cui i tre lati verifichino questa propriet\u00e0 \u00e8 rettangolo: questo teorema, con la sua dimostrazione, appare nell'ultimo enunciato del primo libro di \"Elementi\".\nDimostrazioni.\nLa dimostrazione classica del teorema di Pitagora completa il primo libro degli \"Elementi\" di Euclide, e ne costituisce il filo conduttore. Dato che richiede il postulato delle parallele, esso non vale nelle geometrie non-euclidee e nella geometria neutrale. Nel testo di Euclide la dimostrazione del teorema \u00e8 immediatamente preceduta dalla dimostrazione della costruibilit\u00e0 dei quadrati. L'esistenza stessa dei quadrati dipende infatti dal postulato delle parallele e viene meno nelle geometrie non euclidee. Questo aspetto del problema \u00e8 in genere trascurato nella didattica contemporanea, che tende spesso ad assumere come ovvia l'esistenza dei quadrati.\nLa dimostrazione del teorema di Pitagora consiste nel riempire uno stesso quadrato di lato uguale alla somma dei cateti prima con quattro copie del triangolo rettangolo pi\u00f9 il quadrato costruito sull'ipotenusa e poi con quattro copie del triangolo rettangolo pi\u00f9 i quadrati costruiti sui cateti, come in figura.\nEssendo il teorema uno dei pi\u00f9 noti della storia della matematica, ne esistono moltissime dimostrazioni, in totale alcune centinaia, opera di matematici, astronomi, agenti di cambio, per esempio un presidente statunitense James A. Garfield e Leonardo da Vinci. Per questo teorema sono state classificate dallo scienziato statunitense Elisha Scott Loomis 371 differenti dimostrazioni, che sono state pubblicate nel 1927 nel suo libro The Pythagorean Proposition.\nDimostrazione di Abu'l-Wafa.\nLa dimostrazione attribuita al matematico e astronomo persiano Abu'l-Wafa verso la fine del X secolo d.C. e riscoperta dall'agente di cambio Henry Perigal (trovata nel 1835-1840, pubblicata nel 1872 e successivamente nel 1891) si basa sulla scomposizione del quadrato costruito sul cateto maggiore, in giallo nell'immagine: tagliandolo infatti con due rette passanti per il suo centro, una perpendicolare ed una parallela all'ipotenusa, si pu\u00f2 ricomporre in maniera da incorporare l'altro quadrato, e formando il quadrato sull'ipotenusa, come nella figura. Questo procedimento \u00e8 legato al problema della trisezione del quadrato.\nDimostrazione di Airy.\nEsiste anche una dimostrazione poetica, dell'astronomo Sir George Airy, in inglese:\ndi cui una traduzione letterale \u00e8\nI versi si riferiscono alla parte bianca: i primi due triangoli sono quelli rossi, i secondi quelli blu.\nSia quella di Perigal sia quest'ultima sono puramente geometriche, ossia non richiedono alcuna definizione di operazioni aritmetiche, ma solo congruenze di aree e di segmenti.\nQuadrati concentrici di Pomi.\nDimostrazione geometrica basata su due quadrati concentrici, di lati rispettivamente pari all'ipotenusa (formula_3) e alla somma dei due cateti (formula_14).\nCome si vede dalla figura, tolti i quattro triangoli rettangoli (in giallo di area formula_15) al quadrato pi\u00f9 grande, che corrisponde all'area formula_16, si ottiene il quadrato pi\u00f9 piccolo, rappresentato in bianco, che equivale invece all'area formula_17.\nQuindi\nda cui risolvendo si ottiene\nQuesta dimostrazione, utilizzando il passaggio algebrico del quadrato della somma di due numeri, ha una rappresentazione visiva semplice e diretta, che non richiede lo spostamento e sovrapposizione di forme come le altre dimostrazioni geometriche formulate.\nDimostrazione di Garfield.\nUn'altra dimostrazione geometrica, nella cui costruzione non compare alcun quadrato, fu trovata nel 1876 da James Abraham Garfield, che in seguito divenne il ventesimo Presidente degli Stati Uniti d'America. Allora nell'esercito, Garfield comment\u00f2 il suo risultato: \"Pensiamo che con questa dimostrazione matematica possiamo trovare d\u2019accordo tutti i deputati, indipendentemente dal loro credo politico\". Garfield aveva avviato una spietata campagna anticorruzione che gli aveva causato l'astio di numerosi colleghi parlamentari, tanto che venne ucciso pochi mesi dopo essere eletto presidente.\nLa dimostrazione segue sostanzialmente il metodo usato nella dimostrazione di Pomi, applicato per\u00f2 a met\u00e0 figura, considerando cio\u00e8 il trapezio anzich\u00e9 il quadrato:\nIn formule, detto formula_1 il cateto rosso, formula_2 il blu e formula_3 l'ipotenusa, e ricordando la potenza del binomio\nCon i teoremi di Euclide.\nUn'altra dimostrazione utilizza il primo teorema di Euclide. Si traccia l'altezza sull'ipotenusa. Questa spezza l'ipotenusa in due segmenti, di lunghezza formula_24 e formula_25. Il teorema di Euclide fornisce le relazioni\nda cui\ne quindi \nInverso.\nVale anche l'inverso del Teorema di Pitagora (proposizione 48 del primo libro degli \"Elementi\" di Euclide):\n\"Se in un triangolo di lati formula_1, formula_2 e formula_3 vale la relazione formula_32, allora il triangolo \u00e8 rettangolo\".\n\"Dimostrazione\". Sia formula_33 un triangolo di lati formula_1, formula_2 e formula_3 tale che formula_32. Consideriamo un secondo triangolo rettangolo formula_38 che abbia i cateti pari ad formula_1 e formula_2 (\u00e8 sempre possibile costruire un triangolo rettangolo dati i due cateti). Per il teorema di Pitagora (diretto) l'ipotenusa del triangolo formula_38 sar\u00e0 pari a formula_42, ossia sar\u00e0 uguale al lato formula_3 del triangolo formula_33. I due triangoli formula_33 e formula_38 risulteranno dunque congruenti per il terzo criterio di congruenza, avendo tutti e tre i lati ordinatamente uguali. Ma allora anche il triangolo formula_33 sar\u00e0 rettangolo \"(CVD)\".\nUn corollario del teorema di Pitagora consente di determinare se un triangolo sia o meno rettangolo, acutangolo o ottusangolo. L\u00e0 dove formula_3 \u00e8 scelto come ipotenusa, il lato pi\u00f9 lungo dei tre, e formula_49 (altrimenti non avremo un triangolo), valgono le seguenti relazioni:\nApplicazioni pratiche dell'enunciato inverso.\nL'enunciato inverso fornisce anche un sistema per costruire un angolo retto (o per controllare la quadratura di un angolo gi\u00e0 esistente) in situazioni pratiche, come la topografia o l'agrimensura.\nA titolo di esempio, con una fune di lunghezza pari alla somma di una terna pitagorica (diciamo 12, somma di 5, 4 e 3, in una qualche unit\u00e0 di misura) sarebbe sufficiente disporre le due porzioni minori della corda (quelle di misura 4 e 3) ad un certo angolo fra loro; se gli estremi della fune, disposta infine in forma triangolare, si chiudono, si sapr\u00e0 che l'angolo compreso fra le due porzioni minori della corda (a questo punto i due cateti) \u00e8 certamente retto.\nGeneralizzazioni.\nIl teorema di Pitagora pu\u00f2 essere generalizzato in vari modi. Solitamente, una generalizzazione \u00e8 una relazione che si applica a tutti i triangoli, e che applicata ai triangoli rettangoli risulta essere equivalente al teorema di Pitagora.\nTeorema del coseno.\nUna generalizzazione del teorema di Pitagora \u00e8 il teorema del coseno, che si applica ad un triangolo qualsiasi (non necessariamente retto). In un triangolo con vertici e angoli indicati come in figura, vale l'uguaglianza:\nNel caso in cui formula_54 sia retto, vale formula_55 e quindi l'enunciato \u00e8 equivalente al teorema di Pitagora. Il termine aggiuntivo pu\u00f2 essere interpretato come il prodotto scalare dei vettori formula_56 e formula_57.\nTeorema dei seni.\nIl teorema dei seni mette in relazione le lunghezze dei lati di un triangolo e i seni degli angoli opposti. Anche questa relazione si applica a qualsiasi triangolo e, nel caso in cui questo sia rettangolo, pu\u00f2 essere ritenuta equivalente al teorema di Pitagora (bench\u00e9 in modo meno immediato rispetto al teorema del coseno).\nIl teorema dei seni asserisce che in un triangolo qualsiasi, con le notazioni come in figura, valgono le relazioni seguenti:\nElevando al quadrato:\nSommando i termini si ottiene:\nQuando formula_61 \u00e8 un angolo retto, si ottiene formula_62 e quindi \nSi ottiene quindi in questo caso il teorema di Pitagora\nGeneralizzazione che non fa uso di trigonometria.\n\u00c8 possibile estendere il teorema di Pitagora ad un triangolo qualsiasi senza fare uso di funzioni trigonometriche quali il seno ed il coseno.\nDato un triangolo formula_65 come in figura, si tracciano due segmenti che collegano il vertice formula_66 con due punti formula_67 e formula_68 contenuti nel segmento opposto formula_69 (oppure in un suo prolungamento), in modo tale che gli angoli formula_70 e formula_71 siano entrambi uguali all'angolo formula_61 del vertice formula_66. La figura mostra un caso in cui l'angolo formula_61 \u00e8 ottuso: se \u00e8 acuto, i due punti formula_75 e formula_68 sono in ordine inverso (il primo a destra e il secondo a sinistra) e possono uscire dal segmento formula_69.\nVale la relazione seguente:\nQuando formula_61 \u00e8 un angolo retto, i punti formula_75 e formula_68 coincidono e si ottiene il teorema di Pitagora\nLa relazione generale pu\u00f2 essere dimostrata sfruttando la similitudine fra i triangoli formula_83, formula_84 e formula_85, che porta alle relazioni\nSi ottiene quindi\nSommando le due eguaglianze si ottiene la relazione iniziale.\nGeneralizzazione a tutte le figure simili.\nIl Teorema di Pitagora continua a valere quando su ogni lato di un triangolo rettangolo si costruiscono figure simili tra loro anche non regolari.\nIl suo enunciato diventa:\nIn ogni triangolo rettangolo, l'area di un qualunque poligono, anche curvilineo, costruito sull'ipotenusa \u00e8 uguale alla somma delle aree dei poligoni, simili a quello costruito sull'ipotenusa, costruiti sui cateti.\n\"Dimostrazione\"\nSiano:\ne\nPer il teorema di Pitagora in forma classica risulta:\ne quindi\nRicordando che se due poligoni simili hanno 2 lati corrispondenti in rapporto formula_102 allora le loro superfici sono in rapporto formula_103, avendo definito formula_104 , risulta \nAvendo inoltre definito uguale a\nformula_106\nil rapporto tra i due cateti, per il motivo precedente risulta uguale a\nformula_107 il rapporto tra le aree dei poligoni simili costruiti su di essi, ovvero:\nQuindi:\nE quindi\nCome volevasi dimostrare.\nNegli spazi prehilbertiani.\nIl teorema di Pitagora pu\u00f2 essere \"generalizzato\" a spazi vettoriali di qualsiasi dimensione, come lo spazio euclideo di dimensione 3 o superiore, o uno spazio vettoriale su corpo complesso, continuando a valere anche su funzioni viste come somme infinite di vettori come nell'analisi funzionale, finch\u00e9 sia possibile definire un prodotto scalare, rendendo lo spazio vettoriale uno spazio prehilbertiano.\nLa dimostrazione \u00e8 semplice, e l'enunciato del teorema \u00e8: \"La somma dei quadrati delle norme di due vettori ortogonali \u00e8 uguale al quadrato della norma del loro vettore somma\", ossia formula_111\nDimostrazione.\nPer definizione di ortogonalit\u00e0, il prodotto scalare fra formula_112 e formula_113 \u00e8 nullo e commuta. L'enunciato del teorema \u00e8 equivalente, per la definizione di norma euclidea, a formula_114. Infatti svolgendo il prodotto scalare al secondo membro, per bilinearit\u00e0 formula_115 ma formula_116 quindi formula_117 per definizione. Dunque il teorema risulta dimostrato.\nLeggenda di Pitagora e delle piastrelle.\nUna leggenda racconta che Pitagora abbia formulato il suo teorema mentre stava aspettando un'udienza da Policrate. Seduto in un grande salone del palazzo di Samo, Pitagora si mise ad osservare le piastrelle quadrate del pavimento, si pensa che ne abbia vista una rotta perfettamente su una diagonale, cos\u00ec da formare due triangoli rettangoli uguali, ma oltre ad essere 2 triangoli rettangoli erano anche isosceli, avendo i due lati uguali. Pitagora immagin\u00f2 un quadrato costruito sulla diagonale di rottura della piastrella, un quadrato avente come lati le diagonali delle piastrelle circostanti.\nLa dimostrazione \u00e8 la seguente: \nSignificato esoterico del teorema.\nIl teorema di Pitagora, in realt\u00e0, non era considerato solo una legge matematica del pensiero, ma anche una legge ontologica, cio\u00e8 dell'essere, riguardante la realt\u00e0 dell'uomo e del mondo. Il significato concreto delle conoscenze \u00e8 reso attuale dagli oggetti stessi, la riga a sottosquadro e il goniometro, inscritte in una forma quadrilobata che rappresenta il foro ecclesiastico dopo Augusto, Costantino e e specialmente Sant\u2019Agostino per il quale il momento storico si definisce nella sua sempieterna durata, non di meno con un riferimento corale alla croce.\nUna delle possibili interpretazioni del teorema che si \u00e8 tramandata fino ad oggi all'interno della massoneria, dove l'emblema dei quadrati costruiti sui lati di un triangolo rettangolo compare nel gioiello indossato dagli anziani Maestri ex-Venerabili (detti in inglese \"Past Masters\"), mette in relazione la volont\u00e0 del Cielo, ossia la Provvidenza, rappresentata dal cateto verticale, con la volont\u00e0 della singola individualit\u00e0 umana, simboleggiata dal cateto orizzontale. Quanto pi\u00f9 l'individuo, anzich\u00e9 estendere arbitrariamente la propria volont\u00e0, cerca di adeguarla a quella del Cielo, tanto meno subir\u00e0 il peso del Destino, cio\u00e8 dell'ipotenusa, e quindi tanto pi\u00f9 riuscir\u00e0 a dominare le forze della necessit\u00e0 che gravano sulla sua vita."}
{"id": "2214281", "revid": "200568", "url": "https://it.wikipedia.org/wiki?curid=2214281", "title": "Asino di Buridano", "text": "L'asino di Buridano (o \"Paradosso dell'asino\") \u00e8 un apologo tradizionalmente attribuito al filosofo della prima met\u00e0 del XIV sec. Giovanni Buridano (1295-1300 circa \u2013 1361), ma che probabilmente non \u00e8 dovuto a lui, poich\u00e9 \u00abnon si trova negli scritti di Buridano, n\u00e9 corrisponde alle sue idee relativamente alla libert\u00e0, dato che piuttosto egli oscilla tra il volontarismo e l'identificazione (aristotelico-averroistica) di intelletto e volont\u00e0. \u00c8 probabile che la storia, derivata da un problema del \"De caelo\" (Aristotele, \"De caelo\", II, 295 b 31-34), sia nata nelle discussioni di scuola, ove \u00e8 documentata\u00bb.\nDescrizione.\nL'apologo narra come un asino posto tra due cumuli di fieno perfettamente uguali e alla stessa distanza non sappia quale scegliere, morendo di fame e sete nell'incertezza.\nSecondo Buridano l'intelletto \u00e8 sempre in grado di indicare all'uomo quale sia la scelta giusta tra le varie diverse alternative tanto che se, per assurdo, la scelta fosse costituita da due elementi identici la volont\u00e0 si paralizzerebbe a meno che non si scegliesse di non scegliere.\nSpinoza esamina il paradosso nel II libro dell'\"Etica\":\nLeibniz discusse di questo paradosso nei suoi \"Saggi di teodicea\" osservando che in natura non esistono, come avviene invece in matematica, due realt\u00e0 perfettamente identiche e che quindi l'azione umana \u00e8 sempre determinata da una precisa causa, magari a noi sconosciuta ma esistente:\nL'asino di Buridano ispir\u00f2 anche una poesia di Voltaire :\n&lt;poem&gt; &lt;/poem&gt;\nOrigine dell\u2019espressione.\nIl sofisma, che non si trova nelle opere di Buridano, costitutiva un tema gi\u00e0 noto. Lo troviamo ad esempio in Dante:\n&lt;poem&gt;\n\u00ab\"Intra due cibi, distanti e moventi\"\n\"d\u2019un modo, prima si morria di fame,\"\n\"che liber\u2019omo l\u2019un recasse ai denti;\"\n\"s\u00ec si starebbe un agno intra due brame\"\n\"di fieri lupi, igualmente temendo;\"\n\"s\u00ec si starebbe un cane intra due dame\"\u00bb .\n&lt;/poem&gt;\nE prima ancora si pu\u00f2 leggere in Ovidio \n&lt;poem&gt;\n\"tigris ut auditis diversa valle duorum\"\n\"exstimulata fame mugitibus armentorum\"\n\"nescit, utro potius ruat, et ruere ardet utroque.\"\n&lt;/poem&gt;\n\u00abCome una tigre, eccitata dalla fame, sentendo in due valli distinte muggire due armenti, non sa su quale dei due avventarsi e vorrebbe avventarsi su entrambi\u00bb .\nSchopenhauer ha notato che nei \"Sophismata Buridani\" ricorre continuamente l\u2019asino come esempio, perci\u00f2 l'opera molto diffusa che ne trattava era intitolata \"sophismata asinina\" \nModo di dire.\n\"Fare come l'asino di Buridano\" \u00e8 divenuto un modo di dire per indicare una persona che, di fronte a due alternative altrettanto valide, non si decide a scegliere una delle due. Ad esempio, un giovanotto cui piacciono egualmente due belle ragazze e non si decide a quale delle due fare la corte; oppure una persona che avendo possibilit\u00e0 di fare le vacanze in due localit\u00e0 diverse ma parimenti attraenti, non riesce a decidersi per una di esse; ecc.\nL'asino di Buridano secondo Achille Campanile.\nLa questione dell'Asino di Buridano \u00e8 oggetto di un racconto di Achille Campanile, che ne d\u00e0 un esempio \"sui generis\" inventando una storiella in proposito.\nSecondo Campanile, ai tempi in cui Buridano era rettore della Sorbona, un gruppetto di studenti stava chiacchierando animatamente nel cortile dell'Universit\u00e0 e uno di essi, nella foga di un discorso molto critico nei confronti del rettore, venne fuori con la frase: \"quell'asino di Buridano\". Caso volle che in quel momento, l\u00ec vicino, stesse passando proprio il rettore, il quale, udita la frase, si rivolse indignato e indispettito all'incauto studente reo di averlo insultato. Ma lo studente ribatt\u00e9 prontamente dicendo che la sua frase non era altro che la citazione dell'esempio con il quale Buridano aveva illustrato la sua teoria sulla volont\u00e0 e l'intelletto. A quel punto Buridano, lieto che la sua teoria fosse popolare fra gli studenti, si calm\u00f2 e se ne and\u00f2 tutto contento. Appena il rettore fu fuori portata di orecchio, gli amici dello studente si complimentarono con lui per la sua prontezza di spirito. L'episodio fu presto sulla bocca di tutti e la cosa divenne una specie di \"divertissement\" per cui i gruppetti di studenti, appena vedevano avvicinarsi Buridano, se ne uscivano con la frase famosa, giustificandosi poi come aveva fatto il collega, tanto che Buridano ormai non tentava nemmeno pi\u00f9 di chiedere spiegazioni: udita la frase si convinceva che stessero parlando della sua teoria e tirava diritto. Un giorno venne alla Sorbona un giovane della provincia, i cui genitori contadini, dice Campanile, \u00abavevano fatto molti sacrifici per mandarlo all'Universit\u00e0\u00bb. Il giovanotto, sentendo che i suoi colleghi dicevano tranquillamente \"quell'asino di Buridano\" ad alta voce, anche quando l'interessato non poteva non sentire, e, ignaro dell'antefatto, pens\u00f2 che alla Sorbona studenti e professori fossero in tale confidenza da esprimersi fra loro con termini camerateschi e quindi scrisse ai suoi genitori di essere entusiasta del luogo e di essersi inserito molto bene al punto di trattare alla pari anche con i professori. I genitori vennero a trovarlo e, mentre attraversavano il cortile dell'Universit\u00e0, venne casualmente loro incontro il rettore. Pensando di far colpo sui genitori nel mostrare loro l'estrema confidenza raggiunta con il corpo docente, l'incauto studente present\u00f2 loro il rettore con le parole: \u00abEcco quel cretino di Buridano\u00bb. Apriti cielo: lo studente fu subito espulso per aver mancato di rispetto al rettore. Campanile chiude il raccontino facendo parlare anche l'asino, che afferma che in quel caso non avrebbe avuto esitazioni: prima avrebbe mangiato uno dei due mucchi di fieno, scelto a caso, e poi l'altro. Conclude il quadrupede: \u00abAsino s\u00ec, ma mai come l'autore del paragone\u00bb."}
{"id": "2214282", "revid": "110157", "url": "https://it.wikipedia.org/wiki?curid=2214282", "title": "Up-Tight", "text": "Up-Tight \u00e8 un album di Stevie Wonder, pubblicato dalla Tamla (Motown) nel 1966."}
{"id": "2214284", "revid": "15756", "url": "https://it.wikipedia.org/wiki?curid=2214284", "title": "Archivio storico", "text": "L'archivio storico, secondo la teoria e la legislazione italiana, \u00e8 la terza e ultima fase della vita dell'archivio.\nUn archivio diventa storico dopo trent'anni di deposito di documenti, durante i quali vanno gradualmente ad affievolirsi fino a pressoch\u00e9 estinguersi gli interessi di natura pratica, contabile, amministrativa e giuridica degli atti in esso contenuti; d'altro canto dopo trent'anni si considera ormai maturato un interesse di tipo culturale e storico, per questo l'archivio viene messo a disposizione di terze persone mosse da fini di studio.\nVita dell'archivio.\nLa vita dell'archivio \u00e8 scandita da una fase di formazione nel presente (l'archivio corrente), una fase di transito (l'archivio di deposito) ed una fase finale, senza scadenza temporale (l'archivio storico, appunto). Questa impostazione deve una sua prima formulazione agli studi del teorico seicentesco Baldassarre Bonifacio, sviluppata e arricchita fino ai giorni nostri.\nSecondo la legislazione italiana, vi sono varie modalit\u00e0 per cui un documento venga versato in un archivio di concentrazione: se il materiale proviene dagli organi periferici dello Stato, si occuper\u00e0 dello smistamento tra documenti da scartare e da versare la Commissione di sorveglianza locale tramite l'analisi del valore \"diretto\" e \"indiretto\" di quel documento ad opera dell'archivista inviato dall'Archivio di Stato competente; se il materiale proviene da altri soggetti produttori (enti pubblici territoriali ed enti privati), la regola \u00e8 che i primi abbiano un locale dove destinare il materiale archivistico destinato alla conservazione secondo il massimario di scarto; i secondi, invece, possono far versare il loro archivio tramite varie modalit\u00e0 (comodato, cessione, donazione), dopo che questi \u00e8 stato valutato e analizzato dalla Soprintendenza archivistica e bibliografica competente.\nGestione dell'archivio storico.\nPremesse.\nUn archivio per passare alla fase storica deve aver subito lo scarto archivistico: gli archivi di Stato ad esempio non accettano materiale da scartare, anche perch\u00e9 nella fase storica lo scarto \u00e8 vietato, salvo una complessa procedura che richiede l'autorizzazione ministeriale.\nIl riordino.\nLa prima operazione da compiere su un archivio storico \u00e8 quindi quella del riordino del materiale, che serve per dare ai documenti la loro disposizione definitiva (almeno in linea teorica). Il principio a cui ispirarsi durante il riordino non \u00e8 sempre stato il medesimo, anzi vi sono state varie scuole di pensiero con alterne vicende, che hanno centralizzato l'attenzione del dibattito sulla teoria e metodologia archivistica almeno dalla met\u00e0 del XVIII secolo. Schematizzando si sono avuti tre principi fondamentali:\nIl \"Principio di pertinenza\" (o \"metodo per materia\") e il metodo peroniano.\nIl principio di pertinenza \u00e8 frutto dell'impostazione illuminista: prevede la divisione della documentazione secondo un titolario di classificazione per materie, intervenendo pesantemente sull'ordine originario e distruggendo i criteri di organizzazione nati durante la fase di formazione dell'archivio. Tale metodo nacque, in sostanza, sulla base delle esigenze governative che avevano il bisogno di trovare subito e immediatamente una certa tipologia documentaria senza dover tener conto del soggetto produttore che ha creato l'archivio in questione. Formulato a Vienna dall'archivista Johann Georg Obermayer, fu imposto dal cancelliere Kaunitz all'archivista Ilario Corte (1725-1786) che, divenuto responsabile degli archivi governativi sedimentati al Castello Sforzesco (1781), oper\u00f2 una loro riorganizzazione sulla base della \"pertinenza\" (o \"materia\") senza per\u00f2 giungere a smembrare tali archivi.\nIl metodo introdotto da Ilario Corte fu continuato poi da Luca Peroni (1745-1832, direttore degli archivi imperial-regi governativi dal 1820 al 1832) il quale, gi\u00e0 nel 1798, propose al governo della Repubblica Cisalpina una radicalizzazione del metodo per materia giungendo a smembrare gli archivi e a fonderli sulla base della materia trattata, mettendo in tal modo serio pericolo l'organicit\u00e0 della documentazione, fino a minacciare la sopravvivenza del vincolo archivistico:\nTale metodologia, che sopravviver\u00e0 a Milano fino al mandato di Luigi Osio (1851-1873) e in parte sotto quello di Cesare Cant\u00f9 (1873-1895), fu definitivamente bandita da Milano con la direzione di Luigi Fumi e l'imposizione del rispetto dei fondi propugnato dal \"Manuale degli archivisti olandesi\".\nIl \"Principio di provenienza\".\nIl principio di provenienza nacque gi\u00e0 alla fine del Settecento in opposizione al principio di pertinenza. Per la prima volta venne applicato in Danimarca nel 1791, dalla Commissione per l'Ordinamento degli Archivi Camerali, e poi venne usato in Germania dal 1816, con riconoscimento formale dal 1819 quando l'Accademia di Berlino consigli\u00f2 di abbandonare il metodo di pertinenza in favore di questo. La definitiva consacrazione come modello di ordinamento archivistico avvenne per\u00f2 con la circolare del Ministero dell'Interno francese dell'aprile del 1841 (le cosiddette \"instructions\" del 24 aprile), quando il governo accolse le richieste dello storico Natalis de Wailly di procedere al \"respects du fonds\". In sostanza, tale principio impone il rispetto dei \"fondi\", cio\u00e8 dell'organizzazione data all'archivio dal soggetto produttore.\nIl \"Metodo storico\".\nBonaini e l'inquadramento metodologico.\nIl \"metodo storico\" nacque in Italia, in particolare in Toscana, grazie all'intervento dell'archivista livornese Francesco Bonaini (1806-1874), ed \u00e8 ancora oggi il metodo basilare per la gestione degli archivi. Il metodo storico, che dalla citazione introduttiva si pu\u00f2 intendere come un'ulteriore elaborazione del \"principio di provenienza\", come espresso in una nota al Ministero dell'Istruzione del 1867 dello stesso Bonaini, mette al centro dell'attenzione di chi riordina la storia del soggetto produttore, inquadrata nel contesto storico-istituzionale sia generale che locale. Il vero lavoro dell'archivista diventava cos\u00ec lo studio del soggetto produttore, della sua struttura e della sua storia, che doveva essere riportata in un'introduzione storico-istituzionale alle carte, secondo quanto definito da Paola Carucci\nLe reazioni al metodo storico.\nIl metodo storico, come gi\u00e0 detto, \u00e8 stato accolto in generale nel sistema archivistico non solo italiano, ma anche internazionale. Oltre al manuale degli archivisti olandesi del 1898, il metodo storico \u00e8 fatto proprio da Giorgio Cencetti. Questi, ne \"Il fondamento teorico della dottrina archivistica\" (1939), descrive il metodo storico come l'unico metodo per la vita degli archivi, sia dalla fase corrente a quella storica, in quanto \u00e8 il garante della sacralit\u00e0 del vincolo archivistico che si viene a creare tra soggetto produttore ed archivio stesso.\nNel corso dei decenni successivi, per\u00f2, si sono levate varie voci critiche non tanto verso il metodo storico in s\u00e9, quanto verso la sua attuazione radicale, ovvero la ricostruzione del fondo a partire dalla storia dell'archivio:\nAltri metodi.\nOggi \u00e8 in corso un dibattito su eventuali nuove metodologie da applicare al riordinamento archivistico, soprattutto a fronte dell'introduzione delle tecnologie informatiche e della globalizzazione che inevitabilmente coinvolge anche il settore archivistico. Al momento non esiste ancora una posizione univoca su questo argomento e il problema fondamentale \u00e8 innanzitutto riuscire a capire la sopravvivenza del vincolo e la durata negli anni dei supporti informatici, se siano cio\u00e8 in grado di garantire la conservazione delle informazioni anche per le generazioni future. L'esperienza sull'argomento non \u00e8 ancora sufficiente a fornire risposte certe.\nL'operazione di riordino.\nSecondo il metodo storico, l'archivista incaricato della fase di riordino deve seguire una serie di procedure volte al corretto riordinamento dell'archivio in questione in rapporto all'organizzazione data dal soggetto produttore. Tale fase di riordino \u00e8 articolata nelle seguenti fasi:\nOperazioni preliminari.\nIn base allo stato di pulizia in cui si trova il fondo, l'archivista \u00e8 solito affidarsi a ditte specializzati nel restauro dei documenti, le quali si baseranno sulle operazioni di spolveratura dei documenti o dei fascicoli con pennelli di setola morbida e, talvolta, con l\u2019ausilio di un aspirapolvere a bassa velocit\u00e0.\nNel frattempo, \u00e8 fondamentale che l'archivista studi e ricostruisca l'identit\u00e0 del fondo, sia nella sua dimensione istituzionale (quindi la nascita, l'evoluzione, i possibili mutamenti che il soggetto produttore ha subito nel corso degli anni), sia in quella archivistica (ovvero la sua struttura, se \u00e8 stata rimaneggiata precedentemente e quindi risalire, ove possibile, all'ordine originario)\nL'individuazione delle provenienze \"fisica\" e \"archivistica\".\nCompiuta la fase preliminare, l'archivista deve cercare di capire se il fondo \u00e8 stato creato da uno o pi\u00f9 soggetti produttori e, qualora risulti una confluenza della provenienza fisica e di quella archivistica di due soggetti produttori che non hanno niente a che fare fra di loro, separarli. Per esempio, la questura di Milano versa all'Archivio di Stato di Milano l\u2019archivio del commissariato di Lambrate: la questura sar\u00e0 la provenienza \"fisica\" da cui l'archivio del commissariato di Lambrate proviene (\"provenienza archivistica\").\nLa denominazione del fondo.\nGeneralmente la denominazione coincide con il nome del soggetto produttore, ma vi possono essere altre possibilit\u00e0: l'adozione dell\u2019ultima denominazione utilizzata (se v'\u00e8 stata); la denominazione utilizzata per pi\u00f9 tempo; la denominazione pi\u00f9 antica e la pi\u00f9 recente legate entrambe dal \u201cpoi\u201d.\nSchedatura preliminare.\nIndividuati i possibili fondi mischiati e le varie unit\u00e0 archivistiche e documentarie, si opera l'attivit\u00e0 di schedatura preliminare di queste ultime, attivit\u00e0 che consiste nello:\nNel concreto, una scheda preliminare riporta:\nRicostruzione \"virtuale\" della struttura del fondo.\nAlla fine dell\u2019attivit\u00e0 di schedatura, l'archivista procede alla ricostruzione \u201csulla carta\u201d (secondo la definizione data da Paola Carucci) del fondo archivistico, ovvero la ricostruzione del fondo in modo virtuale attraverso la consultazione delle schede e, da l\u00ec, partire all'ultima ricostruzione della struttura del fondo data dal soggetto produttore.\nRicostruzione \"fisica\" della struttura del fondo.\nDopo aver ricostruito la struttura del fondo \u201csulla carta\u201d, l'archivista applica l\u2019ordinamento \u201csulle carte\u201d, spostando la documentazione e mettendola nel giusto ordine in base alla ricostruzione effettuata nella ricostruzione \"virtuale\".\nCondizionamento, numerazione ed etichettatura.\nConclusa la ricostruzione fisica del fondo, \u00e8 necessario operare il \"condizionamento\" delle unit\u00e0 archivistiche: se i vecchi contenitori (cartelle, faldoni, scatole, etc...) sono in buono stato, li si conservano anche perch\u00e9 sono forniti di segnature, diciture ed etichette; se invece sono in pessimo stato, li si sostituiscono con dei nuovi, evitando di usare materiali dannosi quali materiali acidi (plastica, carte colorate) e cartoni.\nLe unit\u00e0 di condizionamento devono poi essere \"numerate\" attraverso un numero di corda, ossia un numero identificante l'unit\u00e0 all'interno del fondo, di tipo progressivo qualora il fondo sia \"chiuso\", ovvero non riceva pi\u00f9 materiale in quanto il suo soggetto produttore ha smesso di operare. Se invece il fondo \u00e8 \"aperto\", si numerer\u00e0 per serie e non per unit\u00e0 di condizionamento, lasciando aperta la serie in cui si aggiungeranno, in futuro, le unit\u00e0 archivistiche aventi per oggetto lo stesso affare (per esempio, il fondo \"prefettura\" continuer\u00e0 a ricevere materiale sulla base delle Commissioni di sorveglianza).\nL'ultima operazione consiste nell'etichettare i contenitori riportando le indicazioni del fondo, la serie (ed eventuali sottoserie) e le unit\u00e0 archivistica in essi contenute.\nRedazione dell\u2019inventario.\nAlla fine del riordino, bisogna far s\u00ec che ci sia uno strumento di ricerca, ossia l\u2019\"inventario\", basato sulla schedatura preliminare.\nElementi di corredo e \"standard\" di descrizione archivistica.\nElementi di corredo.\nCensimento.\nIl censimento \u00e8 uno strumento di ricerca che ha caratteristiche definite e che descrive pi\u00f9 fondi dello stesso tipo non necessariamente ordinati. Strumento propedeutico per interventi successivi, il censimento ha finalit\u00e0 gestionali, ossia deve individuare l\u2019esistenza, la consistenza e lo stato di conservazione degli archivi oggetto dell\u2019intervento.\nI dati per effettuare il censimento sono i seguenti: 1) la denominazione dell\u2019Archivio e del soggetto produttore; 2) l\u2019ubicazione / recapiti del conservatore; 3) consistenza anche di massima della documentazione; 4) lo stato di conservazione (il censimento \u00e8 il primo strumento che ci permette di capire come si trova la documentazione); 5) estremi cronologici; 6) mezzi di corredo disponibili; 7) bibliografia.\nElenchi.\nL'elenco archivistico \u00e8 una descrizione del materiale archivistico in un archivio, sia esso ordinato o non ordinato. Vi sono riportati un \"numero progressivo\" per \"ciascuna unit\u00e0 archivistica\", la consistenza di ognuna di queste unit\u00e0, la loro tipologia, il contenuto e gli estremi cronologici. Un elenco pu\u00f2 essere analitico (quando le unit\u00e0 archivistiche sono riportate e descritte una per una), sommario (con le unit\u00e0 raggruppate in pi\u00f9 serie) o misto. Si hanno, a seconda della finalit\u00e0 per cui sono redatti, elenchi di consistenza (per meri fini conoscitivi), di versamento, di deposito, ecc.\nGuide.\nLa guida archivistica fornisce informazioni pi\u00f9 generali su un archivio o su un insieme di archivi, analizzando quindi le \"suddivisioni alte\". Vi si trovano la denominazione dell'archivio o dell'istituzione che lo possiede, l'indirizzo e tutte le notizie per accedervi; brevi notizie storiche sul soggetto produttore e la storia della raccolta; cenni sull'illustrazione delle serie archivistiche; una sezione descrittiva, \"dove brevemente si elencano le serie\" col titolo, la consistenza e gli estremi cronologici; un apparato critico con la bibliografia archivistica specifica; un indice dei fondi. Si distinguono le guide \"generali\" (su ambiti territoriali molto vasti), da quelle \"specifiche\" (su singoli archivi o soggetti produttori), \"topografiche\" (per luoghi) e \"tematiche\". Nel sistema archivistico italiano il modello di guida \u00e8 quello dato dalla \"Guida generale degli Archivi di Stato italiani\", realizzato tra il 1966 e il 1981 e avente come fine la descrizione storico-istituzionale di tutti gli Archivi di Stato italiani e dei loro rispettivi fondi.\nInventario.\nPremesse.\nL'inventario \u00e8 la massima espressione del lavoro archivistico, tanto che Eugenio Casanova lo defin\u00ec \u00abl'ultimo e necessarissimo ferro del mestiere\u00bb. \u00c8 il pi\u00f9 complesso e articolato dei mezzi di corredo e, in sintesi, vede esposti in maniera estesa gli elementi che nelle guide sono esposti solo sinteticamente. Per scrivere un inventario bisogna avere una conoscenza molto profonda delle carte di un archivio, le quali devono essere gi\u00e0 state riordinate.\nL'inventario si espleta seguendo alcune fasi operative delineate nella seconda met\u00e0 dell'Ottocento da Salvatore Bongi, allievo del Bonaini. Bongi dichiar\u00f2 che per la redazione di un inventario sono necessari una ricerca storica (generale e locale) e istituzionale, una conoscenza approfondita del soggetto produttore (storica, istituzionale, burocratica) e, infine, delle vicende dell'archivio dalla formazione a oggi.\nCatalogo.\nIl catalogo descrive dettagliatamente tutte le unit\u00e0 documentarie. I documenti descritti non appartengono allo stesso fondo e sono scelti e descritti come singoli oggetti, in base alla forma o al contenuto, indipendentemente dal contesto di provenienza.\nGli standard descrittivi.\nPremesse.\nGli \"standard\" archivistici, ossia le \u00abnorme elaborate dal Consiglio internazionale per gli Archivi per la descrizione archivistica (ISAD.G) e per la descrizione dei soggetti produttori (ISAAR-CPF)\u00bb, sono strumenti fondamentali e necessari per qualunque tipo di lavoro archivistico che si intende avviare. Questi standard si possono suddividere in due grandi categorie:\nInoltre, gli \"standard\" per essere efficienti devono avere delle determinate caratteristiche:\nGli standard internazionali.\nISAD(G).\nL'ISAD(G) \u00e8 lo standard \u201cbase\u201d pi\u00f9 diffuso. Fornisce indicazioni di ordine generale per l\u2019elaborazione di descrizioni del patrimonio archivistico indipendentemente dalla tipologia o dal supporto. Prevede il rispetto dei fondi e la descrizione a pi\u00f9 livelli (\"multilevel description\"), dal generale al particolare. Prevede il \"collegamento tra le descrizioni\" e l\u2019attribuzione adeguata delle informazioni al \"livello descrittivo pertinente\", evitando ripetizioni. Non fornisce indicazioni specifiche per materiali speciali (ad esempio i sigilli, le registrazioni sonore o i materiali audiovisivi).\nISAAR.\nL'ISAAR fornisce Indicazioni per individuare i soggetti produttori e descriverli autonomamente dai complessi archivistici. Gli elementi descrittivi sono diversi a seconda della tipologia di soggetto produttore (ente, famiglia, persona).\nLa fruizione.\nUn aspetto fondamentale della gestione degli archivi storici \u00e8 quello della consultabilit\u00e0, che \u00e8 la finalit\u00e0 stessa per la quale l'archivio viene conservato. L'accesso \u00e8 regolato da varie disposizioni di legge, a seconda delle finalit\u00e0 e del tipo di archivio.\nNegli archivi di Stato e negli Archivi storici di enti pubblici la fruizione \u00e8 garantita per tutta la documentazione tranne i documenti dichiarati di carattere riservato e relativi alla politica interna o estera dello Stato, per i quali si devono attendere cinquant'anni dopo la loro data. Inoltre la legge sulla privacy allunga i tempi per la consultazione di documenti con dati sensibili e con dati relativi a provvedimenti di natura penale: quarant'anni per i dati inerenti all'adesione ad idee razziali, politiche, religiose, filosofiche, ecc.; settant'anni per la consultazione dei cosiddetti \u201cdati sensibilissimi\u201d, vale a dire quelli concernenti lo stato di salute, la vita sessuale e i rapporti famigliari di tipo riservato. Esiste comunque una procedura per consultare documenti riservati che necessita dell'approvazione del Ministero dell'Interno, udito il parere del direttore dell'Archivio di Stato competente e della Commissione per la consultabilit\u00e0 dei dati. In caso di autorizzazione concessa quei documenti non possono comunque essere diffusi. Un procedimento analogo, con il parere del Soprintendente archivistico, esiste per i documenti delle Regioni.\nIl D. Lgsl. 22 gennaio 2004, n. 42, con una disposizione innovativa, ha previsto anche i modi per consultare, con finalit\u00e0 storiche, gli archivi di deposito e correnti, secondo i regolamenti emessi dagli stessi enti proprietari degli archivi.\nPer gli archivi privati dichiarati di notevole interesse storico, gli studiosi hanno diritto di accedervi se viene accettata dal Soprintendente archivistico una richiesta motivata, secondo le modalit\u00e0 concordate con i privati e il Soprintendente stesso, con spese a carico dello studioso."}
{"id": "2214286", "revid": "120583901", "url": "https://it.wikipedia.org/wiki?curid=2214286", "title": "Angelo Pezzana", "text": "Biografia.\nNel 1970 fu tra i fondatori del Fuori! (Fronte Unitario Omosessuale Rivoluzionario Italiano), primo movimento gay italiano. Di grande impatto mediatico fu la sua manifestazione individuale a Mosca nel 1977 in favore del regista sovietico Sergej Parad\u017eanov, imprigionato perch\u00e9 omosessuale.\nEletto al Parlamento italiano nelle le liste radicali, proclamato il 6 febbraio 1979, in sostituzione di Mauro Mellini, si dimette dopo una settimana e quindi cessa dal mandato il successivo 14 febbraio.\nNel mese di marzo 2001 crea informazionecorretta.com, sito web di analisi quotidiana dei media italiani su Israele e Medio Oriente. Si \u00e8 dichiarato strenuo sostenitore della politica israeliana, ha collaborato dal Medio Oriente, fino al 2010, a testate quali \"il Giornale\", \"Libero\" e \"Il Foglio\". Scrive su \"Shalom\", mensile della Comunit\u00e0 ebraica di Roma e su \"Bollettino\", mensile della Comunit\u00e0 ebraica di Milano. Nel libro \"Dentro e fuori. Un'autobiografia omosessuale\", partendo dall'esperienza personale, ripercorre le pi\u00f9 importanti tappe della storia del movimento di liberazione omosessuale italiano."}
{"id": "2214291", "revid": "287204", "url": "https://it.wikipedia.org/wiki?curid=2214291", "title": "Frederick William Beechey", "text": "Terzogenito dei 18 figli di Sir William, pittore e ritrattista, nel 1806 entr\u00f2 al servizio della \"Royal Navy\", servendo durante le guerre con Francia e Stati Uniti. Nel 1818, luogotenente di John Franklin sul brigantino \"Trent\", partecip\u00f2 alla spedizione nell'Oceano Artico, alla vana ricerca del Passaggio a nord-ovest, comandata da David Buchan, alla quale dedicher\u00e0 un libro, mentre l'anno successivo, al seguito di William Edward Parry sulla nave \"Ecla\", scopr\u00ec diverse isole dell'Arcipelago artico canadese.\nNel 1821 fu agli ordini di William Henry Smyth nell'esplorazione delle coste mediterranee dell'Africa. Sugli esiti di questo viaggio tratter\u00e0 in un saggio del 1828, scritto assieme a suo fratello, Henry William, che ebbe un certo interesse anche per l'archeologia. Infatti, nel 1822, redigendo le mappe delle coste della Libia tra Tripoli e Derna, i due fratelli riuscirono ad esplorare anche Cirene, riportandone informazioni preziose sulla necropoli.\nNel 1825, invece, fu messo al comando della nave \"Blossom\", riprendendo la via delle regioni polari. Secondo gli intenti dell'Ammiragliato, Beechey si sarebbe dovuto riunire con Parry e Franklin, che stavano cercando il passaggio nel Mar Glaciale Artico attraverso l'America settentrionale, ma l'incontro, che era programmato all'imboccatura del fiume Mackenzie, non si realizz\u00f2 mai, nonostante la Blossom fosse stata in grado di individuare e superare la Punta Barrow. Prima di arrivare verso il nord del Pacifico, la sua spedizione pot\u00e9, tuttavia, esplorare numerosi arcipelaghi (nel dicembre del 1825 era a Pitcairn e nel gennaio successivo a Rikitea, nelle isole Gambier), toccando anche 23 atolli delle isole Tuamotu e, in generale, della Polinesia francese.\nPercorse durante tutto il viaggio, durato tre anni, oltre 70.000 miglia fino alla Siberia, compiendo la cartografia sia delle coste nord americane sia delle isole Bonin, 500 miglia a sud di Yokohama, di cui prese possesso in nome di Giorgio IV d'Inghilterra. Nel corso della spedizione si realizzarono numerose raccolte di specie botaniche e zoologiche. Di questi tre anni di esplorazioni Beechey pubblic\u00f2, rispettivamente nel 1832, nel 1839 e nel 1841, tre dettagliati resoconti.\nNegli anni successivi, e fino al 1847, fu incaricato del servizio di perlustrazione delle coste dell'America del Sud prima e dell'Irlanda poi. Nel 1854 ottenne la carica di Rear-Admiral, mentre l'anno successivo, gi\u00e0 socio della \"Royal Society\", fu eletto presidente della \"Royal Geographical Society\", carica che mantenne sino alla morte."}
{"id": "2214297", "revid": "124605009", "url": "https://it.wikipedia.org/wiki?curid=2214297", "title": "Canto armonico", "text": "Il canto armonico (pi\u00f9 precisamente, canto difonico, ingl.overtone singing) \u00e8 un insieme di tecniche vocali che permettono di far emergere gli \"armonici naturali\" della voce. Ne consegue che una sola persona pu\u00f2 emettere contemporaneamente da due a tre note armoniche diverse. \nI pi\u00f9 esperti riescono a scegliere quali armonici amplificare, in modo da poter eseguire melodie precise.\nQuesto utilizzo della voce \u00e8 presente in diverse culture del mondo: tipico della tradizione Tuvana, \u00e8 riscontrabile anche in Mongolia, in Sardegna nel canto a tenore, in Sudafrica nella trib\u00f9 Xhosa, in Tibet tra i monaci Gyuto, in alcune zone dell'India, come Rajastan, e in Pakistan.\nLa peculiarit\u00e0 di questi tipi di canto difonico \u00e8 l'utilizzo melodico/ritmico delle frequenze della serie armonica: ognuna di queste frequenze \u00e8 di fatto una nota musicale in perfetta armonia con il suono fondamentale che le origina. Il pentagramma qui sotto mostra i primi 16 armonici, prendendo come suono fondamentale il DO.\nI suoni armonici, nella voce umana, si collocano all'interno delle vocali (u, o, \u00f2, a, \u00e8, \u00e9, I, |) ed anche, seppur in modo meno marcato, nelle consonanti nasali (m, n, \u0272). A seconda della vocale pronunciata o cantata, i suoni armonici risulteranno pi\u00f9 o meno concentrati in zone diverse dello spettro (). Nella U, ad esempio, gli armonici acuti (parte alta dell'asse verticale) risultano pi\u00f9 flebili se paragonati alla vocale I, dove sono molto pi\u00f9 presenti. Le vocali aperte come \u00f2, a, \u00e8 presentano invece uno spettro molto pi\u00f9 completo. Bench\u00e9 gli armonici non siano udibili o visibili allo spettrogramma, sono comunque sempre presenti.\nIn altre parole, nel canto difonico vengono filtrati i suoni armonici non desiderati, in modo da poterne enfatizzare uno alla volta. Nell'esempio qui sotto si pu\u00f2 osservare una progressione ascendente di armonici ed una melodia, mentre la fondamentale che li genera viene mantenuta costante ().\nAsia.\nTuva.\nLa tradizione di Canto Difonico pi\u00f9 antica e raffinata \u00e8 quella di Tuva, una piccola repubblica appartenente alla Federazione Russa. Secondo leggende locali i Tuvani cominciarono a cantare utilizzando la tecnica khoomei per stabilire un contatto con le entit\u00e0 spirituali che pervadono tutte le cose ed acquisire la loro forza attraverso l'imitazione dei suoni della natura. Nelle credenze Tuvane il suono \u00e8 la via preferenziale per gli spiriti della natura per rivelarsi e comunicare con gli altri esseri.\nBen presto, tuttavia, il Canto Difonico divenne principalmente uno strumento d'arte e musica. Ascoltando la musica tradizionale tuvana, si pu\u00f2 notare come esso sia parte integrante delle composizioni musicali: le stesse melodie suonate con gli strumenti musicali vengono riprodotte utilizzando gli armonici della voce.\nEsistono molti stili di Canto Difonico nella tradizione tuvana. I pi\u00f9 importanti sono:\nKh\u00f6\u00f6mei (in cirillico: \u0445\u04e9\u04e9\u043c\u0435\u0439).\n\u00c8 la denominazione generale di tutte le tecniche Tuvane di Canto Difonico, ma indica anche un tipo specifico di canto, ottenuto tramite una costrizione della laringe a livello delle false corde vocali: questo rende \"metallico\" il timbro della voce, arricch\u00e9ndolo di armonici. Tale timbro viene chiamato \"khorekteer\", letteralmente, \"voce di petto\". Questo timbro, unito alla modulazione ritmica/melodica degli armonici, prende il nome di Kh\u00f6\u00f6mei. \nQuesta parola tuvana/mongola Xh\u00f6\u00f6mei/Xh\u00f6\u00f6mi, letteralmente significa gola, gutturale. \u00c8 probabilmente l'origine del termine \"throat singing\", cos\u00ec diffuso in letteratura, e utilizzato dai praticanti e dai gruppi autoctoni che lo producono.\nSygyt (in cirillico: \u0441\u044b\u0433\u044b\u0442).\nLa tecnica enfatizza gli armonici al punto da renderli simili a fischi, poggiando la punta della lingua sul palato (in Europa vi \u00e8 una variante identica eccetto che per l'assenza di costrizione delle false corde vocali, ed \u00e8 chiamata tecnica a due cavit\u00e0, o L-technique). Chi la sente per la prima volta ha l'impressione di udire uno strumento musicale, anzich\u00e9 una voce umana, poich\u00e9 il volume degli armonici in questo caso supera di gran lunga il volume della nota emessa con le corde vocali.\nKargyraa (in cirillico: \u043a\u0430\u0440\u0433\u044b\u0440\u0430\u0430).\nSfrutta contemporaneamente la vibrazione sia delle corde vere che di quelle false; queste ultime risuonano un'ottava esatta sotto alla nota prodotta dalle corde vocali vere. Modulando le vocali, si selezionano contemporaneamente altri armonici, con i quali \u00e8 possibile intonare melodie, senza variare la nota fondamentale. Il maggior virtuoso di questo stile \u00e8 Kaigal-Ool Khovalyg.\nLo stile kargyraa ha due varianti: khovu kargyraa, e dag kargyraa. Il d\"ag kargyraa(kargyraa della montagna)\" viene eseguito in modo rilassato su fondamentali medio-basse ed \u00e8 caratterizzato da un suono potente, morbido ed avvolgente, simile alla voce del \"bassu\" dei cori sardi (canto a tenore), anche se questi ultimi intonano note pi\u00f9 acute. Lo \"khovu kargyraa(kargyraa della steppa)\" abbina il timbro del khorekteer al kargyraa. Ha un suono secco e penetrante e generalmente si esegue su note pi\u00f9 acute rispetto al dag.\nBorbangnadyr.\nConsiste in un movimento rapido della lingua o delle labbra, atto a scandire il ritmo durante l'esecuzione di kh\u00f6\u00f6mei e kargyraa. Pu\u00f2 essere lento e ritmato, oppure pi\u00f9 virtuosistico (damyrak borbangnadyr). In lingua tuvana significa \"rotolamento\" ed indica anche il gorgoglio dei ruscelli.\nEzengileer.\nAbbellimento ritmico, ottenuto dalla chiusura intermittente del velo palatino. Deriva dal termine tuvano \"ezengi\" (staffa) e ricorda il rumore delle staffe durante la cavalcata. Uno dei migliori ezengileer lo esegue il cantante tuvano Ayan-Ool Sam. \u00c8 quasi sempre applicato allo stile sygyt, ma pu\u00f2 essere eseguito anche assieme ai kargyraa e kh\u00f6\u00f6mei.\nByrlang\nAltro abbellimento abbinabile ad altri stili di khoomei, ottenuto tramite spasmo muscolare delle labbra che genera un vibrato molto forte sui primi armonici. Il termine significa \"tremol\u00eco\" ed \u00e8 stato coniato da Kaigal-Ool Khovalyg. \nDumchuktaar\nDal tuvano \"dumchuk\" (naso); \u00e8 molto simile al sygyt, ma eseguito a bocca completamente chiusa, facendo uscire l'aria dal naso. \n\u00c8 anche l'unico stile di kh\u00f6\u00f6mei ad essere totalmente nasale. \nChylandyk\nUnione tra gli stili sygyt e kargyraa.\nIl suono ottenuto ricorda il frinire dei grilli. L'utilizzo melodico \u00e8 molto difficile ma al contempo affascinante.\nMongolia.\nIn Mongolia vi sono molti stili differenti classificati a seconda del nome della parte del corpo che si suppone partecipi al processo di risonanza, tuttavia sono diverse interpretazioni dello khoomei tuvano date dai mongoli.\n\"Xamryn X\u00f6\u00f6mi\" (X\u00f6\u00f6mi nasale),\n\"Bagalzuuryn X\u00f6\u00f6mi\" (X\u00f6\u00f6mi di gola),\n\"Tseedznii X\u00f6\u00f6mi\" (X\u00f6\u00f6mi di petto),\n\"Kevliin X\u00f6\u00f6mi\" (X\u00f6\u00f6mi ventrale),\n\"Xarkiraa X\u00f6\u00f6mi\" (simile al Kargyraa tuvano),\n\"Isgerex\" (flautato; usato pi\u00f9 raramente). \nChakasija.\nIn Chakasija vengono praticati tre stili di canto (\"Kargirar\", \"Kuveder\" o \"Kilenge\" e \"Sigirtip\"), che sono equivalenti agli stili tuvani \"Kargyraa\", \"Ezengileer\" e \"Sygyt\".\nAltaj.\nAnalogamente alla Chakasija, nella Repubblica dell'Altaj si possono riscontrare gli stessi stili, che qui assumono i nomi di \"Karkira\", \"Kiomioi\" e \"Sibiski\".\nBashkiria.\nEsiste anche in Bashkiria, repubblica di lingua turca, una tradizione di canto difonico (detto \"Uzlau\", simile allo stile tuvano \"Ezengileer\") nell'accompagnamento di poemi epici.\nUzbekistan, Kazakhistan, e Karakalpakstan.\nEsistono forme di poesia orale che sfruttano le difonie.\nTibet.\nI Monaci Gyuto tibetani, facenti parte dell'Ordine Gyuto, hanno una tradizione di canto difonico, che ha una connotazione religiosa e mistica. Infatti esso \u00e8 legato alla concezione religiosa di una realt\u00e0 vibratoria dell'universo intero. Noto anche come \"deep voice\" o \"one voice chord\", produce un tono grave di frequenza 55/70 Hertz, facendo rilassare il pi\u00f9 possibile le corde vocali, similmente alla tecnica chiamata \"strohbass\". Non si esclude tuttavia che alcuni monaci utilizzino invece la tecnica Tuvana Kargyraa.\nInuit.\nLa popolazione indigena canadese degli Inuit possiede una forma di canto gutturale, non melodica ma essenzialmente ritmica. Praticato quasi esclusivamente dalle donne, consiste nell'intonare dei pattern ritmici imitando i versi degli animali: a tal scopo vengono utilizzate la tecnica falsocordale, aritenoidea ed altri meccanismi sovraglottici.\nTale pratica, dopo un lungo periodo di declino, \u00e8 stata recentemente riscoperta, soprattutto dalle giovani generazioni, nell'ottica di una riscoperta delle tradizioni Inuit.\nEuropa.\nSardegna.\nNel tradizionale stile di canto sardo, il canto a tenore, due delle quattro voci che compongono il quartetto; il \"bassu\" e la \"contra\", sono identiche a livello timbrico alle tecniche tuvane Kargyraa e Korekteer. Un'altra forma di canto simile \u00e8 il \"canto a basciu e contra\", un coro di tre elementi anzich\u00e9 quattro, che vede un solista accompagnato da un \"basciu\" e da un \"contra\", tipico della zona campidanese. \nLa \"Sherden Overtone Singing School\" \u00e8 una scuola di canto difonico specializzata in Kh\u00f6\u00f6mei Tuvano e Canto Difonico Politonale che svolge continue ricerche sul canto difonico e sul throat singing tuvano e sardo. \u00c8 attiva dal 2016 in tutto il territorio Italiano e nel Nord Europa. \nItalia.\nIn Italia, negli anni settanta, uno dei pionieri del canto difonico \u00e8 stato Roberto Laneri, che speriment\u00f2 le tecniche durante un periodo di studio negli USA.\nNegli stessi anni si registra anche l'attivit\u00e0 del musicista svizzero Berhard Jaeger, in arte \"Bardo\", che scopr\u00ec tali tecniche dopo un viaggio in Iran e si perfezion\u00f2 poi con Michael Vetter. Bardo ha creato in Svizzera nella Val Onsernone (TI), un centro musicale denominato \" Palazzo Armonici\" in cui ha organizzato seminari e concerti, fino alla sua scomparsa nel novembre del 2017.\nSempre negli anni 70, Demetrio Stratos, cantante degli \"Area\", inizi\u00f2 a sperimentare con la voce e con alcune tecniche di canto difonico, che pot\u00e9 apprendere dall'amico Nicola Bernardini, membro dei \"Prima Materia\", gruppo vocale sperimentale fondato dal sopracitato Roberto Laneri. Demetrio utilizz\u00f2 anche alcune tecniche chiamate \"diplofonie\" e \"triplofonie\", spesso erroneamente confuse con le tecniche di canto difonico. La differenza sta nel movimento delle corde vocali: mentre nel canto difonico le corde vocali lavorano normalmente, nella diplofonia invece adducono in modo anomalo. \nNegli anni '80 il canto difonico \u00e8 stato ulteriormente sviluppato da Matteo Silva, compositore, produttore discografico e artista multimediale e da Michael Vetter, anche attraverso i celebri seminari dell'Accademia Capraia, fondata da Michael Vetter sulle pendici del Monte Amiata in Toscana. Negli anni '90 alle attivit\u00e0 dell'accademia si aggiunsero anche diverse registrazioni per l'etichetta Amiata Records fondata da Matteo Silva fra cui Nocturne di Michael Vetter, registrato nella suggestiva cornice dell'abbazia di Sant'Antimo in Val d'Orcia, \"Ancient Voices\", registrazione di un coro armonicale di 40 elementi diretto da Michael Vetter e \"Memories of the Rainforest\" di Roberto Laneri. In Italia il canto difonico ha fatto il suo ingresso al Teatro della Scala a Milano con l'Opera Licht di Karlheinz Stockhausen, con Michael Vetter come interprete (Montag aus Licht, Teatro alla Scala, 1998). \nPer decenni, in Italia si \u00e8 tradotto erroneamente il termine \"\"overtone singing\" in \"canto armonico\"\" creando spesso fraintendimenti, in quanto il termine \"armonico\" pu\u00f2 essere inteso sia come aggettivo che come sostantivo: la traduzione corretta \u00e8 invece \"canto degli armonici\" , o \"cantare gli armonici\" che indica con maggior chiarezza l'atto di utilizzare consapevolmente tali suoni. Negli ultimi anni si \u00e8 diffuso anche il termine \"canto difonico\", (dal greco di-, due, e - fonare, emettere suono), simile al francese \"\"chant diphon\u00ecque\", ed omonimo allo spagnolo \"canto difonico\"\". In Germania e paesi Anglosassoni, si usano da sempre i termini \"Obertongesang\" e \"Overtone Singing\", che tradotti significano entrambi \"cantare gli armonici\".\nIl \"Polyphonic overtone singing\", ovvero quella modalit\u00e0 in cui il cantante difonico varia l'altezza della fondamentale per poter aumentare il numero di armonici a disposizione, \u00e8 stato tradotto, dal cantante e ricercatore torinese Walter Mantovani, in \"canto difonico politonale\", al fine di differenziarlo da \"canto difonico polifonico\", poich\u00e9 quest'ultimo fa intendere che i cantanti siano pi\u00f9 di uno.\nNel 2020 la rivista leader per gli studi sulla voce, il Journal of Voice, ha pubblicato la prima parte di una ricerca su alcune tecniche di Canto Difonico condotta da due docenti di Canto Difonico italiani (Giovanni Bortoluzzi e Ilaria Orefice) e da un team di medici siciliani che ha usato sia la RMNd (Risonanza Magnetica Nucleare Dinamica) sia l'endostroboscopia laringea e la spettrografia. \nGermania.\nIn Germania il grande e indiscusso pioniere e maestro di canto difonico \u00e8 stato Michael Vetter. Per Michael Vetter hanno scritto numerosi compositori fra cui anche Karheinz Stockhausen. Michael Vetter ha registrato molti dischi per la casa discografica Wergo fra cui diversi album interamente dedicati al canto difonico. Per l'editore Schott Michael Vetter ha scritto saggi e manuali dedicati in modo specifico al canto con gli armonici fra cui la famosa \"Oberton-Schule\" (1987). In 1997, Stockhausen ha composto per Michael Vetter il ruolo centrale di Luca, l'Operatore , in \"Michaelion\", quarta scena dell'Opera \"Mittwoch aus Licht, parte integrante del ciclo di opere Licht.\" Vetter ha interpretato la parte che fa largo uso di tecniche di canto difonico nel 1998 al Prinzregententheater di Monaco. (Musica Viva series) (Stockhausen 2002, VII e XV).\nIn Germania, attorno agli anni novanta, \u00e8 poi stata sviluppata una variante stilistica popolare dello stile Tuvano sygyt, eseguito per\u00f2 con un timbro diverso e variando l'altezza della nota fondamentale, allo scopo di aumentare il numero di armonici disponibili all'interno di un brano musicale. Questa particolare variante prende il nome di \"polyphonic overtone singing\" (vedi il sopracitato \"canto difonico politonale\").\nL\u2019European Overtone Choir \u00e8 un progetto corale che ha sede in Germania, il cui scopo \u00e8 cantare insieme, dato che spesso chi pratica canto difonico non ha molte occasioni per cantare con altre persone. Ogni anno (solitamente intorno a Pasqua) si offre una settimana di prove e workshop, ed un concerto finale. L\u2019organico \u00e8 composto dai rispettivi partecipanti ed \u00e8 quindi rinnovato a ogni progetto.\nSi canta per lo pi\u00f9 seguendo degli spartiti. Alcuni pezzi sono composti per voce convenzionale, altri richiedono \"canto difonico\" con diversi gradi di difficolt\u00e0. Le parti semplici per canto difonico possono facilmente essere cantate da tutti coristi, anche senza alcuna competenza. Infatti chi non ha esperienza di \"canto difonico\" pu\u00f2 seguire i workshop pomeridiani; se poi non se la sente, pu\u00f2 scegliere comunque di cantare senza l\u2019uso della tecnica. I pi\u00f9 esperti hanno invece la possibilit\u00e0 di provare composizioni per \"canto difonico\" pi\u00f9 complesse e cantare parti solistiche.\nFrancia.\nIn Francia il massimo esponente dell'arte del canto difonico \u00e8 stato David Hykes, musicista americano trasferitosi in Francia negli anni '80 e fondatore del Harmonic Choir con il quale ha registrato alcuni memorabili dischi fra cui i classici \"Harmonic Meetings\" e \" Solar Winds\". David Hykes \u00e8 considerato, insieme a Roberto Laneri, Michael Vetter e Matteo Silva, uno dei massimi esponenti di un movimento che in occidente ha elevato e confermato il canto difonico come uno degli stili musicali e compositivi sacri contemporanei di maggior interesse e fascino, ben oltre ai mondi alternativi dei centri di meditazione e di yoga a cui questa pratica \u00e8 stata spesso inizialmente associata. Con David Hykes il canto degli armonici fa il suo ingresso a Hollywood, con Roberto Laneri nei festival Jazz e in Conservatorio, con Michael Vetter e Karlheinz Stockhausen alla Scala, con Matteo Silva nelle gallerie d'Arte contemporanea e nella discografia classica. David Hikes dirige in Francia il centro di Pommereau nella valle della Loira in cui si tengono regolarmente seminari musicali. \nAfrica.\nSudafrica.\nLa popolazione del gruppo etnico Xhosa ha uno stile vocale di \"canto difonico\" detto \"Umngqokolo . Questa t\u00e9cnica \u00e8 definita come: \"cantare con una voce di basso rauca, producendo il suono molto indietro nella gola, tenendo la bocca aperta\"\". La lingua xhosa fa parte del gruppo delle lingue bantu. L\"'Umngqokolo\" \u00e8 eseguito esclusivamente da cantanti donne. Esso consiste nel produrre due note separate, mentre ipertoni vengono amplificati simultaneamente. \u00c8 una tecnica di canto utilizzata per cerimonie tradizionali in cui si sviluppa una specie di \"dialogo\" tra gruppi diversi di cantanti. Il meccanismo vocale \u00e8 molto probabilmente dovuto alle co oscillazioni delle corde vocali e della piega ariepiglottica . Il timbro pu\u00f2 essere simile al contra sardo."}
{"id": "2214303", "revid": "371529", "url": "https://it.wikipedia.org/wiki?curid=2214303", "title": "Down to Earth (Stevie Wonder)", "text": "Down to Earth \u00e8 un album di Stevie Wonder, pubblicato dalla Tamla (Motown) nel 1966."}
{"id": "2214304", "revid": "599013", "url": "https://it.wikipedia.org/wiki?curid=2214304", "title": "Gene Tunney", "text": "In giovent\u00f9 membro della United States Marine Corps \u2013 esperienza che diede pi\u00f9 tardi vita al suo soprannome \"The Fighting Marine\" (\"Il marine combattente\") \u2013, tra il 1922 e il 1923 fu campione americano dei pesi mediomassimi, mentre dal 1926 al 1928 fu invece detentore del titolo mondiale dei massimi. Distintosi per il suo stile di combattimento altamente tecnico, che includeva l'utilizzo di un jab sinistro pungente e rapidi spostamenti del corpo, fu protagonista di alcuni dei pi\u00f9 importanti eventi pugilistici della sua epoca quali la serie di cinque incontri con Harry Greb e il binomio di successi contro l'allora campione mondiale Jack Dempsey, al quale sottrasse il titolo iridato.\nLa vittoriosa difesa del titolo di Tunney contro Dempsey nella loro rivincita rimane uno dei pi\u00f9 famosi incontri della storia del pugilato ed \u00e8 conosciuta come The Long Count Fight (il match dal lungo conteggio). Si ritir\u00f2 come campione imbattuto dei massimi nel 1928 al termine di una difesa ai danni di Tom Heeney, grazie alla quale vinse il premio \"pugile dell'anno\", istituito dalla rivista \"The Ring\".\nBiografia.\nMary Lydon immigr\u00f2 negli Stati Uniti da Gorthgarve, Kiltimagh, Irlanda, dopo una carestia. Si stabil\u00ec a New York City dove incontr\u00f2 John Tunney, anch'egli proveniente da Kiltimagh. I due si sposarono dopo un breve corteggiamento ed ebbero sette figli, di cui uno divenne famoso come campione del mondo di pugilato dei pesi massimi. Durante la prima guerra mondiale Gene Tunney fece parte del corpo dei marine e, prima di iniziare la carriera professionale, perse un incontro ai punti in 10 riprese contro Tommy Loughran \u2013 da professionista ne perse un secondo, l'unico, contro il mitico Harry Greb.\nEntrambi i pugili, Loughran e Greb, sono considerati tra i migliori di ogni tempo. Oltre ad aver battuto due volte Dempsey, il pi\u00f9 famoso pugile della propria epoca, Tunney sconfisse Tommy Gibbons, Georges Carpentier, e numerosi altri pugili d'eccezione. Ebbe anche una breve carriera d'attore, con un ruolo da protagonista nel film \"The Fighting Marine\", nel 1926. Sfortunatamente non \u00e8 nota l'esistenza di alcuna copia del film.\nNel 1928 Tunney, figlio di immigrati irlandesi, spos\u00f2 una personalit\u00e0 mondana di una certa notoriet\u00e0 negli Stati Uniti, la ricca ereditiera Mary \"Polly\" Lauder (1907-2008). Il nonno della moglie di Tunney era George Lauder, cugino e socio dell'industriale e filantropo Andrew Carnegie, fondatore e titolare delle acciaierie Carnegie Steel Company di Pittsburgh. Il suocero di Tunney, invece, George Lauder, Jr., era un filantropo e yachtsman il cui schooner da 41\u00a0m detenne il record della pi\u00f9 veloce traversata transatlantica in yacht mai fatta. Secondo una biografia del 2007, Tunney promise alla moglie Polly che avrebbe lasciato la boxe e, dopo la seconda vittoria contro Dempsey difese il titolo solo una volta contro il neozelandese Tom Heeney.\nTunney e Polly Lauder ebbero quattro figli, tra cui John V. Tunney (nato nel 1934), deputato e senatore degli Stati Uniti per la California dal 1965 al 1977. La figlia Joan, invece, nel 1970 venne internata in un ospedale psichiatrico per l'omicidio del marito. CBS Evening News, condotta da Walter Cronkite, rifer\u00ec la vicenda, indicando come la Tunney colp\u00ec il marito con una mazza fino ad ucciderlo. Tunney mor\u00ec nel 1978, all'et\u00e0 di 81 anni, a causa di disturbi circolatori. Venne sepolto al Long Ridge Union Cemetery di Stamford.\nLo stile.\nTunney era un pugile riflessivo che trasformava un match di pugilato in una partita a scacchi, fatto non popolare in un'epoca dominata da picchiatori come Jack Dempsey e Mickey Walker o da pugili aggressivi come Harry Greb.\nLo stile di Tunney fu influenzato da quello di altri pensatori della boxe quali erano stati James J. Corbett e Benny Leonard, che conosceva personalmente.\nCi\u00f2 nonostante, non \u00e8 corretto pensare a Tunney solamente come a un out-fighter che picchia e si allontana come una scheggia sul genere di Muhammad Ali. Mentre negli incontri da peso massimo contro Gibbons, Carpentier e Dempsey, si era imposto per l'agilit\u00e0 delle gambe e la rapidit\u00e0 delle raffiche di jab, nei suoi combattimenti precedenti, specialmente nei cinque contro Harry Greb, Tunney si era fatto notare per la violenza dei colpi al corpo e la volont\u00e0 di lottare fino all'ultimo addosso all'avversario. Era stato Benny Leonard a dargli questo consiglio, facendogli presente che l'unica tattica per battere Harry Greb era quella di colpirlo al corpo, piuttosto che alla testa, con cui Greb era abilissimo a sfuggire.\nSempre mobile e protetto da un continuo e potente jab sinistro, Tunney analizzava l'avversario e lo smantellava pezzo per pezzo a partire dalla prima campana, preferendo stargli all'esterno della guardia e annullando ogni attacco gli venisse portato, utilizzando veloci colpi d'incontro per interrompere le azioni che gli venivano portate.\nNon conosciuto per essere un grande colpitore, Tunney poteva tuttavia colpire con efficacia, se necessario, in particolare dopo aver ben inquadrato l'avversario, o dopo avergli esaurito le energie o averlo messo in difficolt\u00e0.\nL'osservatore di oggi pu\u00f2 vedere lo stile classico di Tunney nei filmati dei due incontri con Dempsey: mani tenute basse per imprimere pi\u00f9 potenza ai pugni, lavoro di gambe veloce per riposizionarsi ad ogni mossa dell'avversario e veloci ed accurati uno-due d'incontro. Nonostante non sia considerato uno dei pi\u00f9 grandi incassatori della storia del pugilato, Tunney aveva ottime doti di assorbimento dei colpi. Infatti non gli fu mai inflitto un KO, e l'unico atterramento che sub\u00ec fu quello del secondo incontro con Dempsey nel famigerato Long Count, l'incontro dal lungo conteggio.\nPubblicazioni.\nNel 1932 Tunney pubblic\u00f2 un libro intitolato \"A Man Must Fight\" (Un uomo deve combattere), in cui commentava la propria carriera e le tecniche del pugilato."}
{"id": "2214314", "revid": "1305772", "url": "https://it.wikipedia.org/wiki?curid=2214314", "title": "Glacier National Park", "text": ""}
{"id": "2214319", "revid": "15756", "url": "https://it.wikipedia.org/wiki?curid=2214319", "title": "Karl H\u00fcller", "text": "Disegni e giardini.\nTra i suoi pochi disegni pervenuti rimane la \"Veduta della Villeggiatura del Catajo di S.A.R Francesco IV\" incisa da G. Marchetti nel 1827 e l'attribuzione di alcuni disegni acquarellati. H\u00fcller nei primi anni \u00e8 coinvolto nell'orto botanico ducale di Modena in qualit\u00e0 di curatore, redige il \"Catalogus plantarum que in horto regi atestino Mutinensi coluntur in hoc ano 1820\"; la sua attivit\u00e0 di progettista di giardini \u00e8 attestata prevalentemente nei territori ducali (Modena e Reggio Emilia); partecipa alla sistemazione paesaggistica del castello del Catajo, propriet\u00e0 ducale di Francesco IV, nei colli Euganei a Monselice, nel 1844 inizia la realizzazione del parco ducale di Pavullo nel Frignano, residenza estiva eretta sull'appennino modenese per volont\u00e0 di Francesco IV d'Austria d'Este.\nDopo un soggiorno a Vienna nell'autunno del 1835, stipendiato dal sovrano per aggiornarsi in letteratura ortense e botanica, H\u00fcller si arricchisce figurativamente con le opere tedesche di agronomia e architettura paesaggistica. Si alfabetizza sul manuale di G. J. G\u00f6schen e sul trattato \"Landschaftsg\u00e4rtnerei\" di H. von P\u00fcckler-Muskau, ci\u00f2 che diverr\u00e0 letteratura influente in terra germanica e riferimento per lo stesso H\u00fcller. Non di statura artistica, H\u00fcller riesce tuttavia discretamente nella progettazione paesaggistica ed \u00e8 suo merito dosare le novit\u00e0 stilistiche anglosassoni presso una committenza conservatrice, quest'ultima causa dell'infelice ricezione e adattamento del nuovo stile paesistico. Dall'incontro di questi due atteggiamenti ne risulta una geografia di giardini stilisticamente misti, di cui ne sono stati individuati una decina, che comprendono spazi geometrici all'italiana nei pressi delle dimore, e giardini naturalistici pi\u00f9 a distanza. Fin dai primi anni della Restaurazione, H\u00fcller svolge un'attivit\u00e0 occasionale di libera professione, concessa dal sovrano, tanto che diverse fonti attestano un certo attivismo progettuale; egli si conquista l'appellativo altisonante di \"architetto ducale dei giardini\".\nLe opere.\nTra i primi saggi del giardiniere ducale vi \u00e8 il piccolo giardino paesistico di villa Boschetti a San Cesario di Modena, villa Galvani-La Tour a Spilamberto, la sistemazione di villa Spalletti Trivelli a Pieve di Modolena (Reggio Emilia), opera ampiamente documentata, che fa convivere il giardino paesaggistico con una tradizionale sistemazione all'italiana e il parco con laghetto di villa Montecuccoli degli Erri a Baggiovara di Modena. Un'opera attribuibile ma non provata, \u00e8 il primigenio giardino paesaggistico della villa del conte Giovan Battista Spalletti Trivelli, dotato di una teoria di laghetti, facoltoso tesoriere ducale e moderno imprenditore agrario. Al giovane duetto Duca-H\u00fcller si devono soprattutto le parziali ristrutturazioni dei giardini all'inglese della corona, un campionario che annovera il piccolo giardino del Palazzo Ducale di Reggio nell'Emilia, il parco della Villa delle Pentetorri a Modena e il giardino esclusivo dei sovrani a Modena, adiacente al lato orientale del Palazzo Ducale. Il \"Giardino grande\" di Modena, aperto al pubblico, giunger\u00e0 faticosamente a compimento solo nel 1836 nella forma \u2018mista\u2019 includendo il preesistente parterre francese e il giardino \u2018all'uso inglese' di cui scrive il cronista Sossai nel corso dei lavori. L'ambiguit\u00e0 formale del giardino pubblico \u00e8 visibile nel raccordo dissonante tra il preesistente parterre della palazzina secentesca e il piccolo giardino mistilineo timidamente appartato all'estremit\u00e0 sinistra, risultato dopo la rinuncia all'ampliamento del parco oltre le mura di porta Castello, previsto tra il 1824 e il 1828. L'intervento paesaggistico urbano degno di nota riguarda la riqualificazione delle passeggiate verdi sui pubblici bastioni modenesi (1819-1823), le cui implicazioni urbanistiche attuano i principi di pubblico decoro e salubrit\u00e0; sono contenuti nel \u2018Piano generale dell'Ornato' (1818), debitore del precedente dinamismo urbanistico che caratterizz\u00f2 Modena nel corso del Regno napoleonico.\nH\u00fcller va ricordato pure per l'emporio botanico con cui introduce novit\u00e0 vegetali nel panorama figurativo delle dimore locali, accoglie le novit\u00e0 botaniche che giungono dalle incessanti scoperte botaniche del primo XIX secolo, inserisce i salici di Babilonia e le acacie americane dai fiori rosa, gli aceri nordeuropei, non disdegna le conifere delle foreste alpine che a fatica sono ambientate nei giardini di pianura.\nIl parco ducale di Pavullo nel Frignano.\nKarl H\u00fcller rimarr\u00e0 legato all'opera pi\u00f9 impegnativa e matura della sua vita: il parco della nuova residenza estiva dei Duchi di Modena (dal 1844), eretta sull'appennino Modenese, a Pavullo nel Frignano. Di recente \u00e8 stata ritrovata la pregevole \"Mappa del Reale Giardino di Pavullo\" realizzata nel 1858. La mappa restituisce in maniera organica le idee di H\u00fcller che interpreta le complesse istanze geopolitiche, economiche e residenziali richieste dalla corona. H\u00fcller concepisce un austero parco che a sua volta connette il giardino inglese, insediato nell'intorno del Palazzo Ducale, al vasto impianto paesistico-forestale dell'adiacente tenuta agricola della Camera Ducale. Beni della corona e del Ducato, estesi per oltre venti ettari, convivono in armonia amalgamati da cortine arboree serpentinate, boschetti, radure e praterie, rocce affioranti, vette e torrenti. Con oltre 2000 alberi piantati negli anni \u201840, H\u00fcller realizza un parco alpestre di conifere che riecheggia le residenze austriache degli Asburgo: pinete di Pinus nigra, Pinus sylvestris, larici, abeti rossi e bianchi. Finezze progettuali rustiche implicano la poltiglia di legno distribuita lungo i tortuosi percorsi, i belvederi con chioschi di legno, i ponticelli rustici, le macchie colorate di rose canine, i viburni, i viali con bers\u00f2 di acacie dal fiore rosa, le praterie animate da cavalline dalmate, i conigli selvatici. L'opera di H\u00fcller rimane una peculiare tipologia forestale-paesaggistica, di scala ambientale, montana, che ha pochi eguali nell'Italia ottocentesca, pertanto carica di valenza storica.\nIl parco diviene pubblico in et\u00e0 unitaria, sfigurato nel secondo novecento, perde via via l'identit\u00e0 originale fino ad arrivare allo stato attuale di degrado."}
{"id": "2214326", "revid": "88740", "url": "https://it.wikipedia.org/wiki?curid=2214326", "title": "Nati due volte", "text": "Nati due volte \u00e8 un romanzo scritto nel 2000 da Giuseppe Pontiggia.\n\"Le chiavi di casa\", film di Gianni Amelio del 2004, \u00e8 liberamente ispirato al romanzo.\nTrama.\nIl romanzo narra l'esperienza di Frigerio, un padre che ha la sorte di avere un figlio disabile di nome Paolo. Il romanzo narra una sequenza di episodi successivi alla nascita del bambino e utili a descrivere il mondo dell'handicap nella sua enorme complessit\u00e0.\nL'umanit\u00e0 di Paolo, il ragazzo disabile, il tormentato rapporto con la disabilit\u00e0 del proprio figlio e la dura esperienza delle difficolt\u00e0 quotidiane non possono che trasformare poco a poco la visione della vita di Frigerio.\nLa narrazione procede dall'inizio alla fine del racconto con il padre che ricorda in prima persona gli episodi pi\u00f9 significativi della sua esperienza, utilizzando l'occasione letteraria per proporre al lettore profonde riflessioni su se stesso, sulle persone che lo circondano e sulla vita stessa."}
{"id": "2214329", "revid": "1684799", "url": "https://it.wikipedia.org/wiki?curid=2214329", "title": "Viktor Troicki", "text": "In singolare ha conquistato 3 titoli ATP su 9 finali. In doppio ha ottenuto 2 vittorie e 2 sconfitte in finale. Con il netto successo sul francese Micha\u00ebl Llodra, nel 2010, ha regalato alla Serbia il punto decisivo per aggiudicarsi la prima Coppa Davis della sua storia. \u00c8 l'unico tennista nella storia ad avere vinto tutte e tre le maggiori competizioni a squadre maschili: Coppa Davis nel 2010, World Team Cup nel 2009 e 2012 e ATP Cup nel 2020.\nCarriera.\nIl 25 luglio 2013 \u00e8 stato sospeso dall'ITF per un periodo di diciotto mesi a causa del suo rifiuto di fornire campioni di sangue durante un test al Montecarlo Masters. A seguito della decisione del tribunale i punti e relativi premi ottenuti nel torneo monegasco sono stati annullati.\nIl 23 giugno 2021 termina la propria carriera dopo la sconfitta al secondo turno delle qualificazioni di Wimbledon contro Brandon Nakashima."}
{"id": "2214330", "revid": "599013", "url": "https://it.wikipedia.org/wiki?curid=2214330", "title": "Albert Bunjaku", "text": "Carriera.\nClub.\nA 14 anni Bunjaku inizia a giocare a calcio nel FC Schlieren. Nel 1998 entra nel settore giovanile del Grasshoppers che abbandona successivamente per aver perso il gusto di giocare a calcio, tuttavia poco dopo riprende a giocare entrando nelle giovanili della YF Juventus, dove gioca come attaccante, mentre all'epoca del Grasshoppers aveva giocato come esterno di difesa.\nNel 2003 si trasferisce allo Sciaffusa, squadra militante in Challenge League, con la quale fa il suo debutto in prima squadra e vince subito il campionato, ottenendo la promozione in Super League. Rimane allo Sciaffusa ancora un anno e mezzo, totalizzando 39 presenze in Super League. Nel gennaio 2006 si trasferisce in Germania, al Paderborn, squadra militante in Zweite Bundesliga, dove in totale gioca 10 partite e segna un gol.\nDopo pochi mesi Bunjaku si trasferisce al Rot-Wei\u00df Erfurt, squadra militante in Regionalliga. Nella stagione 2007-2008 segna 16 reti in 28 gare prima che un infortunio gli faccia terminare anzitempo la stagione. Bunjaku diventa popolare il 10 agosto 2008 quando segna una doppietta nel primo turno di coppa di Germania contro il Bayern Monaco. Nella prima met\u00e0 della stagione 2008-2009 sigla 9 reti prima di lasciare il club.\nNorimberga.\nIl 2 febbraio 2009 si trasferisce al Norimberga, in Zweite Bundesliga per 400.000 euro. Fa il suo debutto con la nuova squadra nella vittoria in casa per 3-0 contro il Kaiserslautern. Il 9 marzo segna al minuto 89 della partita contro l'MSV Duisburg il suo primo gol con la nuova maglia. A causa di alcuni infortuni la stagione di Bunjaku viene limitata a sole 7 apparizioni, di cui 6 dalla panchina, nella squadra che conuquista la promozione in Bundesliga.\nIl 15 agosto, alla seconda giornata del campionato 2009-2010, fa il suo debutto in Bundesliga, segnando un gol nella partita contro l'Eintracht Francoforte. Nei mesi successivi si conquista il posto da titolare: nel 3-0 contro l'Hertha Berlino segna una doppietta e poco dopo viene eletto uomo del giorno. Il 30 gennaio 2010 nella partita contro l'Hannover segna una tripletta, che fa di lui il secondo svizzero dopo St\u00e9phane Chapuisat a segnare una tripletta in Bundesliga. Dopo questa partita \u00e8 eletto nuovamente uomo del giorno. In totale segna 12 reti in 28 partite di campionato, mentre nello spareggio retrocessione mette a segno un assist.\nNella nuova stagione dopo poche partite Bunjaku si infortuna alla cartilagine, rimanendo fermo per quasi tutta la stagione, alla fine di aprile fa il suo ritorno in campo con la seconda squadra, mentre con non scende pi\u00f9 in campo con la prima squadra fino al termine della stagione.\nSan Gallo.\nIl 4 giugno 2014 il San Gallo ufficializza l'acquisto dell'attaccante.\nNazionale.\nVanta 15 presenze e 7 reti con la nazionale Under-21 svizzera tra il 2004 e il 2006.\nIl 6 novembre 2009 riceve la sua prima convocazione dalla nazionale maggiore, con cui fa il suo debutto il 14 novembre nella partita persa per 1-0 contro la Norvegia. Viene poi convocato per i mondiali del 2010 come sostituto dell'infortunato Marco Streller.\nIl 5 marzo 2014 prende parte alla gara d'esordio internazionale della Nazionale kosovara, giocando la partita pareggiata per 0-0 contro . Il 21 maggio 2014, nella seconda uscita ufficiale della Nazionale kosovara, in occasione di un'amichevole con la Turchia, segna il primo gol della storia per il Kosovo, col risultato finale di 6-1 in favore dei turchi."}
{"id": "2214331", "revid": "287204", "url": "https://it.wikipedia.org/wiki?curid=2214331", "title": "\u00c9ric Hassli", "text": "Carriera.\nIl 12 giugno 2011 ha realizzato quello che \u00e8 stato definito come il gol pi\u00f9 bello della storia della MLS, andando a segno nella partita contro i Seattle Sounders con un tiro al volo."}
{"id": "2214333", "revid": "729019", "url": "https://it.wikipedia.org/wiki?curid=2214333", "title": "Rita Brunetti", "text": "Biografia.\nDopo il diploma di maturit\u00e0 classica, nel 1913 ottenne la laurea in fisica all'Universit\u00e0 di Pisa discutendo una tesi sulla spettroscopia, avendo tra i propri maestri anche Antonio Garbasso e Angelo Battelli.\nInizi\u00f2 la sua attivit\u00e0 presso l'Istituto di Studi Superiori di Firenze, che in quegli anni ospit\u00f2 anche Enrico Persico, Franco Rasetti ed Enrico Fermi. Nei primi anni di attivit\u00e0 svolse un'intensa ricerca spettroscopica riguardante il fenomeno Stark-Lo Surdo, il comportamento degli spettri alle alte frequenze, la teoria dei quanti, l'emissione atomica dei raggi X, le emissioni radioattive.\nCon le sue indagini e osservazioni, rilev\u00f2 la presenza di nuove righe spettrali nell'elio. Nel 1917 ricevette il premio \"Sella\" dell'Accademia dei Lincei per i suoi studi sulla spettroscopia X caratterizzati da un modello di spiegazione dell'emissione atomica della radiazione basato sulle nuove teorie quantistiche. Durante la prima guerra mondiale fu nominata direttrice dell'Istituto di Arcetri.\nAlla met\u00e0 degli anni venti indag\u00f2 la struttura della riga spettrale del mercurio, i suoi isotopi, e l'inversione della sua riga azzurra; inoltre, ricerc\u00f2 l'elemento con il numero atomico 61, ancora misconosciuto all'epoca e, in generale, approfond\u00ec le conoscenze delle propriet\u00e0 ottiche degli ioni dei quali mancava una classificazione spettroscopica. Tutte queste indagini erano all'avanguardia e furono contemporaneamente portate avanti da importanti gruppi di ricerca internazionali.\nDivulgatrice scientifica, fu una delle maggiori figure spettroscopiste dell'epoca e tra le prime figure italiane a recepire la teoria dei quanti. Nel 1929 ipotizz\u00f2, ancora per via classica, il \"quenching\" del momento angolare orbitale, contemporaneamente a Edmund Clifton Stoner; fu per\u00f2 quest'ultimo a ottenere i riconoscimenti da parte della comunit\u00e0 scientifica e per questo motivo, la Brunetti polemizz\u00f2 garbatamente con il collega francese Jean Becquerel. Il fenomeno fu poi descritto in termini quantistici nel 1931.\nSi interess\u00f2 lungamente alle applicazioni della fisica nucleare alle scienze biologiche e mediche.\nNel 1934 entr\u00f2 a far parte del Comitato di Fisica del Consiglio Nazionale delle Ricerche e da quel momento, stimolata anche da numerosi viaggi in Francia, Germania e Inghilterra, intensific\u00f2 i suoi studi sulla radioattivit\u00e0, sui raggi cosmici e sulle particelle veloci come il mesone.\nInsegn\u00f2 presso le Universit\u00e0 di Ferrara, Cagliari e Pavia. Si occup\u00f2, in particolare, di struttura della materia. Coadiuvata da una collaboratrice di prim'ordine, Zaira Ollano, che la segu\u00ec da Cagliari a Pavia e l'affianc\u00f2 per tutta la sua vita, diresse l'Istituto di Fisica Alessandro Volta, di Pavia, potenziandone i laboratori e gli studi di spettroscopia. Ovunque assunse incarichi direttivi, si impegn\u00f2 per organizzare e valorizzare al meglio le risorse umane e per dotare degli strumenti pi\u00f9 adatti i laboratori di ricerca.\nIntitolazioni.\nA Rita Brunetti \u00e8 intitolata una strada romana nel quartiere di Fonte Laurentina-Valleranello."}
{"id": "2214340", "revid": "879165", "url": "https://it.wikipedia.org/wiki?curid=2214340", "title": "Fuori!", "text": "Fuori! (o F.U.O.R.I., acronimo di Fronte Unitario Omosessuale Rivoluzionario Italiano) \u00e8 stata un'associazione, inizialmente di stampo marxista, attiva negli anni settanta e dedita alla lotta per i diritti degli omosessuali. \u00c8 stata una delle prime associazioni del movimento di liberazione omosessuale italiano fondata nel 1971 a Torino dal libraio Angelo Pezzana insieme ad altri attivisti e operante fino al 1982. L'acronimo era un chiaro riferimento al FHAR francese (\"Front homosexuel d'action r\u00e9volutionnaire\") e all'espressione inglese \"coming out.\" L'associazione pubblic\u00f2 anche una rivista omonima fino al 1982.\nL'associazione.\nNata dal lavoro di gruppi di omosessuali di Milano, Padova, Roma e Torino che dall'autunno 1970 si incontrarono per ragionare insieme delle problematiche che affliggevano gli omosessuali italiani: il gruppo aveva assunto il nome di ASPS, \"Associazione di Studi PsicoSociali\", ancora nascosta come identit\u00e0 gay, quindi.\nIl Fuori! nacque a Torino intorno alla primavera 1971 e fu la prima grande associazione gay italiana, in cui conflu\u00ec anche il Fronte di Liberazione Omosessuale (FLO) fondato sempre nel 1971 dalla matematica Mariasilvia Spolato. La sua sede principale fu proprio a Torino e all'inizio la lotta dell'associazione per i diritti degli omosessuali era di ispirazione marxista, ponendo la questione omosessuale nel contesto del conflitto classista tra borghesi e proletari.\nLa rottura con tutto quel che c'era stato fino a quel momento era netta e totale. Angelo Pezzana enunciava in un editoriale sul primo numero del Fuori! le rivendicazioni dell'associazione: \u00abNoi oggi rifiutiamo quelli che parlano per noi. [...] Per la prima volta degli omosessuali parlano ad altri omosessuali. Apertamente, con orgoglio, si dichiarano tali. Per la prima volta l'omosessuale entra sulla scena da protagonista, gestisce in prima persona la sua storia [...]. Il grande risveglio degli omosessuali \u00e8 cominciato. \u00c8 toccato a tanti altri prima di noi, ebrei, neri (ricordate?), ora tocca a noi. E il risveglio sar\u00e0 immediato, contagioso, bellissimo.\u00bb\nLa prima uscita pubblica di un certo rilievo avvenne il 5 aprile 1972, con la contestazione del I Congresso Italiano di Sessuologia a Sanremo.\nSuccessivamente emersero le difficolt\u00e0 finanziarie del gruppo: nell'estate del 1973 nel decimo numero della rivista prodotta dal Fuori! si annunciava la riduzione del numero di copie con il passaggio a una cadenza trimestrale e si rinunci\u00f2 alla distribuzione nelle edicole per servirsi soltanto di librerie selezionate; successivamente le uscite diventarono sempre pi\u00f9 irregolari. In questa situazione di difficolt\u00e0 Pezzana decise di imprimere un nuovo corso al gruppo passando a una stretta collaborazione politica e organizzativa con il Partito Radicale. Gi\u00e0 dal 1972 a Torino egli e altri militanti si erano iscritti al partito e ne avevano rifondato la sezione locale; Pezzana inoltre fu membro della direzione nazionale radicale.\nAl XIV congresso (straordinario) del Partito Radicale del novembre 1974 a Milano il Fuori! si feder\u00f2 ufficialmente con i radicali sposando quindi una linea riformistica di collaborazione con la classe borghese e non pi\u00f9 rivoluzionaria. Mario Mieli, in polemica con questa scelta, abbandon\u00f2 il gruppo. Lo stesso fecero i membri del Fuori! di Milano costituitisi in \"Fuori-autonomo\" che ribadiranno la linea rivoluzionaria e di interlocuzione privilegiata con i gruppi extraparlamentari di sinistra.\nNel 1976, con il V congresso, il Fuori! decise la presentazione di propri candidati nelle liste del Partito Radicale, di cui condivise il programma. Per la prima volta in Italia, cittadini dichiaratamente omosessuali furono candidati alle elezioni. Alla fine il Partito Radicale riusc\u00ec a eleggere quattro deputati, Angelo Pezzana risult\u00f2 il primo dei non eletti e nella logica radicale della rotazione dei posti sarebbe dovuto subentrare come parlamentare a met\u00e0 legislatura, entr\u00f2 quindi come osservatore nel gruppo parlamentare, divent\u00f2 parlamentare per soli otto giorni e 192 ore dal 6 febbraio 1979 al 14 febbraio dello stesso anno quando si dimise.\nNegli anni seguenti il Fuori! svolse sempre di pi\u00f9 le funzioni di gruppo di pressione verso le istituzioni, i mass media e le amministrazioni locali. Nel 1979 militanti del Fuori! riuscirono a incontrare ufficialmente i sindaci di Torino Diego Novelli e di Roma Giulio Carlo Argan, come pure la direzione nazionale della RAI.\nCon il convegno \"La Politica del Fuori! negli anni 80\" e poi con il VII congresso del 1980 l'idea base fu la creazione di comunit\u00e0 di lesbiche e omosessuali in tutte le citt\u00e0, con fini politici, culturali, ricreativi e di autodifesa.\nTuttavia con il cosiddetto riflusso di inizio anni ottanta, anche la militanza politica gay era in forte calo, i gruppi nelle varie citt\u00e0 erano costituiti ormai dal due, tre persone, richiedendo un ripensamento delle modalit\u00e0 associative. \nIl Fuori! si sciolse ufficialmente nel 1982 al congresso di Vico Equense, su proposta di Angelo Pezzana, il quale espresse la volont\u00e0 di trasformare il movimento in una lobby.\nLa rivista Fuori!\nLa rivista venne pubblicata dal 1972 fino al 1982, con periodicit\u00e0 varia; inizialmente \u00e8 pubblicato come mensile di liberazione sessuale, e venduto nelle librerie e anche nelle edicole in circa 7.000 o 8.000 copie; dal 1973 divent\u00f2 per ragioni finanziarie un quadrimestrale venduto nelle sole librerie. In dieci anni i numeri sono stati trentadue.\nMembri del comitato di redazione della rivista erano tra gli altri Angelo Pezzana, Mariasilvia Spolato, Mario Mieli e Alfredo Cohen.\nLa collezione completa della rivista \u00e8 depositata presso l'Archivio Centrale dello Stato a Roma nel deposito effettuato nel 2001 da Massimo Consoli, oltre che presso la Fondazione Sandro Penna di Torino.\nCollegamenti esterni.\nTutti i numeri della rivista Fuori!"}
{"id": "2214342", "revid": "404449", "url": "https://it.wikipedia.org/wiki?curid=2214342", "title": "Alfredo Zazo", "text": "Biografia.\nFiglio di un magistrato, inizialmente ne segu\u00ec le orme laureandosi in Giurisprudenza (1915) a Napoli; consegu\u00ec poi la laurea in Lettere (1918) e quindi quella in Filosofia (1922); si iscrisse anche a Medicina, ma si ferm\u00f2 quando gli restavano pochi esami da sostenere.\nProfessore di Geografia all\u2019Istituto Nautico di Napoli, Zazo si trasfer\u00ec a Benevento nel 1923 come docente al Ginnasio Liceo; nella stessa citt\u00e0, nel 1927 fu nominato Ispettore onorario alle Antichit\u00e0 e Scavi e si prodig\u00f2 per la tutela e la salvaguardia del patrimonio archeologico, artistico e librario beneventano proseguendo l'opera di Almerico Meomartini, scomparso nel 1923.\nNel 1928 fond\u00f2 la rivista di storia locale \u00abSamnium\u00bb, mentre dopo la morte di Antonio Mellusi (1925) assunse la direzione dell\u2019Archivio storico della provincia di Benevento cui, nel 1929, fu accorpata la neonata Biblioteca Provinciale aggregata al Museo del Sannio da lui stesso riorganizzato dopo la creazione del primo nucleo voluto dal Meomartini.\nSi dedic\u00f2 anche alla politica tra il 1934 e il 1938, quando fu commissario prefettizio di Benevento senza tuttavia mai trascurare l\u2019attivit\u00e0 didattica come professore al ginnasio beneventano; fu poi docente di Letteratura poetica e drammatica al Conservatorio di Musica di Napoli. e quindi, dal 1934, di Paleografia latina e diplomatica nell\u2019ateneo e alla scuola speciale per archivisti e bibliotecari della stessa citt\u00e0.\nMembro dell\u2019Accademia Pontaniana di Napoli e insignito della Medaglia d\u2019oro per i benemeriti dell\u2019elevazione culturale nazionale, nel 1952 per soli sei mesi fu sindaco della sua citt\u00e0 natale.\",\" ma pi\u00f9 che alla politica tutta la sua lunga vita fu dedicata soprattutto agli studi su Benevento e provincia, oggetto di numerose opere."}
{"id": "2214344", "revid": "466539", "url": "https://it.wikipedia.org/wiki?curid=2214344", "title": "Baju Melayu", "text": "Il Baju Melayu \u00e8 un abito maschile tipico della tradizione indonesiana e malese. L'equivalente femminile del baju melayu \u00e8 chiamato baju kurung.\nDescrizione.\nLa parola \"Baju Melayu\" si pu\u00f2 tradurre letteralmente come \"camicia malese\" e consiste principalmente di due pezzi principali.\nIl primo \"pezzo\" \u00e8 il baju, una camicia a maniche lunghe con colletto rigido ed alzato, chiamato \"cekak musang\". Il secondo \"pezzo\" \u00e8 il pantalone, in seta, cotone o un misto di poliestere e cotone. A volte \u00e8 presente anche un terzo \"pezzo\" del vestito, una specie di gonna simile al sarong, indossato intorno alla vita. Per completare l'abito spesso si indossa anche un copricapo chiamato songkok.\nUtilizzo.\nIl baju melayu \u00e8 comunemente indossato in occasione di cerimonie religiose ed eventi ufficiali. Durante eventi nazionali, la divisa tipica maschile \u00e8 proprio il baju melayu di colore nero, mentre quello di colore bianco \u00e8 tipico delle famiglie nobili."}
{"id": "2214346", "revid": "19933", "url": "https://it.wikipedia.org/wiki?curid=2214346", "title": "Radio Europa Libera", "text": ""}
{"id": "2214352", "revid": "1725771", "url": "https://it.wikipedia.org/wiki?curid=2214352", "title": "Autostrada A57 (Italia)", "text": "La tangenziale di Mestre, ufficialmente classificata come autostrada A57 dall'8 febbraio 2009 (giorno dell'apertura del Passante di Mestre, variante dell'autostrada A4), collega la terraferma veneziana con la Riviera del Brenta (a ovest) e i comuni di Quarto d'Altino e Marcon (a est). Inoltre l'A57 alle due estremit\u00e0 presenta le interconnessioni (ovest e est) con l'autostrada A4, mentre nel tratto centrale hanno inizio l'autostrada A27 e la diramazione per l'aeroporto Marco Polo.\n\u00c8 gestita da CAV, dal km 0 al km 16,161, e da Autovie Venete, dal km 16,161 al km 26,661. Fino al 29 novembre 2009 il tratto oggi gestito da CAV era affidato alla Societ\u00e0 delle Autostrade di Venezia e Padova.\nStoria.\nLa tangenziale di Mestre \u00e8 stata costruita e aperta al traffico in diverse fasi:\nI tre tratti, diventati dal 1972 un'unica autostrada (l'A4 Torino-Trieste), sono stati classificati come autostrada A57 a partire dall'apertura, l'8 febbraio 2009, della variante dell'autostrada A4 in prossimit\u00e0 di Mestre, variante conosciuta come Passante di Mestre.\nIl 29 luglio 1967, alla presenza del ministro Tolloy, venne inaugurato il raccordo fra la rotatoria posta al termine dell'autostrada Padova-Venezia e il Ponte della Libert\u00e0.\nL'autostrada oggi.\nCi sono due caselli : il primo \u00e9 Mirano - Dolo (in localit\u00e0 Vetrego) ; il secondo \u00e9 Mira, in localit\u00e0 Borbiago.\nStrada europea.\nL'autostrada A57, dal km 9,7 fino all'interconnessione Est con l'autostrada A4, coincide con parte del percorso italiano della Strada europea E55 che collega Helsingborg, in Svezia, a Kalam\u00e1ta, in Grecia. L'E55 prosegue, da un lato, nell'autostrada A4, in direzione Trieste, e, dall'altro lato, nella strada statale 309 Romea (la quale ha inizio dalle uscite per Ravenna dal km 9,7 al km 11,5).\nLimiti di velocit\u00e0.\nPur essendo classificata come autostrada l'A57 in molti suoi tratti ha limiti inferiori a quello stabilito dal Codice della Strada italiano per le autostrade (130\u00a0km/h).\nCarreggiata ovest-est.\nDall'interconnessione ovest con l'A4 fino alla barriera di Venezia Ovest il limite di velocit\u00e0 massimo \u00e8 pari a 130\u00a0km/h (tranne nei pressi dei due svincoli intermedi dove la velocit\u00e0 massima consentita \u00e8 pari a 110\u00a0km/h); dalla barriera di Venezia Ovest fino all'interconnessione con l'A27 (tratto dove \u00e8 attiva la terza corsia dinamica) se sono attive tutte e tre le corsie la velocit\u00e0 massima consentita nella corsia di destra \u00e8 60\u00a0km/h nelle altre due \u00e8 90\u00a0km/h mentre se sono attive due corsie la velocit\u00e0 massima consentita nella corsia di destra \u00e8 60\u00a0km/h nell'altra \u00e8 90\u00a0km/h (per i mezzi pesanti con massa a pieno carico superiore alle 3,5 tonnellate la velocit\u00e0 massima \u00e8 60\u00a0km/h in ogni caso; inoltre se la segnaletica luminosa \u00e8 spenta la velocit\u00e0 massima consentita \u00e8 pari 50\u00a0km/h in ogni corsia per tutti i veicoli); dall'interconnessione con l'A27 fino all'interconnessione est con l'A4 la velocit\u00e0 massima consentita \u00e8 130\u00a0km/h.\nIn tutta l'interezza della carreggiata la velocit\u00e0 massima consentita per tutti i mezzi in caso di nebbia \u00e8 50\u00a0km/h. I limiti nei pressi delle barriere di Venezia Ovest e di Venezia Est e nei pressi delle interconnessioni est e ovest con l'A4 sono pi\u00f9 bassi per permettere le operazioni collegate al pagamento del pedaggio e per adeguare la velocit\u00e0 nelle rampe di accelerazione e decelerazione.\nCarreggiata est-ovest.\nDall'interconnessione est con l'A4 fino allo svincolo di Marcon la velocit\u00e0 massima consentita \u00e8 130\u00a0km/h; dallo svincolo di Marcon fino all'interconnessione con l'A27 la velocit\u00e0 massima \u00e8 110\u00a0km/h per i veicoli con massa a pieno carico inferiore alle 3,5 tonnellate altrimenti la velocit\u00e0 massima consentita \u00e8 60\u00a0km/h; dall'interconnessione con l'A27 fino alla barriera di Venezia Ovest (tratto dove \u00e8 attiva la terza corsia dinamica) se sono attive tutte e tre le corsie la velocit\u00e0 massima consentita nella corsia di destra \u00e8 60\u00a0km/h nelle altre due \u00e8 90\u00a0km/h mentre se sono attive due corsie la velocit\u00e0 massima consentita nella corsia di destra \u00e8 60\u00a0km/h nell'altra \u00e8 90\u00a0km/h (per i mezzi pesanti con massa a pieno carico superiore alle 3,5 tonnellate la velocit\u00e0 massima \u00e8 60\u00a0km/h in ogni caso; inoltre se la segnaletica luminosa \u00e8 spenta la velocit\u00e0 massima consentita \u00e8 pari 50\u00a0km/h in ogni corsia per tutti i veicoli); dalla barriera di Venezia Ovest fino all'interconnessione ovest con l'A4 la velocit\u00e0 massima consentita \u00e8 130\u00a0km/h.\nIn tutta l'interezza della carreggiata la velocit\u00e0 massima consentita per tutti i mezzi in caso di nebbia \u00e8 50\u00a0km/h. I limiti nei pressi delle barriere di Venezia Ovest e di Venezia Est e nei pressi delle interconnessioni est e ovest con l'A4 sono pi\u00f9 bassi per permettere le operazioni collegate al pagamento del pedaggio e per adeguare la velocit\u00e0 alle rampe di accelerazione e decelerazione.\nDivieti.\nDall'ottobre del 2004 sono vietate le segnalazioni acustiche dalle 22.00 alle 6.00 nel tratto \"barriera Venezia Ovest-Svincolo via Terraglio\" in entrambe le direzioni.\nI mezzi pesanti non possono occupare tutte le corsie ma possono occupare solo alcune corsie in modo differente in base al tratto percorso:\nL'emergenza traffico, il \"Passante di Mestre\" e la \"Terza corsia dinamica\".\nIl tratto centrale, il pi\u00f9 trafficato, della tangenziale di Mestre, aperto nel 1972 a 2 corsie di marcia pi\u00f9 corsia di emergenza, \u00e8 stato progettato per sopportare il passaggio di 55.000 veicoli al giorno. Con il passare degli anni e con la caduta del Muro di Berlino e la conseguente apertura ad est dei traffici commerciali e turistici il traffico \u00e8 aumentato di anno in anno, superando abbondantemente le previsioni del 1972. Anche le previsioni di aumento del traffico del 1990 della Regione Veneto si sono rivelate sottostimate in quanto prevedevano la saturazione della tangenziale nel 2010 ma con 110.000 transiti al giorno.\nInfatti nei primi anni 2000 i veicoli che transitavano erano circa 150.000 (30% mezzi pesanti) al giorno (con punte di 170.000), rendendo la tangenziale del tutto inadeguata, e ci\u00f2 ha provocato inquinamento atmosferico e continui intasamenti con ripercussioni sulla viabilit\u00e0 urbana. Per questi motivi il 28 febbraio 2003 \u00e8 stato dichiarato dal \"Presidente del Consiglio dei Ministri\" Silvio Berlusconi lo stato d'emergenza per il traffico di Mestre, il 19 marzo 2003 \u00e8 stato nominato un \"Commissario delegato per l'emergenza socio economico ambientale della viabilit\u00e0 di Mestre\" (che doveva rimanere in carica fino al 30 novembre 2009 ma l'incarico \u00e8 stato prorogato il 27 novembre 2009) con il compito, tra gli altri, di curare la costruzione del Passante di Mestre, \u00e8 stata costruita la terza corsia dinamica (entrata in funzione il 14 aprile 2003) nel tratto barriera Venezia Mestre-interconnessione autostrada A27 ed \u00e8 stato costruito il passante di Mestre, variante dell'autostrada A4, per evitare il transito in tangenziale dei veicoli non diretti verso la terraferma di Venezia. La terza corsia dinamica, costruita come soluzione tampone per l'emergenza traffico, nei primi tre anni di funzionamento ha parzialmente diminuito gli intasamenti, ha aumentato del 30,35% la velocit\u00e0 di movimento dei veicoli e ha ridotto del 70% il tasso di incidentalit\u00e0.\nA un mese dall'apertura del Passante di Mestre, il traffico \u00e8 calato dal 20 al 30% nel tratto centrale della tangenziale di Mestre, mentre del 15% complessivamente (con punte pi\u00f9 elevate per il traffico pesante). Nei primi mesi di apertura del \"Passante di Mestre\" alla barriera di Venezia Ovest sono transitati mediamente 45\u00a0000 veicoli leggeri e 12\u00a0000 veicoli pesanti (circa 57\u00a0000 passaggi complessivi) al giorno, contro i 61\u00a0000 veicoli leggeri e 24\u00a0000 veicoli pesanti (circa 85\u00a0000 veicoli complessivi) al giorno del 2008, mentre nel tratto Miranese-Castellana sono transitati mediamente, in un giorno feriale, 99\u00a0000 veicoli contro i 114\u00a0000 veicoli del 2008. I transiti di veicoli leggeri alla barriera di Venezia Mestre sono diminuiti del 30%, nel periodo dall'8 febbraio 2009 (giorno di apertura del Passante di Mestre) al 30 giugno 2009 rispetto all'analogo periodo dell'anno precedente, mentre il calo riferito al solo transito dei mezzi pesanti \u00e8 del 55%, sempre nello stesso periodo considerato.L'apertura del Passante di Mestre ha ridotto di circa il 10% il traffico sulla viabilit\u00e0 ordinaria della terraferma (con punte del 20%) e ha raddoppiato la quota di residenti che utilizzano la tangenziale (per esempio nel tratto via Miranese-via Castellana la percentuale di residenti sul totale del traffico \u00e8 passata dal 20% del 2008 al 40% del 2009). Inoltre con l'apertura del \"passante di Mestre\" sono diminuiti gli incidenti stradali nell'A57 di quasi il 71% (la riduzione degli incidenti tra mezzi pesanti \u00e8 pari all'83%) nei primi otto mesi del 2009. Grazie al calo netto degli incidenti stradali il 25 novembre del 2009 sono stati aumentati di 10\u00a0km/h i limiti massimi di velocit\u00e0 (da 80\u00a0km/h a 90\u00a0km/h nelle corsie di sinistra e da 50\u00a0km/h a 60\u00a0km/h nella corsia di destra); anche i limiti massimi di velocit\u00e0 per i mezzi pesanti sono stati aumentati di 10\u00a0km/h (da 50 a 60\u00a0km/h).. Il Comune di Venezia (ente che non ha, attualmente, potere decisionale sulla tangenziale) \u00e8 contrario a un aumento dei limiti di velocit\u00e0 per evitare un aumento di traffico e di conseguenza un aumento dell'inquinamento atmosferico.\nNell'estate del 2009, rispetto alle estati precedenti, non si sono verificate code alle barriere dell'A57, dovute al maggior traffico, rispetto all'inverno, dei turisti diretti alle spiagge di Jesolo, Bibione, o diretti a Trieste o alla Croazia, grazie all'apertura del \"Passante di Mestre\". Il 1\u00ba agosto 2009, a causa dell'ingorgo di 50\u00a0km nell'A4 tra Venezia Ovest e Cessalto, il Passante di Mestre \u00e8 stato chiuso per un'ora e mezza in direzione Trieste, dirottando il traffico nell'ex tratto urbano dell'A4 (l'A57), causando per\u00f2 a sua volta code di 3/4\u00a0km in direzione est alle barriere di Venezia Ovest e Venezia Est dell'A57.\nSistema M.A.R.C.O. e T3-Terza corsia dinamica.\nNel tratto barriera Venezia Ovest e interconnessione con l'autostrada A27 sono in funzione due sistemi: il \"sistema M.A.R.C.O.\" e la \"terza corsia dinamica-T3\".\n Il sistema M.A.R.C.O., entrato in funzione nei primi anni del 2000, svolge 4 funzioni:\nTutti i dati raccolti dal sistema M.A.R.C.O. vengono trasmessi a un \"Centro di Controllo\" che \u00e8 in grado di elaborare previsioni sul traffico, regolare i tempi di attesa nei semafori sulle corsie di accelerazione e gestire i pannelli a messaggio variabile.\nLa terza corsia dinamica, \"sistema T3\", entrata in funzione il 14 aprile 2003, \u00e8 stata costruita, come soluzione d'emergenza, per risolvere parzialmente il problema traffico in attesa dell'apertura del Passante di Mestre. Il progetto della terza corsia dinamica \u00e8 stato approvato nella \"Conferenza di Servizi\" del 26/10/1999 ed \u00e8 stato fortemente voluto dalle categorie economiche, dagli Enti Locali, dalle concessionarie autostradali e sostenuto dal Governo. Non potendo allargare le carreggiate in mancanza di spazio e per i costi elevati, la corsia d'emergenza \u00e8 stata trasformata in corsia dinamica (in base alle necessit\u00e0 o di marcia o di emergenza) e le precedenti due sono state ristrette: in questo modo si \u00e8 passati da 2 corsie larghe 3,75 metri pi\u00f9 corsia di emergenza per senso di marcia a 3 corsie larghe 3,5 metri per senso di marcia. Il sistema M.A.R.C.O. gestisce l'apertura o la chiusura della corsia dinamica, in base al livello del traffico, attraverso pannelli a messaggio variabile.\nPer sopperire alla mancanza della corsia d'emergenza sono state costruite 22 piazzole d'emergenza con colonnine SOS e con idranti ogni 600-700 metri circa e sono stati costruiti varchi d'emergenza (ogni 80-100 metri circa) e percorsi pedonali esterni per consentire, in caso di incidenti o blocchi del traffico, delle vie di fuga per gli automobilisti o per i passeggeri per raggiungere aree sicure. Per motivi di sicurezza sono stati adeguati i guard-rail, sono stati modificati i profili delle rampe d'entrata e uscita degli svincoli, \u00e8 stato costruito un impianto antincendio e sono state realizzate aree di sosta per i mezzi di soccorso. Il sistema \"T3-Terza corsia dinamica\" ha reso possibile anche la costruzione di opere sia di mitigazione acustica sia di bonifica ambientale e la costruzione di barriere fonoassorbenti.\nRichieste del Comune di Venezia.\n La tangenziale di Mestre attraversa per circa 13\u00a0km (i pi\u00f9 trafficati) il territorio comunale di Venezia. Fin dall'apertura nel 1972, la tangenziale ha creato problemi di tipo ambientale derivanti dall'inquinamento atmosferico dei gas di scarico e problemi sul tessuto urbano della terraferma veneziana, in quanto, con lo sviluppo urbanistico e l'espansione della citt\u00e0 nelle zone a nord, la tangenziale ha creato degrado urbano (in particolare in corrispondenza dei cavalcavia) e una divisione tra le diverse zone della terraferma.\nIl Comune di Venezia nel 2008, per mantenere gli attuali benefici (in particolare meno traffico e meno inquinamento atmosferico) derivanti dal Passante di Mestre, ha richiesto che il tratto tra la barriera di Venezia Ovest e l'interconnessione con l'autostrada A27 venga dato in gestione al Comune stesso e venga declassato a strada urbana per deviare il traffico di attraversamento che preferisce percorrere ancora la tangenziale (anzich\u00e9 il Passante di Mestre). Il Cocit (\"Coordinamento contro l'inquinamento da Tangenziale\") ha organizzato una \"raccolta firme\" (il sindaco Massimo Cacciari durante il suo mandato \u00e8 stato tra i primi firmatari) per promuovere e appoggiare la richiesta del Comune di Venezia.\nDenominazioni ufficiali e alternative.\nCon l'apertura del Passante di Mestre, la tangenziale di Mestre ha cambiato numerazione: non pi\u00f9 A4 ma A57. Molti dei segnali stradali non sono stati ancora cambiati (ad esempio percorrendo l'A57 in direzione est provenendo dall'interconnessione ovest con l'A4, \u00e8 presente l'indicazione \"A4-Venezia\" e non l'indicazione corretta \"A57-Venezia\") o integrati (ad esempio provenendo dall'A27 da Belluno, per accedere all'A57 \u00e8 necessario seguire l'indicazione \"A4 Trieste\" o \"A4 Venezia\") e recano pertanto solo l'indicazione A4.\nLa nuova numerazione \u00e8 gi\u00e0 presente, per esempio, sulle segnalazioni poste in A4 per accedere all'A57, su quelle in prossimit\u00e0 del nuovo svincolo di Quarto d'Altino (aperto in funzione del Passante di Mestre, circa 3\u00a0km pi\u00f9 a ovest rispetto al precedente), sulla nuova segnaletica nella rotonda via Giovanni da Verazzano-via Santa Maria dei Battuti a Mestre, nella nuova viabilit\u00e0 nei pressi di Vetrego e sui pannelli integrativi posti in prossimit\u00e0 dei cavalcavia in A57. La denominazione A57 \u00e8 sconosciuta ai pi\u00f9; infatti l'A57 \u00e8 comunemente chiamata semplicemente \"tangenziale\" (nel tratto Quarto d'Altino-barriera Venezia Mestre) o \"autostrada (A4)\" (nel tratto Dolo-barriera Venezia Ovest).\nPedaggio.\n Dal 1972 al 1991 la tangenziale era priva di pedaggio dalla barriera di Venezia Ovest allo svincolo di \"via Terraglio\" poich\u00e9 la barriera (la struttura \u00e8 stata completamente demolita il 1\u00ba ottobre 2005) di Venezia Est si trovava tra l'interconnessione con l'autostrada A27 e lo svincolo di \"via Terraglio\" (in direzione Interconnessione Est con l'Autostrada A4 l'indicazione per \"Venezia\" dello svincolo di \"via Terraglio\" \u00e8 integrata dalla scritta \"Ultima uscita\" a testimonianza che lo svincolo era l'ultimo senza pedaggio). Dal 1991, anno dell'apertura della diramazione per l'aeroporto \"Marco Polo\", all'8 febbraio 2009, la tangenziale era priva di pedaggio dalla barriera di Venezia Mestre allo svincolo di Quarto d'Altino poich\u00e9 la barriera di Venezia Est era stata spostata pi\u00f9 a est di 9\u00a0km circa.\nDall'8 febbraio 2009 la tangenziale-A57 \u00e8 priva di pedaggio nel tratto barriera Venezia Ovest\u00a0\u2013 barriera Venezia Est (spostata 4\u00a0km circa pi\u00f9 a ovest rispetto alla precedente), mentre nel tratto tra l'interconnessione Ovest A4 e la barriera Venezia Ovest si possono verificare i seguenti casi per il pedaggio:\nNel caso 2, provenendo dall'interconnessione ovest con l'A4 in direzione A57-barriera Venezia Ovest, era possibile risparmiare il pedaggio (\u20ac 2,20 per auto e moto; \u20ac 5,50 per camion autoarticolati) del tratto da Mirano-Dolo alla barriera Venezia Ovest, uscendo al casello di Mirano-Dolo (pagando il pedaggio maturato), 3\u00a0km dopo l'interconnessione A4-A57, e rientrandovi per continuare verso Venezia, in quanto la tratta Mirano/Dolo\u00a0\u2013 barriera Venezia Ovest \u00e8 priva di pedaggio (rientrando nel caso 1).\n Lo stesso espediente poteva essere utilizzato per il percorso inverso, dalla barriera di Venezia Ovest in direzione interconnessione ovest A4.Secondo le stime della societ\u00e0 di gestione dell'A57, questo espediente era utilizzato da circa 20.000 automobilisti al giorno (inizialmente erano circa 5.000) (stima della societ\u00e0 di gestione aggiornata ad ottobre 2009) e l'utilizzo di questo espediente da parte anche dei camionisti. Era quantificato in oltre 30 milioni di euro (aggiornato ad agosto 2009) il ricavo derivante dai pedaggi delle persone che non utilizzano l'espediente.\nLa precedente societ\u00e0 di gestione del tratto dell'A57 e del casello di Mirano-Dolo chiese alla Regione di risolvere il problema, che creava problemi anche alla viabilit\u00e0 ordinaria nei pressi dello svincolo di Mirano-Dolo (poich\u00e9 la viabilit\u00e0 nei pressi del casello era gravata dalle persone che escono e rientrano), anche se la gestione del tratto e del casello \u00e8 passata 5 mesi dopo (a novembre 2009) alla Regione stessa, attraverso la societ\u00e0 \"Concessioni autostradali venete\".\nDal 1\u00ba gennaio 2014 il pedaggio \u00e8 stato uniformato per le entrate/uscite da Mirano-Dolo/Mira-Oriago/barriera Venezia Ovest rendendo inutile l'entrata/uscita al casello di Mirano-Dolo. Rimane comunque gratuita la percorrenza tra i caselli dell'A57..\nLavori, idee, progetti e controversie.\nIl progetto del \"Passante di Mestre\" prevede opere complementari anche nell'Autostrada A57:\nTuttavia entrambi questi progetti sono stati sospesi con la contrariet\u00e0 degli abitanti della zona e dei responsabili delle attivit\u00e0 produttive in quanto l'accesso all'A57 \u00e8 svantaggioso dall'attuale casello di Mirano-Dolo (distante 8\u00a0km da Dolo) rispetto al vecchio casello di Dolo in localit\u00e0 Roncoduro, per i pendolari e autotrasportatori, per raggiungere Padova o Venezia e il traffico si riversa quindi nella viabilit\u00e0 locale (in particolare la SR 11, con un aumento del traffico del 10-15%), gravando nei centri abitati di Stra, Fiesso d'Artico, Pianiga, Dolo, Mira, Oriago e Marano dove si \u00e8 passati da 2000 auto al giorno a 9000.\nIl Ministero delle infrastrutture e dei trasporti, rispondendo in merito a una interrogazione parlamentare, ha escluso che la barriera di Venezia Ovest venga spostata e ha escluso la riapertura, come da progetto, da accordi con gli enti locali nel 2004 e dalla delibera del CIPE del 2003, del casello in localit\u00e0 Roncoduro poich\u00e9 questa decisione \u00e8 condivisa dalla Giunta regionale, dagli enti locali, dall'ANAS e dalla societ\u00e0 di gestione dell'autostrada A4 Venezia-Padova e per evitare problemi alla viabilit\u00e0 autostradale in A4 provenendo da Padova in direzione A57-Venezia Ovest e problemi alla viabilit\u00e0 ordinaria. Gli enti locali interessati hanno smentito la versione del Ministero e hanno ribadito i danni derivanti dalla mancata riapertura del casello in localit\u00e0 Roncoduro, incluse frequenti code in uscita al casello di Mira-Oriago (in localit\u00e0 Vetrego) causate dal mancato assorbimento del traffico dalla viabilit\u00e0 locale, mentre \"l'Assessore Regionale alle Infrastrutture\" ha dichiarato che non si \u00e8 mai parlato di riaprire il vecchio casello di Dolo in localit\u00e0 Roncoduro.\n Il \"Commissario delegato al Passante di Mestre\" ha dichiarato che il progetto di riapertura del casello in localit\u00e0 Roncoduro non \u00e8 previsto in nessun progetto e non \u00e8 possibile riaprirlo nella stessa zona in cui si trovava in quanto occupata dall'autostrada A4 anche se non ha escluso, se ci sar\u00e0 un accordo comune tra i vari soggetti interessati, l'apertura di uno svincolo per servire la parte occidentale della Riviera del Brenta, nella zona tra Arino (Dolo) e Pianiga. Ad agosto 2009 \u00e8 stato presentato il progetto di uno svincolo, in sostituzione di quello di Roncoduro, nell'A4 nella localit\u00e0 Albarea di Pianiga a ovest dell'interconnessione ovest dell'A57 con l'A4.\nSecondo le dichiarazioni \"dell'Assessore Regionale alle Infrastrutture\" la barriera di Venezia Ovest non sar\u00e0 spostata, contrariamente al progetto originario del Passante di Mestre nella zona dell'interconnessione ovest con l'A57, perch\u00e9 potrebbero formarsi code in direzione A57 (interconnessione ovest) nell'autostrada A4 provenendo da Padova.\n Il \"Commissario delegato al Passante di Mestre\" invece ha dichiarato che i lavori per l'arretramento della barriera di Venezia Mestre potranno iniziare dopo la stagione turistica estiva solo se gli studi sui flussi di traffico indicheranno che non potranno formarsi code anche in A4, provenendo da Padova, in direzione A57 (interconnessione ovest).\nInoltre, nell'agosto del 2009, \u00e8 stato presentato un esposto alla Procura della Repubblica di Venezia dal \"Coordinamento dei Comitati della Riviera del Brenta e del Miranese\". Il Coordinamento infatti sarebbe in possesso di atti che dimostrerebbero che la decisione di non arretrare la \"barriera di Venezia Ovest\" risalga al 5 novembre 2007 con la ratificazione del \"Commissario delegato per l'emergenza socio economico ambientale della viabilit\u00e0 di Venezia\" (che aveva il compito, tra gli altri, di curare la realizzazione del Passante di Mestre), attraverso il decreto n\u00ba 72, il 18 agosto 2008, nonostante nel frattempo le autorit\u00e0 competenti avessero ribadito che la barriera di Venezia Ovest sarebbe stata arretrata. L'ANAS, nel settembre del 2009, ha dichiarato che la barriera di Venezia Ovest deve essere spostata anche se non \u00e8 stata indicata la tempistica.\nInterramento.\nDagli anni novanta si parla di interrare o il tratto tra la barriera di Venezia Ovest e l'interconnessione con l'autostrada A27 per un totale di circa 10\u00a0km o un tratto pi\u00f9 piccolo di 3\u00a0km circa tra gli svincoli \"via Miranese\" e \"via Castellana\". L'idea di interrare la tangenziale per 10\u00a0km sembra essere un progetto abbandonato sia per la complessit\u00e0 dell'opera e per i costi molto elevati sia per l'apertura del \"Passante di Mestre\" che ha tolto traffico pesante e leggero che provocava inquinamento atmosferico nella terraferma veneziana, mentre non \u00e8 abbandonata l'idea di interrare la tangenziale per 3\u00a0km. L'interramento dei 3\u00a0km della tangenziale \u00e8 un progetto auspicato dal Comune di Venezia per riqualificare parte del territorio di Mestre. Nel 2008 la \"Regione Veneto\" si \u00e8 resa disponibile a finanziare l'opera per 1/3 dei costi complessivi (la spesa ipotizzata \u00e8 di circa 120-150 milioni di euro).\nDiramazione aeroporto.\nAnche il tratto terminale, inaugurato l'11 marzo del 1991 e costruito come infrastruttura collegata ai Mondiali di Calcio del 1990, dell'autostrada A27 a Venezia \u00e8 gestito da CAV.\nFino al 30 novembre 2009 \u00e8 stato gestito dalla \"Societ\u00e0 delle Autostrade di Venezia e Padova\".\nSigle identificative.\nQuesta \"diramazione\" (talvolta definita anche come \"bretella\" o \"raccordo\") \u00e8 segnalata in diversi modi:\nPer l'AISCAT invece il raccordo non \u00e8 identificato da nessuna sigla.\nCaratteristiche.\nTutto il tratto \u00e8 senza pedaggio, \u00e8 a due corsie per senso di marcia (larghe 3,750 metri) pi\u00f9 corsia di emergenza, sono presenti colonnine SOS e piazzole di sosta ogni 500 metri circa, lo spartitraffico centrale \u00e8 largo 4 metri circa e vige il limite di 130\u00a0km/h.\nBarriere fonoassorbenti.\nIl 21 maggio 2009 sono iniziati i lavori per la posa di barriere fonoassorbenti nel tratto della diramazione nei pressi di Dese. La posa delle barriere fonoassorbenti \u00e8 un'operazione fortemente voluta dagli abitanti della zona per minimizzare i danni derivanti dall'inquinamento acustico e rimandata, per vari motivi, sin dall'apertura della diramazione nel 1991. I lavori dovevano durare circa 3 mesi e concludersi quindi a luglio 2009 mentre sono stati conclusi ad agosto 2009."}
{"id": "2214353", "revid": "74801", "url": "https://it.wikipedia.org/wiki?curid=2214353", "title": "Renzo Allegri", "text": "Biografia.\nDopo aver studiato alla Scuola superiore di Scienze Sociali dell'Universit\u00e0 Cattolica del Sacro Cuore divent\u00f2 giornalista lavorando successivamente per diversi giornali, in particolare \"Gente\" con cui strinse un rapporto che dur\u00f2 24 anni. \u00c8 stato anche caporedattore per lo spettacolo dei settimanali \"Noi\" e del settimanale \"Chi\", occupandosi soprattutto di critica musicale.\nCome scrittore ha pubblicato una cinquantina di libri, tra cui diverse biografie. Da una di queste, \"Padre Pio un santo tra noi\", \u00e8 stata ricavata la sceneggiatura del film \"Padre Pio\" di Carlo Carlei prodotto nell'anno 2000: l'attore principale era Sergio Castellitto.\nIl figlio Roberto Allegri \u00e8 anch'egli giornalista e scrittore. L'altro figlio, Nicola, \u00e8 un fotografo che ha tra l'altro collaborato col fratello.\nPremi vinti.\nPer la sua attivit\u00e0 di giornalista e soprattutto scrittore ha vinto numerosi premi:"}
{"id": "2214357", "revid": "125847026", "url": "https://it.wikipedia.org/wiki?curid=2214357", "title": "Missione vetero-cattolica in Francia", "text": "La Missione della Chiesa vetero-cattolica dell'Unione di Utrecht in Francia () \u00e8 una chiesa vetero-cattolica sotto la giurisdizione della Conferenza episcopale vetero-cattolica internazionale. La Chiesa ha un organo giornalistico ufficiale, \"La Flamme\". A capo di questa Chiesa \u00e8 posto Michel Grab, mentre il vescovo delegato \u00e8 Joris Vercammen. La missione \u00e8 attiva dal 1951. La Missione ha parrocchie a Parigi, in Alsazia e in alcune altre localit\u00e0 della Francia.\nLa parrocchia di San Dionigi di Parigi a Saint-Denis si pose nel 1893 sotto la giurisdizione dell'Arcivescovo vetero-cattolico di Utrecht. A seguito di gravi battute d'arresto durante gli anni quaranta del XX secolo, la comunit\u00e0 fu ricostruita nel 1950.\nA partire dal 1909 esistette una piccola parrocchia vetero-cattolica a Strasburgo, sotto la supervisione di quella di Offenburg, ma si sciolse dopo la Prima guerra mondiale. Nel 1984 fu rifondata la parrocchia vetero-cattolica in Alsazia, che insieme alle altre parrocchie francesi si pose sotto la giurisdizione della Conferenza episcopale vetero-cattolica internazionale.\nNell'autunno 2006 il Priorato del Buon Pastore di Prisches, nel nord della Francia cerc\u00f2 di essere ammesso nella Missione. La Conferenza episcopale internazionale chiar\u00ec che avrebbe stabilito e concordato con questa comunit\u00e0 i termini per un percorso comune.\nLa sede della missione \u00e8 a ."}
{"id": "2214374", "revid": "2149408", "url": "https://it.wikipedia.org/wiki?curid=2214374", "title": "Amsterdam (disambigua)", "text": ""}
{"id": "2214378", "revid": "287204", "url": "https://it.wikipedia.org/wiki?curid=2214378", "title": "Live in Berlin", "text": ""}
{"id": "2214380", "revid": "438678", "url": "https://it.wikipedia.org/wiki?curid=2214380", "title": "Live in Paris", "text": ""}
{"id": "2214384", "revid": "767487", "url": "https://it.wikipedia.org/wiki?curid=2214384", "title": "Legge della costanza dell'angolo diedro", "text": "La legge della costanza dell'angolo diedro o prima legge della cristallografia afferma che, indipendentemente dal luogo di formazione, cristalli morfologicamente simili di singoli minerali, a parit\u00e0 di temperatura, sono circoscritti da facce piane formanti a coppie angoli diedri identici.\nGli angoli diedri danno informazioni esclusivamente sulla posizione relativa di una faccia rispetto all'altra e non sulla sua posizione assoluta nello spazio, per cui il valore delle costanti cristallografiche non risulta comunque noto. Sfruttando per\u00f2 le informazioni attinenti alla simmetria di traslazione e sapendo che la cella elementare pu\u00f2 essere traslata nelle tre direzioni non complanari di una quantit\u00e0 sempre multipla intera del relativo periodo di traslazione, inevitabilmente il generico piano A'B'C' avr\u00e0 per lati dei segmenti multipli interi del periodo di traslazione.\nQuesta legge fu enunciata di sfuggita da Niccol\u00f2 Stenone."}
{"id": "2214397", "revid": "118350373", "url": "https://it.wikipedia.org/wiki?curid=2214397", "title": "Honda G'Dash", "text": "L'Honda G' - DASH (codice modello Su50Mk) \u00e8 uno scooter da 50 cm\u00b3 prodotto dalla casa motociclistica giapponese Honda nel 1989 e importato l'anno successivo in Italia con il nome di BSV Gp. In entrambi i casi il nome di questo scooter sottolinea il carattere sportivo dello stesso: G' - DASH infatti \u00e8 il simbolo dell'accelerazione, Gp il nome con il quale vengono da sempre contraddistinte le competizioni sportive motociclistiche.\nIl contesto.\nSi stima che nel 1990 ne vennero importati in Italia circa 3.000 unit\u00e0; al momento della consegna presso i concessionari ogni mezzo fu provvisto di nuovi documenti di circolazione conformi alle normative italiane e nuovi adesivi riportanti il logo dell'importatore che andavano a sostituire gli adesivi originali Honda.\nLe colorazioni disponibili erano soltanto 2: nero (NH-1) e rosso (R-134) ed il prezzo al pubblico era di 2.800.000 lire. Nel 1990, dopo appena un anno dalla sua produzione la Honda decise di terminare la produzione di questo scooter continuando, con crescente successo, la produzione dei modelli della famiglia Honda Dio.\nNonostante l'Honda G' - DASH fosse stato prodotto un anno dopo rispetto al primo modello Honda Dio (importato in Italia con il nome di BSV Sp) ed avesse in comune con lo stesso numerosi elementi meccanici come il motore raffreddato ad aria, fu l'unico scooter di indole marcatamente sportiva ad utilizzare forcelle telescopiche e telaio monotrave con serbatoio a cascata posizionato sotto alla sella. Quest'ultima soluzione lo rese privo del caratteristico vano sottosella.\nNei primissimi anni novanta fu impiegato con successo da molti piloti che parteciparono alle prime edizioni dei trofei destinati agli scooter fino a quando, con l'avvento dei mezzi Piaggio con motore raffreddato ad acqua, fu segnato un incolmabile gap di prestazioni che lo spinse ai margini delle competizioni destinate a questi mezzi."}
{"id": "2214398", "revid": "1463849", "url": "https://it.wikipedia.org/wiki?curid=2214398", "title": "Adolf Hohenstein", "text": "Esponente del Liberty, assieme a Leonetto Cappiello, Giovanni Maria Mataloni, Leopoldo Metlicovitz e Marcello Dudovich, \u00e8 stato uno dei padri del moderno cartellonismo pubblicitario italiano.\nBiografia.\nNato a Pietroburgo da Julius, ingegnere forestale, e Laura Irack, Adolf Hohenstein cresce a Vienna, dove compie gli studi.\nSi stabilisce a Milano intorno al 1880, lavorando come scenografo e come costumista per La Scala e per altri teatri. Incontra l'editore musicale Giulio Ricordi e nel 1889 inizia a lavorare per le Officine Grafiche Ricordi, di cui diviene in breve tempo direttore artistico curandone sia la parte grafica (suoi i manifesti per \"La boh\u00e8me\", \"Tosca\", per la pubblicit\u00e0 della Campari, della Buitoni e del Corriere della Sera, insieme a innumerevoli cartoline, copertine di spartiti e libretti), sia la parte teatrale (scene e costumi per opere, tra cui \"Falstaff\" di Verdi (1893) e gran parte delle opere di Puccini, dai bozzetti di \"Le Villi\" (1884) al manifesto di \"Madama Butterfly\" (1904)).\nAlla Ricordi ha come collega Giovanni Maria Mataloni e come allievi Leopoldo Metlicovitz e Marcello Dudovich.\nNei primi anni del Novecento, dopo aver sposato la vedova Edwig Plaskuda, compie spostamenti sempre pi\u00f9 frequenti tra l'Italia e la Germania fino al 1906, anno in cui, dopo aver vinto il concorso per il simbolo grafico e la cartolina bandito nell'ambito dell'Esposizione per il Traforo del Sempione, lascia definitivamente Milano per D\u00fcsseldorf, per poi trasferirsi a Bonn nel 1918. Gli anni tedeschi lo vedono impegnato in particolare come pittore in molte esposizioni e nella decorazione di numerosi edifici, fra cui uno dei primi in cemento armato costruito in Renania (1911).\nMuore a Bonn il 12 aprile 1928."}
{"id": "2214400", "revid": "729019", "url": "https://it.wikipedia.org/wiki?curid=2214400", "title": "Santa Praxedes", "text": "Santa Praxedes \u00e8 una municipalit\u00e0 di Quinta classe delle Filippine, situata nella Provincia di Cagayan, nella Regione della Valle di Cagayan.\nSanta Praxedes \u00e8 formata da 10 baranggay:"}
{"id": "2214401", "revid": "339392", "url": "https://it.wikipedia.org/wiki?curid=2214401", "title": "Kamp\u00e9 De F\u00e9riet", "text": ""}
{"id": "2214402", "revid": "892776", "url": "https://it.wikipedia.org/wiki?curid=2214402", "title": "Stanford White", "text": "Il suo stile rappresenta un aspetto della stagione del Rinascimento americano.\nBiografia.\nHa progettato una lunga serie di residenze per l'alta societ\u00e0 newyorkese e molti edifici pubblici, istituzionali e religiosi. Suo \u00e8 il disegno della tomba di Marian Hooper Adams e del marito Henry Brooks Adams, nel Cimitero di Rock Creek a Washington.\nNel 1906 White fu assassinato dal milionario Harry Kendall Thaw, geloso della relazione che la moglie Evelyn Nesbit aveva avuto con lui. Dalla vicenda sono stati tratti i film \"L'altalena di velluto rosso\" e \"Ragtime\". Nel primo, il suo personaggio \u00e8 interpretato da Ray Milland, nel secondo da Norman Mailer."}
{"id": "2214407", "revid": "339392", "url": "https://it.wikipedia.org/wiki?curid=2214407", "title": "Marie-Joseph Kamp\u00e9 De F\u00e9riet", "text": ""}
{"id": "2214409", "revid": "729019", "url": "https://it.wikipedia.org/wiki?curid=2214409", "title": "Santa Teresita (Cagayan)", "text": "Santa Teresita \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nSanta Teresita \u00e8 formata da 13 baranggay:"}
{"id": "2214410", "revid": "767487", "url": "https://it.wikipedia.org/wiki?curid=2214410", "title": "Reginaldo Paes Leme Ferreira", "text": "Caratteristiche tecniche.\nGiocava come portiere.\nCarriera.\nClub.\nInizi\u00f2 nell'Am\u00e9rica-RJ, trasferendosi poi al Vasco da Gama, con il quale vinse il Campeonato Brasileiro S\u00e9rie A 1989; dopo una breve esperienza in Portogallo, allo Sporting Braga, si trasfer\u00ec al Paran\u00e1, di cui fu il portiere dal 1993 al 1997. Si ritir\u00f2 con il Coritiba nel 1998.\nNazionale.\nCon la Nazionale di calcio del Brasile venne convocato alla Copa Am\u00e9rica 1987. In tutto ha collezionato 2 presenze con la maglia del Brasile, con una rete subita."}
{"id": "2214411", "revid": "14691", "url": "https://it.wikipedia.org/wiki?curid=2214411", "title": "Stanford white", "text": ""}
{"id": "2214412", "revid": "320578", "url": "https://it.wikipedia.org/wiki?curid=2214412", "title": "Bsv gp", "text": ""}
{"id": "2214414", "revid": "93556", "url": "https://it.wikipedia.org/wiki?curid=2214414", "title": "Maxine Sanders", "text": "Da giovane fu educata al St. Joseph's, Manchester e all'et\u00e0 di quattordici anni conobbe la figura carismatica di Alex Sanders avendolo per incontrato - per legami con la madre - quand'era bambina. Successivamente, a 16 anni venne iniziata nella Coven di Alex che divenne suo marito nello stesso anno (Handfasting 1965, Matrimonio civile 1968).\nNel gennaio del 1966 la foto di Maxine nuda (insieme ad altri membri della Coven) fu pubblicata sul periodico \"The Comet\", riscuotendo un grande interesse su tutti i tabloid. L'attenzione su Maxine e Alex divenne ben presto un fenomeno mediatico tanto che la stessa fu spesso braccata dai paparazzi e vittima di ripetute diffamazioni. Nello corso dello stesso anno la madre di Maxine muore. Al triste evento segue l'abbandono dagli studi e il matrimonio con Alex dopo il quale si trasferisce in un appartamento in Notting Hill Gate, Londra dove insegna Stregoneria alle varie Coven. Sempre nel 1965 nasce la loro prima figlia Maya e nel 1972 il secondo Victor che coincide con la separazione da Alex.\nMaxine e il marito Alex in questo periodo diverranno il centro di svariati talk shows, tabloid, libri e film diffondendo nella mentalit\u00e0 comune l'idea di una rinata Stregoneria, sul finire degli anni sessanta e gli inizi del settanta. Un dei documentari pi\u00f9 celebri \u00e8 \"A Witch is Born\" del 1970 dedicato all'Iniziazione di Janet Owen. La Coven dei Sanders apparve anche in \"Legend of the Witches\" (1970), \"Witchcraft '70\" (1970) e \"Secret Rites\" (1971). Nel 1969 June Johns decider\u00e0 addirittura di scrivere una biografia romanzata di Alex Sanders intitolata \"King of the Witches\" a cui seguir\u00e0 nel 1976 e 1977 due biografie dedicate esclusivamente a Maxine, \"Maxine: The Witch Queen\" e \"The Ecstatic Mother\" di Richard Deutch.\nDopo la morte del marito, Maxine rimase a Londra dedicandosi all'insegnamento delle varie Coven. La sua attivit\u00e0 - commista a quella del marito - port\u00f2 la Wicca a diffondersi in maniera globale. Negli anni '80 ebbe una breve riconversione al Cristianesimo che abbandon\u00f2 nuovamente per l'Arte. Attualmente non vive pi\u00f9 a Londra ma in un paesino di campagna, sebbene ritiratisi dall'insegnamento svolge ancora seminari ed incontri."}
{"id": "2214415", "revid": "174925", "url": "https://it.wikipedia.org/wiki?curid=2214415", "title": "Santo Ni\u00f1o", "text": "Santo Ni\u00f1o, letteralmente \"Bambino Santo\" in spagnolo, pu\u00f2 riferirsi a: "}
{"id": "2214418", "revid": "1718925", "url": "https://it.wikipedia.org/wiki?curid=2214418", "title": "Vittorio Locchi", "text": "Biografia.\nImpiegato nell'amministrazione comunale di Venezia, fu acceso interventista. Partecip\u00f2 alla prima guerra mondiale sul fronte dell'Isonzo; imbarcato sul piroscafo \"Minas\" diretto in Macedonia, mor\u00ec nell'affondamento da parte di un sommergibile nemico al largo di Capo Matapan.\n\u00c8 autore di raccolte di versi che riecheggiano i poeti popolari toscani del '300 e del '400, da Cecco Angiolieri al Burchiello, ma fu celebre grazie al poemetto \"La sagra di santa Gorizia\", il quale, in lasse di versi sciolti e con tono epico-misticheggiante, rievoca la conquista della citt\u00e0 da parte delle truppe italiane (9 agosto 1916). Cur\u00f2 anche un'edizione di \"Strambotti e ballate\" di L. Giustinian."}
{"id": "2214422", "revid": "767487", "url": "https://it.wikipedia.org/wiki?curid=2214422", "title": "Attilio Frescura", "text": "Biografia.\nFiglio di \"Angelo Frescura\" fondatore della prima fabbrica di occhiali del Cadore, lavor\u00f2 a Bologna in qualit\u00e0 di redattore della casa editrice Cappelli, che pubblic\u00f2 pi\u00f9 di met\u00e0 delle sue opere, vi fu anche direttore del giornale Resto del Carlino, e vi fond\u00f2 il \"Corriere del pomeriggio\". Cerc\u00f2 nuove strade di espressione fondando il \"Teatro Sperimentale Italiano\". Fu interventista, ufficiale della Territoriale al fronte e decorato di medaglia d'argento e di medaglia di bronzo al valor militare; raccolse i suoi ricordi e commenti sulla Grande Guerra nel \"diario di un imboscato\", uno dei pochi testi privi di retorica pubblicati subito dopo la Grande Guerra e che conobbe un meritato successo.\nUn suo busto \u00e8 presente nella biblioteca di Calalzo insieme ad una raccolta delle sue opere."}
{"id": "2214423", "revid": "125223518", "url": "https://it.wikipedia.org/wiki?curid=2214423", "title": "Punta Barrow", "text": "Punta Barrow (), anche detta, in lingua inuit, Nuvuk, \u00e8 un promontorio dell'Alaska che si affaccia sull'Oceano Artico, ubicato a nord-ovest di Barrow. Distante dal Polo nord, \u00e8 il punto pi\u00f9 settentrionale degli Stati Uniti d'America.\nLa sua posizione \u00e8 presa anche, come punto di riferimento geografico, per marcare la linea immaginaria che separa il Mare di Chukchi ad occidente e il Mare di Beaufort ad oriente.\nAvvistata la prima volta dall'esploratore e cartografo Frederick William Beechey nel 1825, deve il suo nome a Sir John Barrow, funzionario ed esploratore dell'Ammiragliato britannico.\nQuesta zona \u00e8 divenuta famosa nel 1988, quando una famiglia di balene grigie rimase intrappolata sotto i ghiacci; tale notizia attir\u00f2 l'attenzione di tutta l'America."}
{"id": "2214425", "revid": "486946", "url": "https://it.wikipedia.org/wiki?curid=2214425", "title": "Guido Pietro Alpa", "text": ""}
{"id": "2214426", "revid": "729019", "url": "https://it.wikipedia.org/wiki?curid=2214426", "title": "Santo Ni\u00f1o (Cagayan)", "text": "Santo Ni\u00f1o \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nSanto Ni\u00f1o \u00e8 formata da 31 baranggay:"}
{"id": "2214427", "revid": "213136", "url": "https://it.wikipedia.org/wiki?curid=2214427", "title": "Point Barrow", "text": ""}
{"id": "2214430", "revid": "36426", "url": "https://it.wikipedia.org/wiki?curid=2214430", "title": "Filippo Buonanni", "text": ""}
{"id": "2214431", "revid": "36426", "url": "https://it.wikipedia.org/wiki?curid=2214431", "title": "Spontaneismo genetico", "text": ""}
{"id": "2214438", "revid": "433605", "url": "https://it.wikipedia.org/wiki?curid=2214438", "title": "Pietre di Jarl Hakon", "text": "Le Pietre di Jarl Hakon sono delle pietre runiche risalenti al tempo di Canuto I d'Inghilterra.\nDue delle pietre incise, una sita nell'Uppland (U 617) e una in Sm\u00e5land (Sm 76) citano un certo Jarl Hakon, ma gli studiosi non sono ancora del tutto convinti che si tratti della stessa persona. Tutti i possibili \"Jarl Hakon\" noti sono stati candidati come possibili destinatari delle citazioni: Haakon Sigurdsson (m. 995), H\u00e5kon Eiriksson (m. 1029), H\u00e1kon \u00cdvarsson (m. 1062) e H\u00e1kon P\u00e1lsson (m. 1122). La tesi pi\u00f9 comune tra gli studiosi (Brate, von Friesen, Wess\u00e9n, Jansson, Kinander e Ruprecht) vede attribuire le due pietre runiche a due diversi personaggi, di cui uno Svedese e l'altro Norvegese.\nU 16.\nQuesta pietra runica venne rinvenuta sull'isola di Eker\u00f6, ma \u00e8 andata perduta nel tempo. Fu descritta la prima volta da Johannes Bureus (1568 \u2013 1652) e fu disegnata da Leitz nel 1678. Nel 1680 Johan Hadorph osserv\u00f2 che il nome del defunto inciso sulla pietra fu morso dalle genti locali, i quali credevano che questa azione avrebbe curato il mal di denti. Elias Wess\u00e9n not\u00f2 che le parole \"ro\u00f0i Hakona\" si riferivano ad una organizzazione militare, chiamata Fyrd, comandata da un uomo di nome H\u00e1kon, il quale doveva essere uno Jarl. Ma lo studioso ha fatto notare che, pi\u00f9 probabilmente, che il nome H\u00e1kon si riferisse al re svedese Haakon di Svezia. Altri studiosi individuano l'uomo citato sulla pietra con H\u00e5kon Eiriksson, come indicato sulla Sm 76, mentre Omeljan Pritsak ritiene che l'uomo citato sulla stele abbia fatto parte delle forze armate al comando di H\u00e5kon Eiriksson di stanza in Inghilterra.\nU 617.\nQuesta pietra runica viene chiamata anche Pietra runica di Bro, per via della sua vicinanza alla chiesa di Bro. Fu eretta dalla stessa famiglia aristocratiche che fece realizzare la scultura di Ramsund e la Pietra runica di Kjula, questo permette agli esperti di studiare la famiglia di Jarl Hakon menzionato su questi manufatti. Si pensa che il personaggio citato fosse stato Svedese e suo figlio \u00d6zurr fu il responsabile dell'organizzazione delle difese contro i raid di predoni sulle rive del lago M\u00e4laren. Tuttavia l'unica organizzazione storicamente nota che effettu\u00f2 tale difesa veniva dall'Inghilterra e di conseguenza Jarl Hakon e suo figlio \u00d6zurr furono l\u00ec attivi. Omeljan Pritsak ritiene che questo Hakon sia lo stesso citato su la Pietra runica di S\u00f6dra Betby, il cui figlio and\u00f2 a ovest, vale a dire in Inghilterra. Pertanto questo Jarl Hakon svedese potrebbe essere lo stesso Jarl Hakon che in seguito risulta essere norvegese.\nSia nel caso fosse stato norvegese o svedese, questo Jarl Hakon \u00e8 stato identificato con il capo variago Jakun, menzionato nella Cronaca di Radzivill.\nSm 76.\nDi questa pietra runica rimane solo il frammento in foto, ma prima che fosse distrutta fu studiata dagli specialisti. Il frammento si trova nel giardino della locanda di Komstad, Sm\u00e5land. Fu eretta da una gentildonna in memoria di Vr\u00e1i, maresciallo dello Jarl H\u00e1kon, probabilmente identificato con H\u00e5kon Eiriksson. Qualche tempo prima, Vr\u00e1i eresse la Pietra runica di S\u00e4vsj\u00f6 in memoria di suo fratello Gunni che perse la vita in Inghilterra."}
{"id": "2214439", "revid": "121836", "url": "https://it.wikipedia.org/wiki?curid=2214439", "title": "Restaurazione di Carlo II", "text": ""}
{"id": "2214446", "revid": "123997257", "url": "https://it.wikipedia.org/wiki?curid=2214446", "title": "Solana", "text": ""}
{"id": "2214455", "revid": "2110845", "url": "https://it.wikipedia.org/wiki?curid=2214455", "title": "Angelo Gotti", "text": "Biografia.\nIn congedo per malattia dopo aver partecipato alla Seconda guerra mondiale, dal 1941 all'aprile 1943. Dopo l'Armistizio di Cassibile si unisce alla Resistenza, nelle file delle Brigate Fiamme Verdi.\nGli viene dato il comando di una squadra della formazione \"Val Brembo\", durante uno scontro a fuoco rimane ferito e viene catturato, dopo essere stato inutilmente torturato viene fucilato"}
{"id": "2214456", "revid": "1494169", "url": "https://it.wikipedia.org/wiki?curid=2214456", "title": "Autobahn", "text": ""}
{"id": "2214457", "revid": "345261", "url": "https://it.wikipedia.org/wiki?curid=2214457", "title": "Alejandro P\u00e9rez Lug\u00edn", "text": "Biografia.\nTrascorre la propria infanzia nella capitale spagnola, dove era nato da Antonio P\u00e9rez Serrano, originario di Cabra (Cordova) e da Maria Josefa del Carmen Garc\u00eda Lug\u00edn y Castro, di Santa Maria del Camino (Santiago de Compostela).\nNel 1883 si trasferisce con la famiglia nel capoluogo gallego, dove, mentre i genitori gestiscono il laboratorio di confezioni \"El Buen Gusto\", nel 1885 termina gli studi superiori iniziati a Madrid nell'Istituto Cisneros.\nSi iscrive alla locale Facolt\u00e0 di Diritto, dove nel 1891 consegue la laurea.\nQuesti anni universitari si riveleranno fondamentali per la sua formazione ed egli riporter\u00e0 gran parte delle esperienze vissute in questo periodo nella sua prima opera letteraria. Nello stesso periodo inizia a collaborare con vari giornali locali, tra i quali \"El pensamiento gallego\". Nel 1888 subisce la perdita della madre.\nTornato a Madrid nel 1893, inizia ad esercitare la professione di avvocato, che si rivela per\u00f2 presto priva di soddisfazioni, portandolo a preferire un impiego ministeriale. Successivamente trover\u00e0 lavoro come rappresentante per una ditta di esplosivi, un impiego migliore anche dal punto di vista economico e che lo porter\u00e0 spostersi continuamente per tutto il paese; proprio grazie a ci\u00f2, durante un incarico a Valencia, conosce colei che diventer\u00e0 sua moglie, Elvira Consuelo Sanz y G\u00f3mez.\nSpinto dall'amore per la scrittura inizia poi a lavorare come giornalista per varie testate, raccogliendo via via, sempre maggior consensi da parte del pubblico e sviluppando cos\u00ec una felice carriera che lo porta a scrivere per il giornale \"La Tribuna\".\nIl successo letterario.\nNel 1915 esce la sua opera, \"La casa de la Troya\", che riceve immediatamente una buona accoglienza da parte del pubblico. A diffondere questa popolarit\u00e0 contribuisce anche l'accusa, presto smentita grazie ad un processo, del giornalista Jos\u00e9 Signo de \"La concordia\", una testata di Vigo, di aver plagiato un'opera di Camilo Bargiela.\nTuttavia ci\u00f2 gli d\u00e0 l'impulso per mettersi subito al lavoro ad un altro romanzo, \"Currito de la Cruz\", che, dato alle stampe nel 1921, si rivela subito un altro successo.\nAllo stesso tempo porta avanti anche la professione giornalistica, che contribuisce a mantenere grande la sua popolarit\u00e0; in questo periodo, per \"El Debate\", pubblica un \"reportage\" sulla guerra del Marocco, dove era inviato.\nProprio durante questa esperienza realizza alcuni documentari che dimostrano come fosse gi\u00e0 attratto dai mezzi cinematografici.\nInfatti successivamente inizia a dedicarsi a portare sul grande schermo i suoi primi romanzi, mettendo in secondo piano la produzione letteraria.\nTale opera risulta cos\u00ec gravosa da indebolire gravemente lo scrittore, che nel maggio 1926, a Siviglia, contrae il tifo.\nParzialmente ristabilitosi decide dapprima di tornare a Madrid e poi di trasferirsi nella sua casa de El Burgo, vicino a La Coru\u00f1a.\nLa sua salute \u00e8 ormai compromessa e le sue condizioni vanno peggiorando fino a che il 5 settembre muore, circondato dalla propria famiglia e dai propri amici. Alle cerimonie funebri, organizzate con fasto dalle autorit\u00e0 locali, parteciparono numerosissime persone, e lo scultore gallego Santiago Rodr\u00edguez Bonome realizz\u00f2 la statua che \u00e8 adagiata sulla sua tomba.\nLo scrittore lasci\u00f2 una somma a disposizione della Associazione della stampa de La Coru\u00f1a, in modo che fosse creato un premio annuale a suo nome, che ancora oggi esiste, per il miglior articolo inedito scritto in Galizia.\nLa sua morte lasci\u00f2 incomplete due sue opere, \"La Virgen del Roc\u00edo ya entr\u00f3 en Triana\" e \"Arminda Moscoso\" che furono poi completate grazie alle rivelazioni della vedova dello scrittore.\nOpere.\nRomanzi\nOpere narrative e giornalistiche\nOpere cinematografiche"}
{"id": "2214458", "revid": "767487", "url": "https://it.wikipedia.org/wiki?curid=2214458", "title": "Solana (Cagayan)", "text": "Solana \u00e8 una municipalit\u00e0 di Seconda classe delle Filippine, situata nella Provincia di Cagayan, nella Regione della Valle di Cagayan.\nSolana \u00e8 formata da 38 baranggay:"}
{"id": "2214466", "revid": "2139626", "url": "https://it.wikipedia.org/wiki?curid=2214466", "title": "Owen Hunt", "text": "Owen Hunt \u00e8 un personaggio della serie televisiva \"Grey's Anatomy\" ed \u00e8 interpretato da Kevin McKidd.\nDescrizione.\nOwen Hunt \u00e8 un chirurgo d'urgenza proveniente dall'Iraq, che per una licenza speciale presta servizio al Seattle Grace Hospital dopo aver soccorso delle persone rimaste ferite in un incidente stradale a causa dell'asfalto ghiacciato.\nCattura l'attenzione della tirocinante Cristina Yang e fra i due c'\u00e8 un'intesa molto particolare. La loro storia d'amore avr\u00e0 degli alti e bassi prima a causa della dottoressa Teddy Altman, poi a causa della differente opinione riguardo ai figli, dato che mentre Owen spera di averli un giorno, Cristina \u00e8 fermamente contraria.\nNella puntata 8x13, ovvero quella della realt\u00e0 parallela, Owen \u00e8 sempre perseguitato dai ricordi dell'Iraq come nella serie, l'unica cosa che cambia \u00e8 che \u00e8 sposato con Callie Torres ed ha tre figli, una bambina (Allegra) e due gemelli maschi, mentre nella serie desidera tanto un figlio, ma Cristina vuole concentrarsi sulla carriera.\nDopo un tira e molla durato anni, Owen e Cristina convengono su come aspirano a vite troppo diverse quindi, pur amandosi, decidono di andare ognuno per la propria strada. Gi\u00e0 dopo pochi mesi Owen dichiara di aver capito come, per quanto doloroso, lasciare che Cristina partisse sia stata la decisione giusta.\nPoco dopo la morte di Derek, Owen inizia una relazione con Amelia Sheperd, che sposa dopo qualche mese, ma dopo un anno di matrimonio, notando come entrambi non siano felici, dato che da Amelia ha capito di non volere figli, e lo scoprire come ella sia affetta da un tumore al cervello che per anni ne ha alterato la capacit\u00e0 decisionale, decide di mettere fine anche a questo matrimonio e i due divorziano senza rancori.\nDopo il divorzio, Owen vola in Germania da Teddy Altmam, con la quale avr\u00e0 un rapporto sessuale. Tuttavia, dopo averle rivelato che a dargli il consiglio di andare da lei era stata Amelia, Teddy caccia via Owen, che torna a Seattle.\nQui adotter\u00e0 un figlio, Leo, e sua madre quindicenne, Betty, che \u00e8 una tossicodipendente in cura. Ad aiutarlo con loro sar\u00e0 Amelia, con la quale riprender\u00e0 una relazione. A turbare la quiete della coppia sar\u00e0 Teddy, la quale riveler\u00e0 all'amico di essere incinta di suo figlio. La figlia di Owen e Teddy, Allison, nasce nel finale della 15 stagione e prende il nome di un'amica e amante della madre, deceduta nell'attentato alle torri gemelle. Dopo la nascita della piccola, Owen chiede a Teddy di sposarlo e lei accetta. Nel finale della 16 stagione, lo stesso giorno delle nozze, tuttavia, si scopre che Teddy ha tradito Owen con Tom Koracic diverse volte, cosa che porter\u00e0 Owen a rimandare le nozze senza dire niente a nessuno, compresa Teddy stessa.\nStoria del personaggio.\nQuinta stagione.\nOwen viene subito notato da Cristina Yang per la sua sfacciatagine e per la sua intraprendenza. Salva Cristina alla quale si era conficcato un pezzo di ghiaccio nell'addome, e tra loro c'\u00e8 anche un bacio. Il primario Webber gli offre subito un posto in ospedale, che lui rifiuta per tornare in missione.\nPi\u00f9 tardi far\u00e0 la sua ricomparsa dopo qualche episodio e rimarr\u00e0 a lavorare nell'ospedale. Il personaggio di Owen ha portato alla scoperta di una \"nuova\" Cristina. Lei sembra molto pi\u00f9 presa e innamorata rispetto alla sua storia con Burke, Owen sembra tirarle fuori il suo lato nascosto. Lui inizialmente prende le distanze da lei, poich\u00e9 \u00e8 ancora sotto choc per i traumi subiti in Iraq, ma andando avanti con le puntate scopre di non poter controllare l'attrazione che prova per lei.\nIl loro rapporto sar\u00e0 sempre condizionato da alti e bassi. \nInizialmente lui la ignora completamente, poi la bacia e l'aspetta sotto casa, dopodich\u00e9 le chiede di uscire ma si presenta ubriaco all'appuntamento. Quando le cose sembrano migliorare Owen incontra la sua ex fidanzata in ospedale e si scopre che lui non ha detto a nessuno di essere tornato dall'Iraq. \nUna notte Owen tenta di strangolare Cristina durante un attacco di sonnambulismo, cos\u00ec capisce di soffrire di uno stress post-traumatico causato dalla sua esperienza in guerra. \nCristina crede di poter affrontare il problema ma dopo aver fatto per la prima volta l'amore, capisce di avere paura di lui e si lasciano. Owen comincia ad andare in psicanalisi, iniziando ad evitare Cristina. Lei lo affronta per chiedergli il motivo e lui si giustifica dicendole di farlo per lei, lui l'ama ma soffre a starle vicino senza poter stare con lei. Owen inizia a migliorare e insieme decidono di andare dalla madre di lui per farle sapere che \u00e8 tornato. Cominciano a riavvicinarsi e alla fine della stagione tornano insieme, poich\u00e9 Cristina ha notato i cambiamenti fatti da Owen grazie alla psicanalisi.\nSesta stagione.\nAll'inizio della sesta stagione Owen continua ad andare in psicanalisi coinvolgendo anche Cristina nelle sedute. Cristina, ambiziosa come sempre, cerca di farsi aiutare da Owen per ottenere qualche intervento, ma lui non vuole favorirla in alcun modo. Per tirarla su di morale fa arrivare un nuovo cardiochirurgo: la Dottoressa Teddy Altman. Da questo momento in poi comincia qualche problema per la coppia, dato che la nuova dottoressa lavorava con Owen in Iraq ed \u00e8 sempre stata segretamente innamorata di lui. In una puntata lei si dichiara e lui le confessa di averla amata in passato, ma che ora ama solo Cristina. Cristina si accorge del loro legame e ne soffre. Teddy non riesce a gestire questa situazione e decide di lasciare l'ospedale, ma Cristina, che ha finalmente trovato la sua maestra, cerca di persuaderla a restare e in un momento di disperazione le dice che pu\u00f2 prendersi Owen. Teddy rimane, e nei giorni successivi Cristina le ribadisce di non aver pensato sul serio di cederle Owen. Una sera, per\u00f2, Teddy, a met\u00e0 fra l'ubriachezza e la gelosia, racconta ad Owen tutto quanto. Owen, invece di arrabbiarsi, va da Cristina e le fa capire che nella vita ci sono cose pi\u00f9 importanti della chirurgia e che se lei vuole metterlo da parte lui non glielo permetter\u00e0. Cristina capisce il suo sbaglio e piange pentita tra le sue braccia. Negli episodi successivi Owen e Cristina non fanno altro che copulare, tanto che Cristina rinuncia ad un intervento con Teddy per stare con lui. Teddy la rimprovera e Cristina se la prende con Owen per averle fatto rinunciare all'intervento. Owen, non capendo cosa abbia sbagliato, le chiede spiegazioni riguardo alla sua relazione con Burke. Lei gli dice che ama molto di pi\u00f9 lui che Burke, ma lui nel convincerla a rinunciare ad un intervento per stargli vicino le ha fatto fare una cosa che lei non avrebbe mai fatto, e questo lei non lo vuole perch\u00e9 \u00e8 ci\u00f2 che le aveva fatto Burke: farla diventare quello che non era, e quindi Cristina non vuole che la cosa si ripeta con Owen.\nIl rapporto tra Owen e Teddy rimane carico di tensione, dato che lei \u00e8 ancora innamorata di lui, ma cerca in tutti i modi di mettere da parte i suoi sentimenti per ritrovare la loro amicizia. Anche Cristina sprona Owen a ritrovarsi con la sua amica. In ospedale arriva una paziente che vuole l'eutanasia a causa delle poche settimane di vita rimaste, ma questo scatener\u00e0 in Owen ricordi di momenti simili accaduti in Iraq. Owen comincia di nuovo a non dormire la notte e ad avere esagerati scatti di nervosismo, Cristina accortasi dei suoi problemi non sa come comportarsi. Lui capisce finalmente di avere dei problemi quando nota che Cristina ha paura della sua rabbia e decide di tornare in psicanalisi.\nSettima stagione.\nOwen guarisce dal disturbo post-traumatico e sposa Cristina, ma le cose non vanno per il verso giusto. Infatti, non riesce a capire come aiutare la moglie traumatizzata. Dopo una giornata di pesca con Derek, Cristina ritrova se stessa e il rapporto fra loro sembra migliorare.\nNella loro relazione verr\u00e0 affrontato spesso il problema dei figli: mentre Owen accetta l'idea, Cristina si oppone. Questo problema verr\u00e0 ripreso nell'ultimo episodio della stagione, quando Cristina rimane incinta e decide di abortire. Owen si oppone, si arrabbia perch\u00e9 \u00e8 stato estraniato dalla decisione. Cos\u00ec decide di allontanare la moglie da casa.\nNel corso della stagione si occupa di un corso di traumatologia e della scelta del capo degli specializzandi.\nOttava stagione.\nOwen \u00e8 contrario al fatto che Cristina abortisca, ma alla fine capisce che il matrimonio \u00e8 un contratto. Owen quindi tenta di adeguarsi alle necessit\u00e0 della moglie, addirittura l'accompagna ad abortire. Tuttavia non riesce a non serbare rancore verso di lei e spesso, in momenti di tensione, le rinfaccia di aver ucciso il loro bambino. Cristina lo supplica di dimenticare e tornare a essere una coppia serena. I due frequentano uno psicanalista, ma non sembrano riacquistare il loro affiatamento. Owen in questa stagione aiuta Derek a costruire la sua casa e diventa il nuovo capo di chirurgia, sostituendo Richard e dimostrandosi un ottimo successore. Owen inoltre \u00e8 costretto a sopportare l'odio di Teddy dopo che lui sceglie di non avvertirla subito della morte del marito poich\u00e9 lei stava operando (nonostante sia chiaro a tutti come lui non abbia avuto altra scelta) e quindi lascia che lei commetta vari atti di insubordinazione ai suoi danni senza reagire. Owen e Cristina si lasciano perch\u00e9 lui, ubriaco, l'ha tradita per ferirla come lei ha ferito lui quando ha abortito. Quando poi Teddy alla fine viene sgridata dagli altri chirurghi per la sua ostilit\u00e0 verso Owen, lei gli rivela che lui adesso \u00e8 l'unica ragione per cui non se ne va: odia stare nell'ospedale in cui suo marito \u00e8 morto, ma non riesce neanche a sopportare di vedere il suo pi\u00f9 caro amico cos\u00ec triste e quindi vuole stargli vicino. Owen allora, come gesto di affetto, la lascia andare licenziandola in modo che possa accettare un posto di lavoro in un importante centro medico militare. I due si salutano con un profondo ed emozionante abbraccio.\nNona stagione.\nOwen \u00e8 la persona non direttamente coinvolta nell'incidente aereo ad essere pi\u00f9 distrutta, poich\u00e9 oltre al fatto che la moglie se ne \u00e8 andata in Minnesota, lui vive il senso di colpa di aver mandato i colleghi e la moglie su di un volo di cui lui aveva personalmente deciso di ridurre la sicurezza per motivi di budget. Anche se viene prima perdonato dalle vittime dell'incidente e poi consolato dal ritorno della moglie, con cui ricomincia una relazione, deve poi affrontare la possibile chiusura dell'ospedale per colpa dell'incidente. Quando l'ospedale viene comprato dalla fondazione Avery, Jackson riconferma Owen Capo di Chirurgia dell'ospedale, rinominato Grey Sloan Memorial Hospital. Al termine della stagione, Cristina decide di lasciare Owen, perch\u00e9 capisce che lui vuole ancora dei figli e non vuole impedirglielo, anche se lui sostiene di voler lei e non dei figli, ma comunque continuano ad avere rapporti sessuali.\nDecima stagione.\nCristina sprona Owen a incontrare altre persone e durante la raccolta di beneficenza per l'ospedale, in seguito ai danni causati dalla tempesta, Owen conosce una dottoressa del Seattle Presbyterian, di cui si infatua, cos\u00ec iniziano a frequentarsi e, capendo di volere entrambi le stesse cose, si mettono insieme. Parlano di avere una casa e dei figli, cos\u00ec lei dice di voler avere tanti bambini e che sarebbe disposta a lasciare il lavoro per occuparsene. Prendono l'appuntamento per vedere delle case insieme, ma la sera prima Cristina va da Owen nella roulotte e, ubriachi, hanno un rapporto sessuale, cos\u00ec Owen capisce di volere una donna che ami il lavoro come lui, ovvero Cristina, cos\u00ec lascia la donna prima di vedere le case insieme a lei. Owen capisce di essere ancora innamorato di Cristina e si dichiara, quando lei lo sprona a cercare in un sito on-line per appuntamenti. Sembra che la loro storia sia destinata a un limbo continuo ma invece termina improvvisamente quando lei accetta di dirigere una grossa clinica a Zurigo. I due passano insieme ogni possibile momento prima della partenza di lei finch\u00e9 il fatidico saluto arriva con un intenso e liberatorio sguardo d'addio. Cristina se ne \u00e8 andata per sempre.\nUndicesima stagione.\nOwen dovr\u00e0 sopportare il fatto che Cristina lo abbia definitivamente lasciato dopo essere partita per Zurigo. Tenta quindi di dare uno scopo alla propria vita convincendo Callie ad includere dei veterani nella sua ricerca sulle protesi robotiche. Inizialmente la donna \u00e8 molto dubbiosa, ma poi accetta e i due mandano avanti il loro progetto tra alti e bassi. A fine stagione consoler\u00e1 Amelia Shepherd, sorella di Derek, a seguito della morte di quest'ultimo e si baciano. Owen poi parte nuovamente per l'Iraq, lasciando il ruolo di primario per poi tornare dopo un anno, ricominciando la relazione con Amelia.\nDodicesima stagione.\nIl dottor Hunt torner\u00e0 dalla missione e incontrer\u00e0 Nathan Riggs, l'ex fidanzato della sua defunta sorella. Owen sostiene che Nathan \u00e8 indirettamente responsabile della morte di Megan perch\u00e9 dopo che Riggs la trad\u00ec prima delle loro nozze, la donna decise di raggiungere il fratello e l'elicottero su cui era salita venne abbattuto. Nonostante tutti gli consiglino di calmarsi, Owen non riesce a controllare la propria rabbia verso l'ex migliore amico, a cui sferra addirittura un pugno in ospedale rischiando il posto. Senza che lui lo sappia per\u00f2, la promessa di Meredith di prendersi cura di lui ne ostacola la relazione con Nathan, verso cui la Grey prova fin da subito una chiara attrazione ricambiata. Owen poi capisce di essersi innamorato di Amelia con cui incomincia una relazione tra alti e bassi. A fine stagione, i due si sposano.\nTredicesima stagione.\nDopo aver fatto pace con Nathan, Owen crede che la moglie sia incinta. In realt\u00e0, il test di gravidanza risulter\u00e0 negativo ma questo far\u00e0 capire ad Amelia che non vuole avere figli perch\u00e9 le farebbe rivivere una situazione traumatica (in passato rimase incinta di un bambino anacefalico che nacque dopo la morte del padre). Quando lo dice a Owen, quest'ultimo reagisce male e allora Amelia lo lascia, tornando a vivere a casa di Meredith. Dopo aver dato tempo alla moglie, Owen le chiede di salvare il loro matrimonio ma lei rifiuta, credendo che non possa pi\u00f9 funzionare tra loro. A fine stagione, scopre che la sorella non \u00e8 mai morta ma era prigioniera di ribelli ed ora \u00e8 stata liberata. Owen allora va con Amelia all'aeroporto, cos\u00ec che possa rivederla.\nQuattordicesima stagione.\nDopo un decennio, Owen pu\u00f2 finalmente riabbracciare la sorella, la quale viene operata da Meredith per un disturbo non trattato durante la prigionia, tornando in salute. Nel frattempo si scopre che Amelia ha un tumore al cervello e, soprattutto, viene fuori che questo tumore ha influenzato il carattere e le sue capacit\u00e0 decisionali negli ultimi anni, quindi potrebbe anche essere stato la \"causa\" del loro matrimonio. La moglie sopravvive all'intervento senza danni, ma sono entrambi pieni di dubbi perci\u00f2, per distrarsi, Owen accompagna Megan a Malib\u00f9 dove lei andr\u00e0 a vivere con Nathan e il loro figlio adottivo Farouq, fatto venire negli Stati Uniti dall'Iraq. Mentre sono in viaggio, vengono a galla i trascorsi tra i due: a quanto pare, da sempre, Owen ha l'abitudine di cercare di prendere le decisioni al posto della sorella, reputandola troppo incosciente, e quando poteva ha usato la propria autorit\u00e0 per limitare la sua libert\u00e0 d'azione; in particolare, poco prima del rapimento, Owen aveva sconsigliato al comandante di assegnarla ad un incarico speciale a cui lei ambiva da tempo, nonostante i pericoli che comportava; tutti, compresa Teddy, erano dell'opinione che Megan meritasse la promozione, ma Owen era rimasto irremovibile su come essa non fosse pronta, anche se, di nuovo, tutti erano convinti che questa opinione fosse solo frutto della sua iperprotettivit\u00e0. Ora che i due sono in viaggio verso Malibu, Owen ammette di aver sbagliato, ma continua a reputare stupida l'idea della sorella di vivere con l'uomo che l'ha tradita, e questo fa infuriare Megan ancora di pi\u00f9, perch\u00e9 anche lui a suo tempo ha tradito la propria moglie (Cristina) e poi lo gela rivelando che lei aveva tradito Nathan per prima. Owen capisce di aver odiato a torto l'amico e, sempre grazie alle parole della sorella, capisce che per essere felice deve smettere di aspirare ad avere una famiglia \"tradizionale\" come ha sempre fatto, perci\u00f2 quando torna a casa parla con la moglie e i due ammettono di non riuscire ad essere felici insieme, oltre ad ammettere di essersi sposati probabilmente a causa del tumore al cervello di lei, quindi si separano."}
{"id": "2214469", "revid": "1543377", "url": "https://it.wikipedia.org/wiki?curid=2214469", "title": "Letteratura sudafricana in lingua inglese", "text": "La letteratura sudafricana in lingua inglese si contrappone storicamente soprattutto alla letteratura in afrikaans. Questa contrapposizione in origine era semplicemente derivata dalla compresenza in Sudafrica di coloni britannici e boeri. La letteratura sudafricana \u00e8 stata fortemente legata all'opposizione all'apartheid, sia perch\u00e9 l'inglese \u00e8 sempre stata la lingua europea pi\u00f9 diffusa presso la popolazione nera nel paese, sia perch\u00e9 i sudafricani bianchi di origine britannica hanno in genere mantenuto le distanze dalle politiche segregazioniste del National Party, espressione soprattutto della cultura afrikaner.\nOrigini.\nLa prima opera significativa della letteratura sudafricana in lingua inglese \u00e8 il romanzo \"The Story of an African Farm\" (Storia di una fattoria africana, 1883), di Olive Schreiner. Schreiner era una donna bianca di modeste origini, figlia di un sacerdote protestante, che fin dall'et\u00e0 di quindici anni serv\u00ec come governante in una fattoria sudafricana. Autodidatta, divenne una icona del femminismo proprio attraverso il suo primo romanzo, in cui affrontava il tema della condizione della donna nella societ\u00e0 sudafricana del XIX secolo. Altre opere successive di Schreiner, come il saggio \"Women and Labour\" (\"Le donne e il lavoro\", 1911), sono di impianto ancora pi\u00f9 esplicitamente femminista.\nSebbene l'opera di Schreiner sia identificata con la nascita della letteratura sudafricana, essa costituisce un caso isolato, slegato dalla successiva evoluzione di tale letteratura, che fin dai primi decenni del XX secolo si caratterizz\u00f2 soprattutto per l'enfasi posta sui temi dell'integrazione razziale. La prima opera di questo genere \u00e8 il romanzo \"Mhudi\" dello scrittore nero Sol T. Plaatje (1930). La narrazione di \"Mhudi\" si svolge su un piano epico, e descrive le grandi trasformazioni storiche legate all'espansione dei coloni dalla Colonia del Capo verso il nord. Su questo sfondo Plaatje delinea una visione del sentimento nazionale sudafricano come superamento delle divisioni etniche e culturali, visione che si pu\u00f2 in parte considerare come una anticipazione dell'idea di Rainbow Nation in seguito sviluppata dai pensatori dell'anti- e post-apartheid come Desmond Tutu e Nelson Mandela. Anche da un punto di vista linguistico \"Mhudi\" introduce elementi poi ripresi da gran parte della letteratura nera sudafricana, come la contaminazione dell'inglese con prestiti dalle lingue native, che \u00e8 poi fra le caratteristiche tipiche di tutta la letteratura dell'Africa subsahariana.\nL'inizio dell'apartheid.\nL'avvento dell'apartheid, con l'ascesa al governo del National Party (1948), influ\u00ec profondamente e rapidamente sullo sviluppo della letteratura sudafricana. Due opere rilevanti pubblicate nel 1948, \"The Path of Thunder\" del nero Peter Abrahams e il best seller \"Cry the Beloved Country\" del bianco Alan Paton, esprimono ancora l'idea che gli emergenti sentimenti razzisti si possano sconfiggere; ma solo pochi anni dopo, lo stesso Abrahams dipinge in \"A Wreath for Udomo\" (1956) una realt\u00e0 completamente diversa, violenta e disperata.\nAll'inizio degli anni sessanta il clima di tensione del paese sub\u00ec una profonda svolta con il massacro di Sharpeville, in cui la polizia sudafricana uccise 69 manifestanti. Da quel momento in poi, la segregazione razziale divenne un tema ineludibile per gli scrittori sudafricani, anche se questo viene spesso affrontato indirettamente attraverso i suoi effetti sulla quotidianit\u00e0 delle persone. Di questo genere sono per esempio le opere di Alex la Guma, come il celebre romanzo \"A Walk in the Night\" (1967), ambientato nel District Six di Citt\u00e0 del Capo o i racconti di Es'kia Mphahlele, noto anche per la sua autobiografia \"Down Second Avenue\".\nLotta all'apartheid.\nNegli anni settanta, eventi come i disordini di Soweto contribuirono a rafforzare la consapevolezza politica dei neri e a portare la situazione sudafricana agli occhi del mondo. In questo clima, molti scrittori assunsero il ruolo di attivisti politici, realizzando opere di denuncia del regime sudafricano destinate sia al pubblico del Sudafrica che a quello internazionale. L'inasprirsi della repressione fece s\u00ec che molti di questi autori scrivessero in carcere o in esilio. Si possono ricordare per esempio A. K. Nortje e Dennis Brutus. In esilio (in Botswana) scrisse anche Bessie Head, le cui opere per\u00f2 trattano pi\u00f9 dei conflitti fra le diverse etnie africane, e delle loro conseguenze sulla condizione delle donne africane, che dell'apartheid; il suo capolavoro \"A Question of Power\" (1974) \u00e8 una parabola sul razzismo, la discriminazione sessuale e l'esilio.\nNegli anni '70 si sviluppa anche la poesia (prima poco significativa e di appannaggio esclusivo di bianchi come Douglas Livingstone e Stephen Gray), in particolare attraverso le opere di Mongane Serote e Mbuyseni Mitshali; la raccolta d'esordio di quest'ultimo, \"Sounds of a Cowhide Drum\", divenne celebre per la intensa rappresentazione della vita nelle township.\nAll'apartheid reagirono anche diversi scrittori bianchi, fra cui Andr\u00e9 Brink (boero che scelse di scrivere in inglese piuttosto che in afrikaans proprio per motivi politici) e il drammaturgo di origine britannica Athol Fugard, la cui critica al segregazionismo sudafricano si esprime attraverso un teatro povero e minimalista, in parte ispirato all'opera di Bertold Brecht e Samuel Beckett.\nPremi Nobel per la letteratura.\nLe due figure della letteratura sudafricana di maggior rilievo internazionale sono Nadine Gordimer e J. M. Coetzee, entrambi bianchi e vincitori del Nobel.\nGordimer, figlia di un emigrato di origini lituane e di una inglese, descrisse l'aporia morale del Sudafrica dell'apartheid, rivolgendosi soprattutto ai bianchi progressisti e incitandoli all'opposizione al governo del National Party. Fra le sue opere si possono ricordare \"The Lying Days\" (\"I giorni della menzogna\", 1953), \"A World of Strangers\" (\"Un mondo di stranieri\", 1958), \"Occasion for Loving\" (\"Occasione d'amore\", 1963), \"The Late Bourgeois World\" (\"Il mondo tardoborghese\", 1966), \"Il conservatore\" (\"The Conservationist\", 1974) e \"La figlia di Burger\" (\"Burger's Daughter\", 1979). Negli anni novanta, alle porte della caduta dell'apartheid, Gordimer inizi\u00f2 a occuparsi del destino dei bianchi nel paese e della natura del loro sentimento nazionale; esempi in questo senso sono \"July's People\" (\"Il popolo di luglio\", 1991)\nCoetzee (di origini britanniche) viene spesso definito autore postmoderno; la sua opera, che affronta i dilemmi morali del colonialismo, prende le mosse da quella di grandi come Franz Kafka, Daniel Defoe e F\u00ebdor Dostoevskij. Il suo primo romanzo \"Terre al crepuscolo\" (\"Dusklands\", 1974) traccia un insolito parallelismo fra le vicende della Colonia del Capo e l'impatto della Guerra del Vietnam sulla societ\u00e0 statunitense, avvicinate dalla violenza dell'impresa coloniale. \"Foe\" (1986) prosegue le vicende di Robinson Crusoe, sulla cui isola naufraga una donna; al suo ritorno in Europa, la donna pretende che le sue vicissitudini siano messe per iscritto, ma significativamente passa sotto silenzio tutto ci\u00f2 che riguarda l'indigeno Venerd\u00ec, a cui \u00e8 stata legata la lingua. \"Et\u00e0 di ferro\" (1990) \u00e8 caratterizzato da un altro fantasioso parallelismo, quello fra il cancro che consuma la protagonista e l'apartheid che consuma il Sudafrica. Fra le altre opere di Coetzee si possono citare \"In the Heart of the Country\" (1977), \"Aspettando i barbari\" (1980) e \"Vergogna\", pubblicato nel 1999 (dopo la caduta dell'apartheid).\n\"Disgrace\" (Vergogna, 1999), un'opera carica dell'ambiguit\u00e0 della grande letteratura, in cui si pu\u00f2 leggere tanto l'amarezza e lo sconforto quanto la possibilit\u00e0 della speranza."}
{"id": "2214471", "revid": "37401", "url": "https://it.wikipedia.org/wiki?curid=2214471", "title": "Et\u00e0 di Giacomo I", "text": "Let\u00e0 di Giacomo I \u00e8 un periodo della storia inglese che coincide con il periodo di governo di Giacomo I d'Inghilterra (o Giacomo VI di Scozia), che regn\u00f2 dal 1603 al 1625, anno della propria morte.\nL\"et\u00e0 giacobiana\" (in inglese \"Jacobean era\", da \"Jacob\", forma ebraica, greca e latina di \"Giacomo/James\") successe all'et\u00e0 elisabettiana e precedette l'et\u00e0 di Carlo I; erede dell'epoca di Elisabetta I Tudor, caratterizzata da un grande fervore culturale, l'et\u00e0 di Giacomo I risent\u00ec ancora del carattere rinascimentale predominante nel Cinquecento ma apr\u00ec contemporaneamente le porte all'avvento del barocco inglese."}
{"id": "2214478", "revid": "767487", "url": "https://it.wikipedia.org/wiki?curid=2214478", "title": "Tuao", "text": "Tuao \u00e8 una municipalit\u00e0 di Terza classe delle Filippine, situata nella Provincia di Cagayan, nella Regione della Valle di Cagayan.\nTuao \u00e8 formata da 32 baranggay:"}
{"id": "2214480", "revid": "287204", "url": "https://it.wikipedia.org/wiki?curid=2214480", "title": "Lenny (album)", "text": ""}
{"id": "2214481", "revid": "1305772", "url": "https://it.wikipedia.org/wiki?curid=2214481", "title": "Lenny", "text": ""}
{"id": "2214483", "revid": "28592", "url": "https://it.wikipedia.org/wiki?curid=2214483", "title": "Guerra finnica", "text": ""}
{"id": "2214485", "revid": "287204", "url": "https://it.wikipedia.org/wiki?curid=2214485", "title": "Mama Said (album)", "text": ""}
{"id": "2214486", "revid": "28592", "url": "https://it.wikipedia.org/wiki?curid=2214486", "title": "Gustavo I Vasa", "text": ""}
{"id": "2214487", "revid": "88740", "url": "https://it.wikipedia.org/wiki?curid=2214487", "title": "Mama Said", "text": "Mama Said (\"mamma ha detto\" in lingua inglese) pu\u00f2 riferirsi a:"}
{"id": "2214489", "revid": "125894547", "url": "https://it.wikipedia.org/wiki?curid=2214489", "title": "Marco Bocci", "text": "Biografia.\nAttore di teatro, dove esordisce nel 2000, cinema e soprattutto televisione, si \u00e8 diplomato in recitazione presso il Conservatorio Teatrale d'Arte Drammatica \"La Scaletta\", diretto da Giovanni Battista Diotajuti a Roma.\nTra i suoi lavori ricordiamo: i film \"I cavalieri che fecero l'impresa\" (2001), regia di Pupi Avati, e \"Los Borgia\" (2006), \"Cuori rubati\" (2002), la serie tv \"Incantesimo 8\" (2005-2006), in cui \u00e8 antagonista nel ruolo di \"Adriano Gomez\", e le miniserie tv \"Graffio di tigre\" e \"Caterina e le sue figlie 2\", entrambe del 2007, \"Ho sposato uno sbirro\" (2008) e \"Romanzo criminale - La serie\" (2008), dove riprende il ruolo del \"Commissario Scialoja\",\ninterpretato da Stefano Accorsi nell'omonimo film diretto da Michele Placido.\nHa inoltre recitato nel ruolo di Domenico Calcaterra dalla terza stagione di \"Squadra antimafia - Palermo oggi\". Dalla quinta stagione passa a ruolo di protagonista, sostituendo Simona Cavallari uscita di scena nella stagione precedente, con la messa in onda su Canale 5 dal 9 settembre 2013. Esce di scena alla settima stagione nel 2015.\nHa recitato con Massimo Lopez nella fiction \"Le mille e una notte - Aladino e Sherazade\", andata in onda su Rai 1, luned\u00ec 26 e marted\u00ec 27 novembre 2012, nella parte di Aladino.\nNel 2013 \u00e8 presente al Festival del Cinema di Venezia con il cortometraggio \"The Audition\" e gira i film \"Watch them fall\" (\"Guardali cadere\").\nNel mese di novembre 2014 arriva nei cinema con la commedia \"Scusate se esisto!\", accanto a Paola Cortellesi e Raoul Bova. L'anno successivo \u00e8 uno dei protagonisti della pellicola \"Italo\", il film, tratto da una storia vera, narra di un cane straordinario che ottenne la cittadinanza onoraria di Scicli, il paese siciliano in cui viveva. \u00c8 anche portiere della nazionale italiana dei cantanti. Dal 2016 Bocci \u00e8 protagonista della serie \"Solo\", dove interpreta l'agente sotto copertura Solo. Nella primavera del 2018 \u00e8 giudice ad \"Amici di Maria De Filippi\" su Canale 5.\nNel 2019, ha esordito come regista cinematografico e sceneggiatore con il film \"A Tor Bella Monaca non piove mai\". Nell\u2019estate del 2020, debutta con il suo nuovo spettacolo \"Lo zingaro\", scritto insieme a Marco Bonini, Gianni Corsi, con le musiche di Davide Cavuti e la regia di Alessandro Maggi. Nel 2021 esce con il film \"Bastardi a mano armata\", non al cinema ma su Amazon Prime Video vista la chiusura per COVID-19. In autunno \u00e8 protagonista della serie Rai \"Fino all\u2019ultimo battito\" e dello spot promozionale della Regione Umbria.\nVita privata.\nDopo aver avuto una relazione con la cantante Emma Marrone, nel gennaio 2014 ufficializza il fidanzamento con l'attrice Laura Chiatti. La coppia si sposa il 5 luglio dello stesso anno e annuncia l'attesa di un bambino. Il loro primogenito, Enea, nasce il 22 gennaio 2015 presso l'ospedale di Perugia. L'8 luglio 2016 nasce il secondogenito Pablo."}
{"id": "2214491", "revid": "86343", "url": "https://it.wikipedia.org/wiki?curid=2214491", "title": "Camarines Norte", "text": ""}
{"id": "2214493", "revid": "37401", "url": "https://it.wikipedia.org/wiki?curid=2214493", "title": "Et\u00e0 di Carlo I", "text": "Let\u00e0 di Carlo I \u00e8 un periodo della storia inglese che coincide con il periodo di governo del sovrano, che regn\u00f2 dal 1625 al 1649, anno della sua condanna a morte con pena capitale.\nL\"era carolina\" (all'inglese, \"Caroline era\", da \"Carolus\", forma latina di \"Carlo/Charles\") successe all'et\u00e0 di Giacomo I e precedette il Commonwealth e il Protettorato di Cromwell; sostenitore del diritto divino dei re, Carlo I si scontr\u00f2 con le forze puritane del Parlamento inglese nella guerra civile inglese. Venne decapitato nel 1649.\nL'et\u00e0 si divide al suo interno in altri tre periodi:"}
{"id": "2214498", "revid": "767487", "url": "https://it.wikipedia.org/wiki?curid=2214498", "title": "Algy\u0151", "text": "Algy\u0151 \u00e8 un comune dell'Ungheria di 5.326 abitanti (dati 2001). \u00c8 situato nella provincia di Csongr\u00e1d."}
{"id": "2214504", "revid": "1305772", "url": "https://it.wikipedia.org/wiki?curid=2214504", "title": "Enemy of God", "text": "Enemy of God (\"nemico di Dio\" in lingua inglese) pu\u00f2 riferirsi a:"}
{"id": "2214506", "revid": "1305772", "url": "https://it.wikipedia.org/wiki?curid=2214506", "title": "Outcast", "text": ""}
{"id": "2214508", "revid": "619191", "url": "https://it.wikipedia.org/wiki?curid=2214508", "title": "\u00c8 quasi magia Johnny", "text": ""}
{"id": "2214510", "revid": "785863", "url": "https://it.wikipedia.org/wiki?curid=2214510", "title": "L'allegra banda di Yoghi", "text": "L'allegra banda di Yoghi (\"Yogi's Gang\") \u00e8 una serie televisiva a cartoni animati prodotta da Hanna-Barbera e basata sugli stessi personaggi come: Orso Yoghi, Braccobaldo, Ernesto Sparalesto, Svicolone, Tatino e Tatone, Top Cat, Snooper e Blabber, Atom Ant, Wally Gator, Magilla Gorilla, Squiddly Diddly, Peter Potamus, Luca Tortuga, Secret Squirrel, Ugo Lupo, Pixie e Dixie, Tornado Kid e Sonnacchia, I due masnadieri e The Hillbilly Bears.\nI personaggi erano gi\u00e0 stati protagonisti del lungometraggio \"Yoghi e l'arca\"."}
{"id": "2214511", "revid": "767487", "url": "https://it.wikipedia.org/wiki?curid=2214511", "title": "Sz\u0151l\u0151sard\u00f3", "text": "Sz\u0151l\u0151sard\u00f3 \u00e8 un comune dell'Ungheria di 151 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214513", "revid": "767487", "url": "https://it.wikipedia.org/wiki?curid=2214513", "title": "Szuhaf\u0151", "text": "Szuhaf\u0151 \u00e8 un comune dell'Ungheria di 194 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2214514", "revid": "36426", "url": "https://it.wikipedia.org/wiki?curid=2214514", "title": "Archivio di Stato di Lucca", "text": "L'Archivio di Stato di Lucca si trova in piazza Guidiccioni a Lucca. L'Archivio \u00e8 uno dei pi\u00f9 importanti archivi di Stato italiani anche per l'importanza avuta nella metodologia di riordino secondo il tuttora in uso \"metodo storico\", applicato qui per la prima volta in maniera integrale da Salvatore Bongi tra il 1872 e il 1888.\nStoria.\nL'istituzione di un archivio di Stato venne decretata il 27 agosto 1804, dal governo della Repubblica di Lucca. Tale archivio non comprendeva le carte della \"Camera de' libri e delle Scritture\", il pi\u00f9 antico archivio pubblico del Comune di Lucca (documentato dal 1308) di tipo notarile, mentre comprendeva l'archivio \"di Palazzo\", composto dalle carte politiche e di governo. Solo nel 1860 la documentazione di Camera e di Palazzo venne riunita.\nImportante fu la direzione di Salvatore Bongi, che applic\u00f2 qui per la prima volta il metodo storico nel riordino della documentazione, che prevedeva un assoluto rispetto dell'ordine originario delle carte, creando inventari che spiegassero approfonditamente la struttura e l'organizzazione dei soggetti che le avevano prodotte, nel contesto storico-istituzionale locale e generale. I quattro inventari magistralmente redatti dal Bongi sono tutt'oggi i modelli per l'applicazione di tale metodo che, seppur con le dovute correzioni e aggiornamenti, \u00e8 tuttora in uso nella gestione archiviaria. Nel 1927 vi lavoravano 2 funzionari, in luogo dei 5 previsti dal ruolo del personale. Malgrado ci\u00f2, il servizio agli utenti era comunque ritenuto buono.\nPatrimonio.\nIl patrimonio dell'Archivio di Stato di Lucca si estende per circa 15.000 metri di scaffali, con 22.483 pergamene (di cui 698 \"fragmenta codicum\" recuperati da coperte di volumi), 152.432 pezzi cartacei, 1.199 mappe, 116 monete, medaglie e distintivi, 306 sigilli e timbri, 253 coni e punzoni, 1207 clich\u00e9s. A questi fondi originali si sono aggiunti nel tempo: Catasto italiano, Archivi fascisti e Comitati di liberazione nazionale, Prefettura, Preture, Questura, Ospedali; alcuni archivi privati gi\u00e0 inventariati come quelli Arnolfini, Bottini, Buonvisi, Guinigi, Mansi, Sardini, e altri in corso di pubblicazione, come quelli Bongi, Cenami, Raffaelli, Sardi, Spada.\nSi stanno approntando gli spazi per il versamento degli archivi della Repubblica.\nDirettori.\nLa cronologia dei direttori \u00e8 interamente riportata fino al 1970 in e fino al 1988 in . Dal 2015, iniziata la direzione di Laurina Busti, l'istituto \u00e8 retto da funzionari, mentre prima lo era da dirigenti ministeriali."}
{"id": "2214516", "revid": "767487", "url": "https://it.wikipedia.org/wiki?curid=2214516", "title": "\u00dajcsan\u00e1los", "text": "\u00dajcsan\u00e1los \u00e8 un comune dell'Ungheria di 881 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214519", "revid": "1305772", "url": "https://it.wikipedia.org/wiki?curid=2214519", "title": "Janet Farrar", "text": "\u00c8 Grande Sacerdotessa e insegnante della Wicca. Insieme ai due mariti - Stewart Farrar e Gavin Bone - ha pubblicato \"alcuni dei pi\u00f9 influenti libri sulla Stregoneria\".\nSecondo George Knowles \"circa il 75% dei wiccan della Repubblica d'Irlanda e dell'Irlanda del Nord possono rintracciare le loro radici fino ai Farrar\". Janet \u00e8 uno dei volti pi\u00f9 celebri della Wicca tanto da comparire su molte copertine librarie sul tema.\nBiografia.\nJanet Owen nasce a Clapham, nella parte meridionale di Londra, Inghilterra, il 24 giugno del 1950. Suo padre, Ronald Owen, \u00e8 di origini inglesi e gallesi, mentre sua madre, Ivy (nata Craddock), \u00e8 un'immigrata irlandese. I genitori sono entrambi membri della Chiesa Anglicana; la madre muore quando Janet ha appena cinque anni. Da giovane studia alla Leyton Manor School e alla Royal High School Wanstead, al termine degli studi lavora come modella e receptionist. Nel 1970 conosce il suo primo marito, Stewart Farrar, con il quale si sposa nel 1972 con handfasting (rito matrimoniale della Wicca) e con rito civile nel 1975.\nNel 1976 si trasferisce con il marito in Irlanda per allontanarsi dalla frenesia della vita londinese. Si spostano tra la contea di Mayo e quella di Wicklow per poi stabilirsi definitivamente nel \"Cottage di Herne\" a Kells, nella contea di Meath. Insieme a Stewart, Janet scrive numerosi saggi sulla wicca che rapidamente diventano la base della pratica moderna. Posa inoltre per moltissime riviste e articoli, apparendo anche nell'acclamato \"Drawing Down the Moon\" di Margot Adler del 1979. Janet si stabilisce nuovamente in Inghilterra nel 1988 ma, nel 1993, fa ritorno in Irlanda. In questo periodo conosce Gavin Bone con il quale collaborer\u00e0 alla stesura di testi volti all'approfondimento del neopaganesimo come \"The Healing Craft\" e \"The Pagan Path\". Nel febbraio del 2000, Stewart Farrar muore dopo una breve malattia. Nel 2007 Janet e Gavin si sposano e tuttora continuano a portare avanti il loro lavoro di scrittori e di insegnanti nell'ambito della Wicca.\nPercorso Iniziatico.\nNel 1970, tramite un'amica interessata alla Wicca, Janet conosce Alex e Maxine Sanders che la iniziano alla loro congrega nello stesso anno. Dapprima Janet acconsente ad accompagnare l'amica \"a questo strano culto\" con molto scetticismo, avendo un background cristiano, ma in seguito diviene uno dei massimi esponenti della Tradizione alexandriana e una \"delle pi\u00f9 eminenti e rispettate streghe inglesi moderne\".\nNella congrega dei Sanders, Janet incontra il suo primo marito Stewart Farrar. Janet e Stewart Farrar fondano la loro prima congrega in occasione della festivit\u00e0 di Yule del 1970, sotto la supervisione di Alex e Maxine Sanders. Vengono poi iniziati al terzo grado il 24 aprile del 1971 da Alex e Maxine Sanders. Nel 1972 Janet si allontana momentaneamente dalla Wicca per studiare la Cabala con una loggia dedita alla Magia cerimoniale ma vi ritorna quello stesso anno.\nDopo il loro trasferimento in Irlanda, Janet e Stewart diventano una delle \u201ccoppie magiche\u201d pi\u00f9 influenti nella storia della moderna Stregoneria, producendo proprio in quegli anni la maggior parte del loro corpus letterario.\nNell\"'Eight Sabbats for Witches\" pubblicano alcune parti del Libro delle Ombre trasmesso da Alex Sanders. In accordo con Doreen Valiente, i coniugi Farrar sostengono che la rottura del giuramento di segretezza \u00e8 giustificata dalla necessit\u00e0 di correggere la disinformazione ed i luoghi comuni diffusi, ma errati, sulla Stregoneria.\nTra il 1981 e il 1984, Janet e Stewart collaborano con Doreen Valiente alla prima analisi sistematica e approfondita dei principali testi rituali associati alla religione Wicca. Inoltre \"producono, sempre con l'aiuto dell'amica Doreen Valiente, 'un'edizione critica' del Libro delle ombre di Gardner nel tentativo di istituire un testo standard, identificando le differenze tra le prime stesure e le fonti per quei contenuti che erano stati copiati o modellati su precedenti brani di letteratura o composti da persone note negli anni \u201850. Riescono a ricostruire un 'testo \u2018originale\u2019 del 1953, ponendo l'attenzione su un numero di rituali di provenienza sconosciuta.\u201d\nNegli anni seguenti Janet continuer\u00e0 a pubblicare diversi libri con il marito Stewart e, successivamente, con il secondo marito Gavin.\nJanet Farrar e Gavin Bone sono membri attivi de The Aquarian Tabernacle Church in Irlanda, dove guidano la congrega Na Callaighe Coven. Questa congrega si inserisce in un network creato proprio da Janet e Gavin per collegare i loro iniziati chiamato \u201cThe Progressive's Coven Alliance\u201d che ha sedi in America, Nuova Zelanda, Australia, Belgio, Italia. Il loro lavoro si basa sull'impiego di tecniche di channeling e trance profetica su cui tengono regolari seminari teorici e pratici per la comunit\u00e0 pagana europea e americana. Dal 2011 Janet Farrar \u00e8 abilitata dalla Repubblica d\u2019Irlanda a celebrare matrimoni religiosi wiccan legalmente validi.\nLa \"Corrente Riformata\" di Janet e Stewart Farrar.\nA conclusione del lavoro di ricerca per \"Eight Sabbats for Witches\", Janet e Stewart smettono di praticare secondo la classica impostazione Alexandriana per sviluppare un loro approccio personale alla pratica della Wicca che dopo la morte di Stewart porter\u00e0 Janet assieme al compagno Gavin Bone, a smettere di definirsi alexandriani. I riti di Handfasting (matrimonio), Wiccaning (benedizione/ presentazione dei nuovi nati) e Requiem che si trovano sul loro libro, e che negli anni sono diventati il punto di riferimento per la comunit\u00e0 wicca internazionale, sono stati creati da Janet e Stewart Farrar, con il supporto di Doreen Valiente, dopo aver lasciato la coven di Alex Sanders\nLa pratica wiccan di Janet e Stewart Farrar era quindi definita \"Alexandriana Riformata\"\n\"Progressive Witchcraft\".\nGi\u00e0 nel 1999 Janet e Gavin affermano di definirsi wiccan, ma di non considerarsi appartenenti ad alcuna tradizione, nonostante le origini rispettivamente nella Wicca Alexandiana e nella Seax Wicca. Spiegano che in questa loro decisione non c'\u00e8 alcun intento critico nei confronti degli \u201caltri metodi della pratica wicca, ma semplicemente non ritengono corretto riconoscersi in una specifica tradizione alla luce della loro situazione in Irlanda, dove fattori sociali e ambientali hanno portato la loro pratica a svilupparsi secondo modalit\u00e0 differenti rispetto al resto d'Europa e d'Inghilterra\u201d. Nel 2004 Janet e Gavin esplicitano ulteriormente queste pi\u00f9 recenti evoluzioni del loro pensiero in \"Progressive Witchcraft\", testo che fa sorgere molte polemiche in merito alla loro posizione nei confronti di temi specifici, come ad esempio il lignaggio. L\u2019accusa principale che viene rivolta loro, infatti, \u00e8 di non attribuire la dovuta rilevanza al lignaggio, ovvero alla discendenza iniziatica, fondamentale sia nella tradizione Alexandriana che in quella Gardneriana.\nQuello che Janet e Gavin sostengono \u00e8 che il lignaggio ha causato una \u201cchiusura\u201d portando \u201calla nascita di una nuova figura di strega, quella che respinge fermamente il lignaggio stesso e che quindi non si definisce wiccan, ma solo Strega\u201d. Pur dichiarandosi in disaccordo con questa posizione estrema, gli autori concordano che il lignaggio visto come forma elitaria \u00e8 oggi un concetto anacronistico. Ciononostante ne sottolineano anche una serie di funzioni positive, come la tracciabilit\u00e0 delle proprie origini magiche, dei propri insegnanti, il senso di appartenenza a un gruppo e cos\u00ec via, e concludono sostenendo che \u201cpotrebbe essere giunto il momento di cambiare il concetto di lignaggio nei suoi significati e funzioni all'interno della cultura pagana\u201d.\nLa Progressive Witchcraft, per definizione degli autori, non \u00e8 una tradizione della Wicca, ma consiste prevalentemente in \u201cun approccio filosofico, un modo nuovo di guardare alla Wicca [...]. \u00c8 il riconoscere che la Stregoneria non \u00e8 una tradizione statica, ma una in continua evoluzione che progredisce incessantemente\u201d Inoltre affermano che, proprio perch\u00e9 si tratta di un orientamento filosofico, e non di una nuova tradizione, \u201cnon \u00e8 necessario che chi sposa un simile approccio [quello progressive] si definisca come un appartenente alla Progressive Witchcraft, ma pu\u00f2 identificarsi in una delle tante tradizioni della Wicca gi\u00e0 esistenti. Saranno le sue azioni e le sue credenze a sancire la sua adesione ad un percorso di tipo progressive\u201d. Proseguono affermando che \u201cLe streghe progressive non sentono che l'iniziazione debba necessariamente avvenire in un cerchio \u2018propriamente preparato\u2019. Gli individui possono avere l'epifania iniziatica anche fuori dal cerchio, come risultato dell'intervento diretto del divino che \u00e8 il solo \u2018vero iniziatore\u2019, per parafrasare una vecchia legge gardneriana\u201d.\nJanet Farrar, insieme al marito Gavin Bone, continua a celebrare iniziazioni fino al terzo grado considerandole una \"adeguata porta d\u2019ingresso\" in una congrega, ma non qualcosa di fondamentale. Hanno anche modificato, all\u2019interno delle loro congreghe, il sistema dei gradi, aggiungendo una dedicazione prima del primo grado, come gi\u00e0 viene fatto da autori gardneriani come Ed Fitch che tuttavia non considerano la dedicazione un grado. Hanno voluto sviluppare un sistema definito da loro \u2018naturale\u2019, ovvero riferito ai quattro elementi: Terra, Acqua, Fuoco e Aria.\nPer riassumere, la filosofia progressive sostiene che al centro della spiritualit\u00e0 wiccan c'\u00e8 il Divino e, di conseguenza, l'iniziazione in ultima analisi proviene dalle divinit\u00e0.\nMolti appartenenti a correnti pi\u00f9 tradizionali della Wicca hanno contestato, nel corso degli anni, la filosofia progressive, nonostante queste critiche oggi di fatto esistono diverse congreghe progressive nel mondo (Italia compresa) e questo tipo di filosofia \u00e8 in espansione. Come da loro dichiarato: \"Confonde alcuni wiccan che non ci etichettiamo con una 'trad.' Se avete davvero bisogno di etichettarci sentitevi liberi di chiamarci 'Progressive Wiccan' ma ricordatevi che la prima regola di questa tradizione \u00e8 che non esistono tradizioni perch\u00e9 ciascuno segue la propria 'tradizione' o sentiero.\"\nPubblicazioni.\nCon Stewart Farrar\nCon Stewart Farrar e Gavin Bone\nCon Virginia Russell\nCon Gavin Bone"}
{"id": "2214521", "revid": "767487", "url": "https://it.wikipedia.org/wiki?curid=2214521", "title": "Taktab\u00e1j", "text": "Taktab\u00e1j \u00e8 un comune dell'Ungheria di 648 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214532", "revid": "110157", "url": "https://it.wikipedia.org/wiki?curid=2214532", "title": "Taktahark\u00e1ny", "text": "Taktahark\u00e1ny \u00e8 un comune dell'Ungheria di 4.074 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2214534", "revid": "1442080", "url": "https://it.wikipedia.org/wiki?curid=2214534", "title": "Coppa del Mondo di pallavolo femminile 1991", "text": "La VI Coppa del Mondo di pallavolo femminile si \u00e8 svolta dall'8 al 17 novembre 1991 a Tokyo, Sendai e Osaka, in Giappone. Al torneo hanno partecipato 12 squadre nazionali e la vittoria finale \u00e8 andata per la seconda volta consecutiva a Cuba, che si \u00e8 qualificata per i Giochi della XXV Olimpiade, insieme alla Cina e al URSS, rispettivamente seconda e terza classificate.\nPodio.\nCampione.\nCuba(Secondo titolo)\nSecondo posto.\nCina\nTerzo posto.\nURSS"}
{"id": "2214538", "revid": "122996757", "url": "https://it.wikipedia.org/wiki?curid=2214538", "title": "Yo Yoghi!", "text": "Yo Yoghi! (\"Yo Yogi!\") \u00e8 una serie televisiva animata statunitense del 1991, prodotta da Hanna-Barbera Productions.\nBasata sui personaggi di Orso Yoghi, Braccobaldo, Ernesto Sparalesto, Svicolone, Tatino e Tatone, Magilla Gorilla, Peter Potamus, Top Cat, Secret Squirrel, Squiddly Diddly, I due masnadieri, Wally Gator, Dick Dastardly e Muttley i due personaggi provenienti da \"Lo squadrone avvoltoi\" e \"Wacky Races\", Ugo Lupo, Lupo de' Lupis, Atom Ant, Pixie e Dixie, Precious Pupp e Snooper e Blabber. Fu l'ultima serie televisiva di \"Yoghi\" ad essere prodotta dalla Hanna-Barbera, che chiuse poi i battenti dieci anni dopo nel 2001.\nLa serie \u00e8 stata trasmessa per la prima volta negli Stati Uniti su NBC dal 14 settembre al 7 dicembre 1991, per un totale di 13 episodi. I primi sei episodi sono stati trasmessi in italiano su Rai Uno dal 20 ottobre al 24 novembre 1996, all'interno del programma \"Aspetta la Banda\", ma in seguito la serie \u00e8 stata sostituita da \"Orson &amp; Olivia\" e non \u00e8 noto se gli episodi successivi siano mai stati trasmessi.\nTrama.\nI personaggi della serie sono in versione adolescenziale. Yoghi, Bubu, Cindy, Braccobaldo e Svicolone lavorano per l'agenzia investigativa LAF (Lost And Found), gestita dal capo della sicurezza John Smith, che in seguito sar\u00e0 il ranger del parco di Jellystone. A loro si oppongono Dick Dastardly e il suo compagno Muttley, insieme a Roxie Bear, che cercheranno di metterli in difficolt\u00e0, ma falliscono e vengono spesso sconfitti."}
{"id": "2214544", "revid": "113664", "url": "https://it.wikipedia.org/wiki?curid=2214544", "title": "The BPA", "text": ""}
{"id": "2214546", "revid": "1776051", "url": "https://it.wikipedia.org/wiki?curid=2214546", "title": "Linda Park (personaggio)", "text": "Linda Jasmine Park-West la pi\u00f9 nota come Linda Park, \u00e8 un personaggio immaginario dell'Universo DC. Apparve per la prima volta in \"Flash\" (seconda serie) n. 28. Linda \u00e8 coreano-americana, sebbene alcuni artisti erroneamente la raffigurino come caucasica. \u00c8 conosciuta ai pi\u00f9 per essere la ragazza e pi\u00f9 tardi la moglie di Wally West.\nBiografia del personaggio.\nLinda Park \u00e8 una reporter televisiva di Keystone City e aveva regolarmente a che fare con Flash, che a lei non piaceva; durante il loro incontro iniziale, continuava a dar addosso a Flash per le recenti migliaia di dollari di danni causati dalla sua battaglia con Porcupine Man. Nonostante ci\u00f2, Linda e Wally divennero amici nel loro primo lavoro per il Canale 4 KMFB di Keystone City, quando fecero squadra per investigare sul Celestial Enlightenment Ranch, un falso ranch da ritiro spirituale. Dopo che Wally aiut\u00f2 Linda con la sua apparente possessione di uno spirito di un bardo irlandese di ottocento anni di nome Seamus O'Relkig, cominciarono ad essere pi\u00f9 intimi e iniziarono a uscire. L'amore di Flash per Linda lo allontan\u00f2 molte volte dalla Forza della velocit\u00e0. Dopo molti ostacoli - come quando Wally fu quasi ucciso dal Flash Nero e Linda fu rapita e tutte le sue memorie furono cancellate da Abra Kadabra - si sposarono.\nLinda divenne poi una degli ospiti del programma televisivo \"The Scene\", che \u00e8 simile al programma (reale) \"The View\". I suoi co-ospito includevano Vicki Vale, Tawny Young e Lia Briggs. Furono mostrati due episodi in cui intervistarono Wonder Woman sulla sua carriera, che fu poi il titolo di quei numeri del fumetto. Poco dopo, Linda abbandon\u00f2 la carriera giornalistica, la sua relazione con Wally l'aveva resa incapace di riconciliare il diritto dei cittadini di conoscere la possibilit\u00e0 dei supereroi di risolvere la situazione prima che le persone comincino ad aver paura, invece di studiare medicina con l'intenzione di diventare un pediatra.\nPresto Linda rest\u00f2 incinta di due gemelli, ma durante i primi mesi di gravidanza fu attaccata da Zoom, che ne caus\u00f2 l'aborto. Dopo che Zoom fu sconfitto, Wally chiese allo Spettro di rimuovere l'identit\u00e0 di Flash dalla mente di tutti ma la mancanza di controllo dello Spettro da parte di Hal Jordan fece s\u00ec che anche Wally e Linda dimenticarono chi fosse Flash. Dopo che torn\u00f2 a ricordare, Linda part\u00ec per pensare sulla sua vita. Ritorn\u00f2 da Wally dopo aver passato via qualche tempo. Una battaglia tenutasi poco dopo tra Wally e Zoom restitu\u00ec spontaneamente la gravidanza a Linda quando Zoom e Flash viaggiarono indietro nel tempo al momento della loro battaglia iniziale. Zoom involontariamente urt\u00f2 il boom sonico generato dal suo s\u00e9 futuro e quindi proteggendo Linda dal tragico attacco, dandole cos\u00ec l'opportunit\u00e0 di partorire i gemelli al momento in cui Wally torn\u00f2 al futuro.\nIn \"Crisi infinita\" #4, una battaglia con Superboy-Prime caus\u00f2 la scomparsa di Wally. Wally apparve a Linda, dicendole che era scomparso. Tenendo i gemelli, lei lo baci\u00f2 e scomparirono.\nFu pi\u00f9 tardi rivelato da Bart, ritornato dalla Forza della velocit\u00e0, che Linda era ancora viva, anche se in una Keystone City di una realt\u00e0 alternativa, dove il tempo sembrava scorrere pi\u00f9 velocemente. Qui crebbe i suoi bambini con suo marito.\nRecentemente, sette membri della Legione dei Supereroi pre-\"Crisi\" furono scoperti nel XXI secolo dalla Justice League of America. I sette Legionari furono mandati indietro nel tempo per una missione segreta, in cui utilizzarono sette parafulmini, che sarebbero stati colpiti da un fulmine, uccidendo un membro e resuscitandone un altro. La Legione riusc\u00ec nella sua missione e sorprendentemente tutti e sette i Legionari sopravvissero. Tuttavia, ci fu un bonus inaspettato. Wally, Linda e i gemelli intendevano cavalcare il fulmine e ritornare al loro mondo di origine, sani e salvi. In \"All Flash\" #1, i nomi dei gemelli West fu rivelato essere Iris e Jai.\nIn \"The Flash\" #231, fu rivelato che, nei tre mesi del loro esilio, la famiglia West visse su unpianeta alieno che fu precedentemente salvato da Flash. Linda ha esteso la sua conoscenza medica con la tecnologia avanzata degli alieni, ottenendo in tal modo le competenze necessarie a stabilizzare i poteri velocizzanti dei suoi figli.\nAltre versioni.\nIn Lord Havok e The \"Extremist\" #3, una versione di Linda con i poteri di Flash, viene mostrata come un membro dell'armata del Monarca.\nApparizioni in altri media.\nLinda Park apparve in un episodio di Justice League Unlimited (\"nell'episodio \"Flash &amp; Substance\"), come reporter inviato all'apertura del Museo di Flash. Sebbene tentasse di nasconderlo, ha una grande cotta per lui. La sua voce \u00e8 quella di Kim Mai Guest.\nLinda appare anche in Adventures in The DC Universe, giocando un ruolo importante in molti numeri.\nUna reporter di nome Linda Park appare nell'episodio pilota della serie televisiva degli anni novanta \"Flash\", recitata da Mariko Tse, chiedendo alla polizia di Central City circa la risposta ai recenti attacchi delle gang. Tuttavia, non c'\u00e8 nessuna relazione con i Flash della serie, dovuto principalmente al fatto che il Flash della serie non \u00e8 Wally West bens\u00ec Barry Allen.\nLinda Park compare anche nella serie The Flash del 2014, come giornalista sportiva e qui ha una breve relazione con Barry Allen.\nNella storia per bambini basata sulla serie animata della Justice League, Linda Park appare in \"Giustizia Rossa\" di Michael Teitelbaum. Ha un appuntamento con Wally West, che per\u00f2 finisce male a causa della sua pessima abilit\u00e0 nel concentrarsi."}
{"id": "2214560", "revid": "15756", "url": "https://it.wikipedia.org/wiki?curid=2214560", "title": "Fiorenza Marchegiani", "text": "\u00c8 anche mamma del calciatore Filippo Scardina, che ha militato nelle file della .\nBiografia.\nEsordisce in teatro allo Stabile di Genova, recitando in \"La foresta\", di Ostrovskij, e in \"I due gemelli veneziani\" di Goldoni, diretta da Luigi Squarzina. Nel 1981 dopo qualche apparizione in serie televisive della Rai ottiene successo nel cinema interpretando Marta nel primo film di Massimo Troisi, \"Ricomincio da tre\". Nel 1982 recita in altre due film, per proseguire la sua carriera prevalentemente in televisione ma alternandosi con cinema e teatro.\nL'avvicinarsi degli anni 2000 la porta per un breve periodo a partecipare a piccoli ruoli in \"La seconda volta non si scorda mai\" e in \"Natale a New York\", dove interpreta la moglie di Christian De Sica. Dal 1999 interpreta Letizia Visconti Gherardi all'interno della soap opera \"Vivere\". Nel 2002 \u00e8 poi tra i protagonisti nella fiction \"Incantesimo\", dove interpreta Giancarla Morante. Nel 2009 partecipa ad alcuni episodi della serie TV \"Distretto di Polizia\", nel ruolo di Silvia Castelli, mentre dal 2012 al 2015 \u00e8 uno dei protagonisti della fiction \"Le tre rose di Eva\", interpretando Livia Monforte."}
{"id": "2214564", "revid": "834", "url": "https://it.wikipedia.org/wiki?curid=2214564", "title": "Terremoto (film 1974)", "text": ""}
{"id": "2214568", "revid": "729019", "url": "https://it.wikipedia.org/wiki?curid=2214568", "title": "Castello di Monsummano Alto", "text": "Il castello di Monsummano Alto \u00e8 il nucleo pi\u00f9 antico di Monsummano, oggi centrato su Monsummano Terme. Le fortificazioni, in cima ad un'altura panoramica a 340 metri d'altezza, dominano un ampio territorio e sono visibili, grazie anche ad un'illuminazione notturna, da tutta la Valdinievole, e il panorama che offre arriva fino al Padule di Fucecchio. Il castello coincide col borgo di Monsummano Alto.\nStoria.\nLa forma ellittica del castello e la sua collocazione fanno pensare ad un'origine longobarda, ma forse potrebbe essere esistito un piccolo insediamento in et\u00e0 antica e altomedievale, a monte della strada tra Fucecchio e il ponte sulla Nievole. Il fondovalle, dove oggi si trova la gran parte degli insediamenti abitativi, era per tutto il medioevo praticamente disabitato, a causa dell'impaludamento.\nUna prima menzione documentaria, seppure non certa, risale al 1105, quando l'abate Boso dell'Abbazia di Sant'Antimo in Val d'Orcia vendette la met\u00e0 di un castello nella zona dell'antica chiesa di San Vito sulla Nievole al conte Ildebrando di Rodolfo degli Alberti; in seguito pass\u00f2 probabilmente a famiglie nobili di Maona, Montecatini e Capraia. Nel 1128 i possedimenti della zona appartennero al vescovo di Lucca e all'inizio del XIII secolo, con l'indebolirsi della famiglia Alberti, l'abate Ugone di Sant'Antimo riprese la piena disponibilit\u00e0 del castello, che vendette con tutte le pertinenze al comune di Lucca nel 1218, sebbene Monsummano si fosse gi\u00e0 costituito come libero comune rurale. Il comune entr\u00f2 allora sotto l'autorit\u00e0 dei magistrati lucchesi.\nCon la guerra contro Firenze, al tempo di Uguccione della Faggiola, il castello venne occupato dell'esercito fiorentino nel 1314, assieme agli altri della Valdinievole, ma il 29 agosto 1315 venne riconquistato da Castruccio Castracani, che inflisse una dura sconfitta ai fiorentini nella battaglia di Montecatini. Nonostante Monsummano fosse entrata, dopo la morte di Castruccio, nella \"Lega della Valdinievole\" contro Firenze, nel 1331 la repubblica fiorentina riconquistava la fortificazione, che, a parte una tentata ribellione nel 1368, rimase sotto il dominio fiorentino fino all'Unit\u00e0 d'Italia.\nArchitettura.\nDella fortificazione oggi restano ampi tratti della cinta muraria, lunga originariamente due chilometri, e oggi in parte nascosta dalle vegetazione.\nDue sono le porte di accesso originali: una a nord-ovest detta \"di Nostra Donna\" e una a nord-est detta \"del Mercato\". Esiste una sola torre superstite a pianta pentagonale con un unico accesso sopraelevato, a circa sette metri da terra. Restaurata da poco, \u00e8 una delle pi\u00f9 belle e imponenti della zona.\nNella cinta resta anche la chiesa romanico-gotica di San Nicolao, con vari rifacimenti successivi, una cappella annessa (oggi ospita un ristorante), qualche abitazione, un piccolo cimitero con cappella e vari ruderi di edifici.\nGli edifici residenziali e la casa del podest\u00e0 originari dovevano probabilmente addensarsi nella parte centrale del castello, dove oggi si trova la chiesa, mentre la fascia attorno alle mura era probabilmente usata per le colture a orto."}
{"id": "2214571", "revid": "245802", "url": "https://it.wikipedia.org/wiki?curid=2214571", "title": "Terremoto (disambigua)", "text": ""}
{"id": "2214573", "revid": "439868", "url": "https://it.wikipedia.org/wiki?curid=2214573", "title": "Monsummano Alto", "text": ""}
{"id": "2214584", "revid": "71155", "url": "https://it.wikipedia.org/wiki?curid=2214584", "title": "Point Break (Star Comics)", "text": ""}
{"id": "2214589", "revid": "110157", "url": "https://it.wikipedia.org/wiki?curid=2214589", "title": "Ciclopentanoperidrofenantrene", "text": "Il ciclopentanoperidrofenantrene, detto anche sterano o gonano \u00e8 un idrocarburo tetraciclico composto da un peridrofenantrene con uno degli anelli condensati ad un ciclopentano. \u00c8 la struttura base degli steroli e degli steroidi come ad esempio, rispettivamente, il colesterolo o il cortisolo, garantendone rigidit\u00e0. La biosintesi dello sterano e dei suo derivati ha origine dal metabolismo dei terpeni (polimeri composti dalla fusione di pi\u00f9 unit\u00e0 di isoprene), in particolare dalla fusione di due unit\u00e0 di farnesil pirofosfato seguito dal riarrangiamento dello squalene."}
{"id": "2214590", "revid": "1337443", "url": "https://it.wikipedia.org/wiki?curid=2214590", "title": "Salvatore Bongi", "text": "Biografia.\nSalvatore Bongi nasce a Lucca il 15 gennaio 1825, da Francesco Leopoldo, impiegato in pubblici uffici, e Adelaide Totti a cui, rimasta vedova nel 1839, spetter\u00e0 crescere e far studiare, oltre a Salvatore, i figli Carlo e Cesare e \"maritare\" le tre figlie Luisa, Ersilia e Caterina. \nLa prima formazione scolastica ricevuta da Salvatore e con essa la passione bibliografica e bibliofila che caratterizzeranno tutta la sua vita, si devono probabilmente allo zio materno Francesco Totti, dottore in legge e giudice, a cui era stata affidata la cura della famiglia Bongi in quanto esecutore delle volont\u00e0 testamentarie del cognato. Iscrittosi nel 1840 al Liceo Universitario di Lucca, completa nel 1844 gli studi di \"Licenza\" della Facolt\u00e0 legale; Bongi non riuscir\u00e0 poi a superare l'esame di Laurea e nel 1847 avr\u00e0 termine la sua carriera scolastica, che tuttavia costituir\u00e0 un momento importante nella formazione del futuro archivista. \nNegli stessi anni, cruciali per la formazione politica della generazione risorgimentale, il giovane lucchese prende parte alle attivit\u00e0 dei circoli liberali fiorentini, collabora con l'esule romagnolo Carlo Farini e con Giuseppe Montanelli, che da Pisa riorganizza la produzione editoriale clandestina, partecipa attivamente all'attivit\u00e0 di stampa a Lucca ed \u00e8 tra i fondatori del foglio politico \u00abLa Riforma\u00bb (1847), attraverso cui si esprime il pensiero liberale, \"sospeso\" dallo stesso Bongi (1850) per evitarne la soppressione da parte del governo granducale, e infine si arruola con i volontari lucchesi del battaglione universitario nella I guerra di Indipendenza ed \u00e8 presente sui campi di Curtatone e Montanara e negli scontri di Goito e Custoza. \nL'impegno politico e la partecipazione alla vita civile della citt\u00e0 natale non si interrompono neppure successivamente, quando, dopo un periodo trascorso come segretario alla Pia Casa di beneficenza, nel 1859 Bongi otterr\u00e0 finalmente un impiego al Regio Archivio di Lucca. Consigliere comunale fin dal 1861, assessore all'Istruzione pubblica e vice sindaco per diversi anni, consigliere con incarichi diversi e collaboratore del comune di Lucca fino agli ultimi anni di vita ed anche consigliere provinciale e membro del consiglio del Convitto della Scuola normale di Pisa, Bongi \u00e8 sempre presente sulla scena politica ma soprattutto culturale lucchese e toscana anche in qualit\u00e0 di membro della Reale Accademia Lucchese di Scienze, Lettere ed Arti (dal 1859) e della Deputazione toscana di Storia Patria (dal 1864) e come ispettore per i Monumenti e gli scavi di antichit\u00e0 della Provincia di Lucca (1888). \nMa \u00e8 nel campo dell'archivistica che Salvatore Bongi esprime le sue migliori qualit\u00e0 organizzative ed intellettuali. Fu il primo archivista italiano ad applicare il metodo storico teorizzato da Francesco Bonaini, che \u00e8 la metodologia archivistica tutt'oggi seguita, con le necessarie correzioni e aggiornamenti, nella gestione degli archivi storici italiani e, in larga parte, europei. Dopo alcuni mesi impiegati come riordinatore delle carte dell'archivio pubblico lucchese, il 10 luglio del 1859 viene nominato con decreto del Governo della Toscana, direttore dell'Archivio di Stato di Lucca, ruolo che ricoprir\u00e0 fino all'anno della morte, e d\u00e0 inizio ad un complesso piano di riorganizzazione delle carte pertinenti alle antiche magistrature lucchesi, ed ai governi napoleonico e borbonico e del consistente fondo diplomatico nella nuova sede di Palazzo Guidiccioni, ricostruendone l'ordine secondo le linee del \"metodo storico\" indicate da Francesco Bonaini, soprintendente generale agli Archivi del Granducato, incrementandone il patrimonio attraverso acquisizioni, doni e depositi e pubblicando tra il 1872 ed il 1888 i quattro fondamentali volumi dell\"'Inventario del Regio Archivio di Stato in Lucca\". Il suo monumentale Inventario \u00e8 ancora un modello attuale di come il riordino di un archivio debba partire da un'accurata conoscenza storico-istituzionale del soggetto che li ha creati. \nContemporaneamente alla redazione di questa opera di ricostruzione storica e descrizione archivistica, Bongi continua a dedicarsi alla ricerca documentale ed alla pubblicazione di opere a carattere storico tra cui spicca l'edizione in due volumi de \"Le croniche di Giovanni Sercambi, lucchese, pubblicate sui manoscritti originali del XV-XVI sec.\" (1892-1893) ed alla passione bibliografica e bibliofila dando alle stampe \"Gli Annali di Gabriel Giolito de' Ferrari\" (1890-1897) accanto ad una ricca serie di oltre 80 testi letterari e storici rari in edizioni redatte con grande cura e di gusto raffinato. Pubblic\u00f2 vari studi sul periodico \"Archivio storico italiano\", e fu in contatto epistolare con molti dei pi\u00f9 autorevoli studiosi della sua epoca, come Cesare Guasti, Alessandro D'Ancona, Ernesto Monaci, Giovanni Sforza (storico), Giampietro Vieusseux. \nSi spos\u00f2 nel 1868 con Isabella figlia di Ferdinando Ranalli ed ebbe tre figli: Mario, Vieri e Maria e mor\u00ec il 30 dicembre del 1899 a Lucca nella casa natale di via Fillungo.\nArchivio.\nLe carte appartenute a Salvatore Bongi sono pervenute per via ereditaria ai figli Maria, Mario e Vieri e sono conservate presso l'Archivio di Stato di Lucca in forma di deposito, dono ed acquisizione. \nIl primo trasferimento di documenti presso l'Istituto lucchese risale al 1925 ed \u00e8 costituito da 77 pezzi di diversa tipologia depositati da Vieri Bongi in occasione del centenario della nascita del padre; la parte pi\u00f9 consistente del carteggio e la biblioteca, costituita da circa 5.000 tra volumi ed opuscoli, sono stati depositati dalla Cassa di risparmio di Lucca nel 1952 in seguito all'acquisto, dopo lunghe trattative, dagli eredi Bongi; 2 lettere di particolare rilievo sono state donate da Tullia Marchi, vedova di Mario Bongi, nel 1956 e 41 dal Rotary Club di Lucca in seguito all'acquisto dagli stessi eredi nel 1963. \nInfine tra il 1964 ed il 1966 sono state acquistate altre 306 missive, sempre appartenenti agli eredi. A queste carte devono essere aggiunte una busta di documenti recuperati all'interno della casa appartenuta a Salvatore Bongi alla fine degli anni '90 ed una serie di ca. 40 lettere inviate da Bongi al bibliotecario Emilio Calvi, donate all'Archivio di Stato di Lucca da Umberto Giampaoli, direttore dell'Archivio di Stato di Massa nel 1925."}
{"id": "2214592", "revid": "71155", "url": "https://it.wikipedia.org/wiki?curid=2214592", "title": "Rash (manga)", "text": ""}
{"id": "2214595", "revid": "36426", "url": "https://it.wikipedia.org/wiki?curid=2214595", "title": "Metodo storico", "text": ""}
{"id": "2214605", "revid": "729019", "url": "https://it.wikipedia.org/wiki?curid=2214605", "title": "Christophe Juillet", "text": "Biografia.\nMilit\u00f2 nel Montferrand (oggi Clermont-Auvergne) fino al 1997, anno in cui divenne professionista e si trasfer\u00ec allo Stade fran\u00e7ais.\nEsord\u00ec in Nazionale francese nel corso della Coppa Latina del 1995 contro la , e prese poi parte al Cinque Nazioni 1999 e al Sei Nazioni 2001, nel corso del quale disput\u00f2 il suo ultimo incontro internazionale.\nFu anche nella lista dei convocati alla in Galles, in cui disput\u00f2 5 incontri compresa la finale, persa, contro l'.\nAllo Stade fran\u00e7ais ha vinto due campionati nazionali e una Coppa di Francia.\nDa dopo il ritiro avvenuto nel 2002 gestisce Au-del\u00e0 du sport, azienda di organizzazione eventi, promozione sportiva e cura dell'immagine di personaggi pubblici (\"in primis\" rugbisti come Fabien Pelous e Pieter de Villiers)."}
{"id": "2214611", "revid": "36426", "url": "https://it.wikipedia.org/wiki?curid=2214611", "title": "Paolina Buonaparte", "text": ""}
{"id": "2214612", "revid": "36426", "url": "https://it.wikipedia.org/wiki?curid=2214612", "title": "Elisa Buonaparte Baciocchi", "text": ""}
{"id": "2214614", "revid": "767487", "url": "https://it.wikipedia.org/wiki?curid=2214614", "title": "Museo civico di Rovereto", "text": "Il Museo civico di Rovereto (dal 2013 Fondazione Museo Civico di Rovereto) venne istituito nel 1851. Parte della storia dei suoi primi anni venne condivisa con un altro importante ente culturale della citt\u00e0, la Biblioteca civica G. Tartarotti.\nLa sua sede \u00e8 il centrale palazzo Parolari di Rovereto, in borgo Santa Caterina.\nStoria.\nNacque come societ\u00e0 di privati cittadini col nome di \"Imperial Regio Civico Museo Cittadino\" nel 1851, ebbe il suo primo statuto nel 1853 e fu aperto al pubblico nel 1855, quando la citt\u00e0 e l'intero Trentino facevano parte dell'Impero austro-ungarico. La motivazione e lo scopo sociale che si diede nell'atto di fondazione furono quelli di preservare e valorizzare il patrimonio della citt\u00e0 promuovendo lo studio delle scienze naturali e delle arti, senza dimenticare la necessit\u00e0 di proteggere il patrimonio locale da possibili acquisizioni da parte dei musei austriaci.\nMerito dell'iniziativa fu del mecenate Fortunato Zeni, appassionato studioso e ricercatore, che lasci\u00f2 in eredit\u00e0 al Museo met\u00e0 del suo patrimonio, oltre a quanto aveva raccolto durante la sua vita e che costitu\u00ec una parte importante del nucleo originale del museo. Zeni contribu\u00ec, con sue donazioni, anche alla raccolta bibliografica della biblioteca cittadina.\nDa ricordare, per ricostruire il particolare clima di mutamenti che si respirava nell'intera area roveretana in quel periodo, che l'anno prima, a Borgo Sacco, era nata la Manifattura Tabacchi.\nNascita del Museo.\nIl 1\u00ba agosto 1851 nella sala della Biblioteca Civica, che apparteneva al Ginnasio Roveretano, gi\u00e0 sede dell'Accademia Roveretana degli Agiati e che allora si trovava accanto alla Chiesa di San Marco, si trovarono riuniti diversi studiosi roveretani, sotto la guida di don Paolo Orsi, per formalizzare la nascita del nuovo museo cittadino. Tra questi il gi\u00e0 citato Fortunato Zeni, Luigi Benvenuti, Eleuterio Letteri e Francesco Antonio Marsilli.\nLuigi Benvenuti, che divenne il primo segretario della nuova istituzione, stil\u00f2 in seguito una dichiarazione programmatica. Scrisse che la loro intenzione era \"raccogliere oggetti di natura e d'arte\", allo scopo di promuovere la conoscenza, specialmente tra i giovani, e rendere un servizio alla citt\u00e0. Lanci\u00f2 anche un appello perch\u00e9 iniziassero donazioni da parte dei cittadini, indicando sette interessi prioritari:\nIl nuovo museo ricevette in quell'occasione il nome di \"Museo cittadino di arti liberali e arti meccaniche di Rovereto\".\nMalgrado la dichiarazione di intenti il museo prese da subito due indirizzi preminenti: le scienze naturali e l'archeologia. La scelta di dedicare la nuova istituzione sia allo studio naturalistico che agli aspetti della memoria civica locale fu interessante e fortemente legata al periodo storico, perch\u00e9 cos\u00ec stava avvenendo in Italia e nell'intera Europa del XIX secolo. Il periodo napoleonico aveva influito notevolmente sulle istituzioni e sulla coscienza civile di tutti i luoghi dove la dominazione francese si era realizzata.\nLa caratterizzazione specifica del museo di Rovereto non fu quella di essere uno dei primi in Italia bens\u00ec il fatto che la sua nascita avvenisse per un progetto, e non in seguito ad una importante donazione (come nella maggior parte dei musei del Veneto). Le donazioni ci furono, ma furono conseguenti alla sua fondazione. La nascita della biblioteca a Rovereto, fondata quasi un secolo prima, avvenne in condizioni molto diverse, partendo dalla libreria lasciata da Girolamo Tartarotti e successivamente acquistata dal Comune.\nLa diversa finalit\u00e0 contribu\u00ec poi a tenere sempre staccate tra loro le due istituzioni, museo e biblioteca, anche quando condivisero, e molto a lungo, la stessa sede. Palazzo Piomarta, acquistato dal Comune nel 1852, ospit\u00f2 infatti, sullo stesso piano e per oltre 60 anni, entrambe le istituzioni.\nNel 1848 - 1849 era entrata in vigore un'importante riforma scolastica, l\"'Entwurf der Organisation der Gymnasien und Realschulen in Oesterreich\" e questo costrinse a ripensare alle modalit\u00e0 di insegnamento, anche a Rovereto, legata alla giurisdizione austriaca. Il locale Ginnasio quindi rinnov\u00f2 i suoi piani di studio e la nascita di un museo fu in parte la risposta anche a queste direttive che venivano da Vienna. Nella realt\u00e0 la possibilit\u00e0 di usufruire delle prime raccolte del museo da parte di studenti ed insegnanti, che nelle indicazioni riformatrici austriache venivano invitati ad un \"contatto diretto con gli oggetti ed i fenomeni naturali,\" non fu realizzabile per la natura stessa delle collezioni che si andavano raccogliendo, considerate rare e di pregio, quindi poco adatte ad una manipolazione frequente.\nIl museo tuttavia svolse un'azione fondamentale, se non nei confronti di tutti gli studenti, almeno verso i pi\u00f9 portati e meritevoli, che furono seguiti e motivati offrendo loro sia esperienze \"sul campo\" che l'opportunit\u00e0 di curare e sviluppare personalmente le collezioni museali.\nRapporti del Museo col Comune di Rovereto e col Ferdinandeum Museum di Innsbruck.\nSin dalla nascita del museo venne definita in modo abbastanza preciso la relazione che si sarebbe realizzata tra la societ\u00e0 di cittadini che lo avevano fondato ed il municipio cittadino. Il Comune avrebbe tenuto sotto sua \"speciale tutela\" l'istituzione, ma questa avrebbe mantenuto la sua indipendenza, in un gioco di ruoli delicati e attenti alla situazione che viveva la citt\u00e0 a met\u00e0 Ottocento.\nMolti soci del museo furono anche amministratori pubblici, membri dell'Accademia degli Agiati o importanti esponenti del mondo economico e della borghesia locali. Una delle motivazioni che spinsero i fondatori a questa impresa, come ricordato, fu la volont\u00e0 di difendere il patrimonio cittadino da acquisizioni straniere. Era successo, infatti, che nel 1830 l'archeologo roveretano Giuseppe Bartolomeo Stoffella della Croce cedesse al Ferdinandeum Museum di Innsbruck la sua preziosa collezione, spogliando la citt\u00e0 di importanti reperti per consegnarli in \"mani straniere\".\nL'aspirazione che si stava diffondendo tra i ceti borghesi in citt\u00e0 fu quella di ricercare una maggiore autonomia del Trentino dal Tirolo, e anche se i tempi non erano favorevoli a tale istanza il museo vi trov\u00f2 una sua ragione fondante. Il Comune quindi (con l'azione di molti suoi rappresentanti), il museo e la societ\u00e0 civile iniziarono (o continuarono) in quel periodo un'azione per ottenere concessioni dal governo viennese e per mantenere alcune prerogative. L'apertura della manifattuta tabacchi fu un momento importante per l'economia della valle, e un altro momento significativo dal punto di vista culturale fu l'inaugurazione della Scuola Reale Elisabettina, nello stesso edificio del Ginnasio (Palazzo Piomarta), pi\u00f9 orientata all'approfondimento scientifico e molto caldeggiata da commercianti ed industriali. \nVari naturalisti e studiosi trentini presero parte in qualche modo al dibattito politico relativo all'appartenenza del Trentino all'Italia e non al Tirolo, e che talvolta influenz\u00f2 anche i titoli dei lavori che venivano pubblicati. Fortunato Zeni e Francesco Ambrosi intrannero un interessante rapporto epistolare a questo proposito, e Zeni fu certamente il pi\u00f9 sensibile al tema dell'italianit\u00e0. Lo studioso infatti fu molto soddisfatto quando, in un primo momento pot\u00e9 intitolare un suo lavoro \"Flora trentina\", ma la sua scelta ebbe breve durata, perch\u00e9 gli venne imposto, da Vienna, il nuovo titolo di \"Flora del Tirolo meridionale\", pi\u00f9 aderente alla volont\u00e0 imperiale e venne posto sotto sequestro quanto aveva gi\u00e0 pubblicato. In un secondo tempo venne modificata la stessa prefazione al testo, e l'insofferenza di Zeni divenne manifesta quando, da parte del Ferdinandeum gli giunse l'invito, di Stefano Bertolini, di pubblicare per la loro rivista un catalogo dei coleotteri. Con una sua risposta declin\u00f2 l'invito, spiegando indignato che \"noi trentini non abbiamo forse mezzi per farlo?\". Nel 1860, in un clima politico sempre pi\u00f9 difficile, Zeni e diversi altri vennero arrestati per ordine diretto dell'arciduca Carlo Lodovico, Luogotenente del Tirolo, e mandato al confino.\nEredit\u00e0 Zeni.\nQuando Zeni torn\u00f2 a Rovereto per due anni non ottenne un lavoro stabile e solamente nel 1868 ottenne un impiego stabile nel capoluogo grazie a Francesco Ambrosi. Con l'Ambrosi tenne un carteggio conservato oggi presso il museo. Sei anni dopo Zeni torn\u00f2 a Rovereto e fu nominato vicedirettore del museo che aveva contribuito a fondare. Prima di morire don\u00f2 il suo notevole patrimonio librario parte al museo e parte alla Biblioteca. Lasci\u00f2 l'intero capitale, accumulato in anni di lavoro, in parti uguali alle due istituzioni cittadine alle quali era pi\u00f9 legato, il museo e l'Accademia Roveretana degli Agiati. \nLa maggior parte delle sue collezioni entomologiche, filateliche, numismatiche, e le raccolte di reperti archeologici e paleontologici sono conservate nel museo.\nGiovanni de Cobelli.\nGiovanni de Cobelli fu nominato direttore nel 1877 e con lui inizi\u00f2 un nuovo corso. Fece adottare metodi rigorosi per classificare, inventariare e collocare i vari oggetti raccolti. Ad esempio specific\u00f2 che nelle raccolte di minerali questi si dovevano suddividere per provenienza, e che le raccolte palesemente incomplete andavano sistemate e si dovevano trovare nuovi campioni.\nLo scopo della rivoluzione di Cobelli era ottenere una esposizione museale didattica, e per ottenere questa, oltre ad una maggiore indipendenza, non esit\u00f2 ad innescare uno scontro con l'Accademia Roveretana degli Agiati. Le diverse posizioni di Cobelli, sostenitore di una visione laica e scientifica, e di don Paoli (presidente dell'Accademia), su posizioni pi\u00f9 antidarwiniste divennero inconciliabili.\nNel 1880 avvenne un episodio significativo al riguardo. Venne trasferito nell'atrio del Palazzo della Pubblica Istruzione il monumento di Girolamo Tartarotti che aveva sempre avuto una storia travagliata sin dalle dure polemiche che seguirono la decisione di dare sepoltura all'illustre roveretano nella Chiesa di San Marco. Nel XVII secolo Girolamo Tartarotti inizi\u00f2 una violenta polemica sulla presunta santit\u00e0 di Adalpreto con il vescovo di Trento scrivendo una \"Lettera\" in cui affermava che in base ad analisi filologiche l'epigrafe che si trova ancora oggi davanti al sagrato della Chiesa di San Rocco non poteva essere credibile e sottolineava come Adelpreto non potesse essere considerato \"santo\" poich\u00e9 aveva perso la vita in uno scontro politico-militare e non per causa di Fede. La polemica che ne segu\u00ec venne messa a tacere solo dall'intervento diretto dell'imperatrice Maria Teresa d'Austria.\nLo spostamento del monumento dal palazzo pretorio dove si trovava alla sede museale ebbe pertanto un chiaro significato di presa di distanza del museo dalle posizioni antidarwiniste. Nella stessa occasione in cima allo scalone del palazzo, accanto all'ingresso del museo, venne posta l'epigrafe del mecenate Fortunato Zeni.\nDopo la seconda guerra mondiale.\nCon la fine del conflitto il museo tent\u00f2 di riprendere l'attivit\u00e0, ma i suoi locali erano occupati da alcuni uffici pubblici, e le collezioni spostate in luoghi pi\u00f9 sicuri. Nel 1946 la biblioteca venne sistemata, ma non si riusc\u00ec ad ultimare il trasferimento delle collezioni. Sorsero problemi sia per i tempi che per gli spazi utilizzabili, ed ancora nel 1949 il museo non si pot\u00e9 considerare perfettamente funzionante, anche se aveva gi\u00e0 aperto ufficialmente da almeno due anni.\nIl museo moderno.\nDal 1983 i soci del museo civico hanno donato tutte le collezioni al Comune di Rovereto ma hanno continuato a riunirsi per contribuire con le loro conoscenze alla conservazione delle raccolte. Nel 2012 il Comune di Rovereto ha creato una Fondazione, la \"Fondazione Museo Civico di Rovereto\" ed il museo si \u00e8 trasformato nuovamente, diventando una societ\u00e0 partecipata da soci pubblici (il comune di Rovereto) e privati, ripercorrendo cos\u00ec a ritroso la propria storia.\nSedi storiche.\nIl museo ha avuto, dalla sua fondazione, quattro sedi.\nSiti museali.\nLa sede di Borgo Santa Caterina si articola in sette aree tematiche che toccano aspetti di interesse essenzialmente legati al territorio con sezioni di archeologia, scienze naturali, astronomia, arte e nuove tecnologie.\nUna sezione \u00e8 dedicata alla zoologia, con la sala di ornitologia (una tra le pi\u00f9 importanti collezioni regionali italiane) e quelle riservate ai mammiferi. Nella sezione dedicata alla botanica \u00e8 presente un erbario con campioni e una micoteca.\nAlla sezione sulla scienze della Terra appartengono le sale dedicate a rocce, minerali e paleontologia.\nLa sezione storico-artistica comprende un patrimonio artistico di varie origini, con opere e manufatti di diverse epoche provenienti in gran parte dall'area trentina. Un'altra sezione espone un ricco patrimonio numismatico.\nNel corso degli anni il museo ha proposto una strategia di \"musealizzazione diffusa\" spostando sul territorio molte attivit\u00e0. Le strutture, i siti e le sedi che fanno capo al museo comprendono:\nOsservatorio astronomico di monte Zugna.\nL'osservatorio astronomico di monte Zugna, a 1620 metri d'altitudine, \u00e8 stato fondato nel 1997 ed \u00e8 stato posizionato nelle immediate vicinanze del rifugio Malga Zugna, al quale si appoggia in alcuni casi per iniziative particolari. Vi si svolge attivit\u00e0 didattica e di ricerca.\nLa struttura principale \u00e8 costituita da una cupola del diametro di 4 metri che protegge quattro diversi strumenti, tre telescopi ed un celostato. \nPossiede inoltre un celostato (telescopio solare a specchio, apparecchiatura analoga all'eliostato) per l'osservazione particolare della fotosfera solare ed \u00e8 l'unico strumento del genere in Trentino. Il celostato \u00e8 munito di un reticolo di diffrazione.\nL'osservatorio \u00e8 utilizzato durante tutto l'anno per attivit\u00e0 divulgative organizzate dalla sezione di astronomia e collabora con la locale associazione astronomica.\nIl sito \u00e8 adatto per ricerche astronomiche che vengono effettuate da esperti del museo civico.\nAltre attivit\u00e0 nel territorio.\nGli esperti del museo, a partire dal 1987 e sino ai primi anni del 2000, hanno condotto approfondite ricerche storiche nel sito di Castel Corno e nelle sue immediate vicinanze. In quell'occasione sono stati rinvenuti importanti reperti ed \u00e8 stata ricostruita l'esatta planimetria del maniero. I suoi vari locali sono stati classificati in base alla loro funzione.\nEsposizioni.\nCon l'esposizione dal titolo \"Dal dato al pensato\", il museo present\u00f2 le sale archeologiche, dalla preistoria al medioevo, e la preziosa collezione della Magna Grecia donata nel 1935 dall'archeologo roveretano Paolo Orsi.\nMuseo in rete.\nNella pagina web Sperimentarea.tv, il canale della scienza del Museo Civico, gli utenti possono visionare documentari sulla natura, la scienza e la tecnologia e disporre di altre risorse multimediali riguardanti i temi articolati nelle sezioni del museo, rinnovati con cadenza regolare."}
{"id": "2214616", "revid": "31886", "url": "https://it.wikipedia.org/wiki?curid=2214616", "title": "Diventeremo famose", "text": " \u00e8 un anime \"sh\u014djo\", prodotto da Ashi Production e trasmesso in Giappone su TV Tokyo tra l'aprile 1990 e il febbraio 1991. In Italia \u00e8 stato trasmesso una sola volta prima su Canale 5 e poi su Italia 1 tra il dicembre 1991 e l'aprile 1992.\nIl personaggio di Alba s'ispira a Y\u014dko Tanaka, detta \"Yokkyun\", una idol realmente esistente.\nTrama.\nAlba \u00e8 una ragazza di 14 anni che vuole sfondare come idol nel mondo dello spettacolo. Durante il suo primo viaggio in treno, che la conduce verso Tokyo, incontra Futura, una ragazza di circa la sua stessa et\u00e0, scappata di casa perch\u00e9 i genitori ostacolavano il suo sogno di diventare una famosa attrice di musical e teatro.\nGiunte alla meta, iniziano a cercare casa e un agente che permetta loro di farsi pubblicit\u00e0 e di farsi conoscere: nel quartiere speciale di Shibuya, infatti, ci sono tanti manager che si offrono per far sfondare nello spettacolo volti emergenti. In questo quartiere si imbattono in Sissy, giovane cantante e idolo delle folle che ha un primo approccio con le protagoniste non proprio \"rose e fiori\". A salvare le ragazze dall'imbarazzo e dalla rissa, che si stava per generare tra Alba e Sissy, intervengono Giulio, giovane dai biondi capelli, e Tommaso, uomo molto imponente e di grande autorit\u00e0, da incutere paura a chiunque lo incontrasse. Grazie a Alberto, Alba e Futura conoscono Lando, il presidente di un'agenzia per talenti, che le aiuter\u00e0, insieme alla sua assistente nonch\u00e9 ex-fidanzata Sally e al talent scout Camillo, a farsi un po' di pubblicit\u00e0. Da qui inizia la loro scalata verso il successo.\nAnime.\nL'anime, prodotto da Ashi Production, \u00e8 composto da 43 episodi, andati in onda su TV Tokyo dal 2 aprile 1990 al 4 febbraio 1991.\nDopo il successo della serie precedente \"Ciao, Sabrina\", si scelse di utilizzare di nuovo la formula di ispirarsi ad una vera idol per la protagonista di un anime. Durante la produzione, inizialmente il titolo avrebbe dovuto essere e la protagonista si sarebbe dovuta chiamare Yuko, ma quando ai provini venne scelta l'idol Y\u014dko Tanaka come modello a cui ispirarsi si opt\u00f2 per Yoko (diventato poi Alba in italiano). Al contrario di Sabrina, doppiata da Akiko Yajima nelle parti parlate e dalla vera Eriko Tamura in quelle cantate, Alba viene doppiata sia nel parlato che nel cantato da Mika Kanai e non dalla Tanaka, che interpreta invece solamente le sigle di apertura e di chiusura della serie. Sebbene nel titolo originale e in generale si fa riferimento solo al personaggio di Alba, i compositori della serie hanno dichiarato che anche Futura \u00e8 considerata co-protagonista.Il fatto che l'immagine e la personalit\u00e0 di Alba fossero completamente diverse da quelle della reale Y\u014dko Tanaka e gli attriti tra lo sceneggiatore Shud\u014d e coloro che sponsorizzavano il prodotto, portarono la serie a concludersi prima del previsto con soli 43 episodi dei 52 previsti.\nIn Italia \u00e8 stato acquistato da Mediaset ed \u00e8 stato trasmesso su Canale 5 dal 21 dicembre 1991 all'interno del contenitore \"Bim Bum Bam\". La versione italiana presenta, oltre al cambio dei nomi dei personaggi, solamente qualche lieve censura. Le canzoni di Alba e degli altri cantanti (Sissy, Sally e Claude) all'interno degli episodi vennero cantate in italiano da Nadia Biondini, Paola Tovaglia e Vincenzo Draghi, seguendo l'arrangiamento originale e adattando solamente il testo. A causa dei bassi indici d'ascolto, dal 4 aprile 1992 la serie viene spostata al sabato e domenica mattina, su Italia 1, all'interno di \"Bim Bum Bam weekend\" dove il 18 aprile seguente si conclude, senza venire mai pi\u00f9 replicata. I primi 9 minuti dell'episodio 18 \"Viva le ragazze (2\u00aa parte)\" per errore non furono trasmessi, quindi \u00e8 rimasto inedito in forma completa; inoltre anche l'episodio 34 \"Giulietta e Romeo (1\u00aa parte)\" risulta non trasmesso per errore, quindi tuttora inedito.\nColonna sonora.\nLe sigle originali, sia iniziale che finale, sono cantate da Y\u014dko Tanaka, idol realmente esistente da cui prende il nome la protagonista. La sigla italiana, invece, scritta da Alessandra Valeri Manera con la musica di Ninni Carucci ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura. Il brano \u00e8 stato poi incluso in alcuni album della cantante, ovvero \"Fivelandia 10 \u2013 Le pi\u00f9 belle sigle originali dei tuoi amici in TV\" (1992) e \"Super Stars\" (2007).\nCD e DVD.\nTra il 1\u00ba settembre 1990 e il 21 marzo 1991 l'anime \u00e8 stato raccolto in 8 VHS dalla Sony Music Entertainment; il 25 dicembre 1993 \u00e8 uscito un LD-BOX contenente l'intera serie. Gli episodi sono stati raccolti in un DVD-BOX il 10 dicembre 1999 insieme a un drama-CD, mentre i singoli DVD sono stati pubblicati tra il 26 maggio e il 25 agosto 2000. In Italia, per conto di Bim Bum Bam Video, la serie doveva venire raccolta in 6 VHS contenenti ciascuna 3 episodi, ma vennero pubblicate solo le prime due.\nLibri.\n\u00c8 stato pubblicato da Bandai su B-CLUB Special un mook, crossover con la serie \"Idol densetsu Eriko\".\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo. In Cina \u00e8 uscito in VCD, mentre a Taiwan e Hong Kong \u00e8 stato trasmesso nel corso del 1990. In Spagna \u00e8 andato in onda su Telecinco, canale di propriet\u00e0 di Mediaset, e la sigla \u00e8 quella utilizzata in Italia per la serie \"Benvenuta Gig\u00ec\", ma con il testo tradotto e cantata da Soledad Pilar Santos."}
{"id": "2214630", "revid": "19330", "url": "https://it.wikipedia.org/wiki?curid=2214630", "title": "Battaglia di Devnja", "text": ""}
{"id": "2214638", "revid": "352857", "url": "https://it.wikipedia.org/wiki?curid=2214638", "title": "Pallino (Looney Tunes)", "text": ""}
{"id": "2214640", "revid": "281901", "url": "https://it.wikipedia.org/wiki?curid=2214640", "title": "Roccia vulcanica", "text": ""}
{"id": "2214648", "revid": "287204", "url": "https://it.wikipedia.org/wiki?curid=2214648", "title": "Paolo Migone (psicoanalista)", "text": "Vive e lavora a Parma.\nSi \u00e8 specializzato prima in Italia, e poi negli Stati Uniti, sia in psichiatria che in psicoanalisi.\nAttento studioso della teoria della tecnica psicoanalitica, ha contribuito alla diffusione in Italia del pensiero di alcuni dei pi\u00f9 importanti psicoanalisti statunitensi (David Rapaport, Morris Eagle, Robert Holt, Merton Gill, tra gli altri).\n\u00c8 autore di oltre trecento pubblicazioni scientifiche in varie lingue, tra cui circa settanta capitoli di volume (compresi significativi contributi al \"Trattato Italiano di Psichiatria\"), ed \u00e8 stato il fondatore delle sezioni italiane della Society for Psychotherapy Research (SPR) e della Society for the Exploration of Psychotherapy Integration (SEPI). \u00c8 stato nominato \"chair\" (coordinatore e responsabile del programma) del \"Rapaport-Klein Study Group\" e membro dell\"'editorial board\" della collana \"Psychological Issues\".\n\u00c8 stato docente in diverse Universit\u00e0 italiane (Parma, Bologna, Aosta, Torino, San Raffaele di Milano), \u00e8 attualmente il direttore responsabile della rivista trimestrale \"Psicoterapia e Scienze Umane\", e si occupa di varie tematiche legate alla psichiatria e alla psicologia clinica."}
{"id": "2214651", "revid": "767487", "url": "https://it.wikipedia.org/wiki?curid=2214651", "title": "Das Kapital (album)", "text": "Das Kapital \u00e8 il terzo disco della thrash/Death metal band italiana dei Node, pubblicato nel marzo 2004.\nL'album.\nIl disco, registrato nell'agosto 2003 agli Underground Studios in V\u00e5steras, Svezia, \u00e8 un concept album focalizzato su alcuni dei principali eventi della prima met\u00e0 del XX secolo, contenente un'interpretazione dell'ascesa del totalitarismo nazifascista in Europa e dello stalinismo sovietico che pu\u00f2 essere generalmente ricondotta alle tesi trotzkiste sull'argomento. Il concept si chiude inoltre con una riflessione conclusiva sugli anni a venire. Il concept \u00e8 stato curato da Daniel Botti, autore di tutti i testi dell'album\nL'album contiene 10 canzoni originali scritte dalla band, oltre ad \"Empire\", cover dei Queensr\u00ffche.\nNel 2010 Gary D'Eramo Leader della band ne acquista i diritti dopo l'abbandono degli altri membri della line-up originale e la ristampa dell'album viene affidata alla label italiana Punishment18 records che la immette sul mercato con l'aggiunta di alcune bonus tracks\nTracce.\nAll Lyrics By Daniel Botti"}
{"id": "2214654", "revid": "290948", "url": "https://it.wikipedia.org/wiki?curid=2214654", "title": "Piano T-S", "text": ""}
{"id": "2214657", "revid": "1543377", "url": "https://it.wikipedia.org/wiki?curid=2214657", "title": "Basud", "text": "Basud \u00e8 una municipalit\u00e0 di Quarta classe delle Filippine, situata nella Provincia di Camarines Norte, nella Regione del Bicol.\nBasyd \u00e8 formata da 29 baranggay:"}
{"id": "2214662", "revid": "633110", "url": "https://it.wikipedia.org/wiki?curid=2214662", "title": "Sottomarino ausiliario", "text": "Un sottomarino ausiliario \u00e8 un tipo di sottomarino progettato e costruito per svolgere compiti diversi dal combattimento. Si tratta di mezzi solitamente disarmati, che possono essere il risultato di progettazioni originali oppure di conversioni di esemplari precedentemente utilizzati per scopi militari. La grande maggioranza dei mezzi di questo tipo sono a propulsione convenzionale, anche se si trovano pure modelli nucleari.\nSottomarino convenzionale ausiliario.\nSi tratta della categoria pi\u00f9 numerosa. Mezzi di questo tipo possono essere utilizzati per i compiti pi\u00f9 vari. Possono essere sia il risultato di conversioni, sia di progettazioni originali, e non sono necessariamente disarmati. Segue una lista di classificazioni, sulla base dei vari utilizzi possibili.\nIn realt\u00e0 la classificazione pu\u00f2 racchiudere anche significati reconditi; per esempio la marina MIlitare Italiana, immediatamente dopo la sua costituzione, per aggirare le clausole del trattato di pace che le impedivano di possedere sommergibili, denomin\u00f2 le due unit\u00e0 a sua disposizione (\"Vortice\" e \"Giada\") \"pontoni veloci per la ricarica delle batterie\", designandoli \"V.1\" e \"V.2\", pur avendoli ufficialmente radiati il 1\u00ba febbraio 1948, pur continuando ad usarli per addestrare gli equipaggi per le future unit\u00e0 operative.\nSottomarino nucleare ausiliario.\nUn sottomarino nucleare ausiliario \u00e8 un sottomarino a propulsione nucleare progettato per svolgere compiti diversi dal combattimento. Si tratta di mezzi privi di armamento, utilizzati principalmente per scopi militari. Anche in questo caso, possono essere il risultato di un progetto originale oppure frutto di una conversione effettuata su un battello precedentemente costruito a scopo militare (solitamente un SSBN).\nLe classificazioni sono le seguenti.\nLa produzione di mezzi di questo tipo \u00e8 stata piuttosto limitata, ed \u00e8 avvenuta soprattutto in Unione Sovietica e Russia. Un paio di esemplari risultano anche negli Stati Uniti.\nL'Unione Sovietica costru\u00ec e mise in servizio un buon numero di sottomarini nucleari ausiliari. In particolare, ben quattro modelli sono frutto di una progettazione originale, e due costituiscono delle classi composte da pi\u00f9 di un esemplare.\nAlcuni SSBN sono stati disarmati e convertiti a vari utilizzi tra gli anni settanta ed oggi.\nL'unico altro Paese che ha avuto sottomarini da appoggio a propulsione nucleare \u00e8 stato gli Stati Uniti. Complessivamente, si tratta di due mezzi. Il primo fu l'USS \"Triton\" (SSRN-586), un sottomarino nucleare \"radar picket\" entrato in servizio nel 1959 e convertito come SSN nel 1961. Si tratt\u00f2 del pi\u00f9 costoso sottomarino mai costruito, costato ben 109.000.000 di dollari del 1959 (esclusi i costi per reattori e relativo combustibile). Il secondo \u00e8 stato l'NR-1, un battello entrato in servizio nel 1969 progettato per svolgere missioni di ricerca (oceanografica, geologica, ecc.), sorveglianza, soccorso, oltre ad operazioni di riparazione e manutenzione di installazioni subacquee. Risulta sia stato ritirato il 21 novembre 2008."}
{"id": "2214668", "revid": "122829695", "url": "https://it.wikipedia.org/wiki?curid=2214668", "title": "Margherita Sparapani Gentili Boccapadule", "text": "Biografia.\nMargherita, ultima erede degli Sparapani era nata il 29 ottobre 1735 da Antonio Maria Sparapani e Costanza Giorio o Giori. Morto il marito, Costanza si trasfer\u00ec a Roma chiamatavi da due zii, i fratelli Antonio Saverio Gentili, pi\u00f9 tardi cardinale e prefetto della Congregazione del Concilio, e Filippo Gentili, gentiluomo e comandante di un corpo di guardie pontificie. I Gentili nominarono erede dei loro beni Costanza e le due figlie di lei, Margherita e Clelia (morta giovane), con l'obbligo di assumerne il cognome. Grazie alla \"primogenitura Gentili\" della quale fu investita in tenera et\u00e0, quando ne entr\u00f2 in pieno possesso, tra i beni immobili, del cardinale Antonio Gentili e del marchese Filippo Gentili si contavano, nel 1745: il Castello d'Antuni , il Castello di Ascrea , il palazzo Gentili in Roma in via San Nicola in Arcione , una casa a Santa Maria Maggiore, una cantina a Ripa grande, il cerqueto di Gallese, una vigna a Monteverde, un \u201cpredio\u201d in Camerino, un orto a Porta San Lorenzo .\nIl matrimonio fra Margherita Sparapani Gentili e Giuseppe Boccapadule, figlio di Pietro Paolo Boccapadule e Laura Dal Pozzo, fu celebrato il 22 aprile 1754, quando la sposa era appena diciottenne; ma la convivenza si rivel\u00f2 praticamente impossibile; nel 1760 Giuseppe Boccapadule fu dichiarato inabile e il suo patrimonio posto sotto tutela con un decreto pontificio. Dal 1767 fu legata da eterna amicizia al conte Alessandro Verri che dopo aver soggiornato in Francia e Gran Bretagna visse stabilmente a Roma.\nUna figura singolare di donna, che tra la met\u00e0 del \u2018700 e gli inizi dell'800 anim\u00f2 con la sua vivacit\u00e0 e curiosit\u00e0 intellettuale i salotti dell'epoca. La fama di donna colta, le sue relazioni intellettuali, le sue discussioni con dotti e studiosi, le sue collezioni artistiche e naturalistiche erano gi\u00e0 note ai suoi contemporanei, e gi\u00e0 nel 1794 una contessa romana, Rosa Califronia scrisse di lei:\nIl 5 settembre 1767, il conte Alessandro Verri per descriverla al fratello Pietro scrisse di lei: \"riceve gli amici e forestieri, che la frequentano come la sola europeana di Roma\".\nNell'ottobre 1794, a quasi 59 anni, la marchesa decise d'intraprendere un viaggio attraverso l'Italia, durante il quale \"alla vita di societ\u00e0 ed ai fasti delle corti prefer\u00ec i monumenti storici e le opere di artisti e scienziati\" e si dedic\u00f2 \"a studiare l'indole dei popoli e i diversi metodi di governi\" (cos\u00ec commenta il suo segretario Domenico Genovesi all'inizio della copia della seconda parte del diario dedicata al viaggio nel Sud). Partita da Pievefavera in provincia di Macerata, dove aveva una residenza, scopr\u00ec durante la prima parte del suo viaggio l'Italia del Nord (autunno 1794-primavera 1795). Cominci\u00f2 con la visita di Venezia, dalla quale rimase particolarmente affascinata e dove era giunta attraverso Ancona, Pesaro e Ferrara; poi si rec\u00f2 a Padova, Verona e Mantova. Giunse a Milano dove pass\u00f2 l'inverno e incontr\u00f2 Pietro Verri; da l\u00ec prosegu\u00ec per Torino prima di tornare a Milano. Visit\u00f2 anche i laghi lombardi, Genova e \u2013 sulla strada del ritorno \u2013 Parma, Pisa, Livorno, Firenze, che infine lasci\u00f2 per recarsi a Pievefavera attraversando Bologna e nuovamente Ancona. Gli avvenimenti, gli incontri e le magnificenze viste, le raccont\u00f2 in un Diario intitolato \u201cIndice delle cose principali registrate nel viaggio d'Italia fatto dall'Ecc.ma Sig.ra Marchesa Sparapani Gentili Boccapadule\u201d pubblicato solo parzialmente, nel 1917, da A. Giulini, con pagine su Milano e i Laghi.\nTra il 1794 e il 1795, insieme con il conte Verri, la Marchesa e la sua numerosa servit\u00f9 trascorsero quindi nel suo Palazzo di Pievefavera due periodi di soggiorno: il primo, dal 22 maggio al 19 settembre 1794, appendice del soggiorno di un anno trascorso fra Camerino e Civitanova, e il secondo nell'estate del 1795. Qui la marchesa con l'aiuto del Verri, allest\u00ec commedie e organizz\u00f2 feste e balli, interessandosi anche ai terreni delle sue campagne e ai sistemi di coltivazione.\nNell'ottobre del 1795, a 60 anni, decise di riprendere il suo viaggio per l'Italia, muovendo da Pievefavera e dirigendosi attraversando l'Abruzzo verso Napoli prima di tornare poi a Roma. Era attirata dalle opere d'arte e dalle bellezze naturali dei luoghi, e poco le importava di affrontare strade difficilmente praticabili e piene di assassini. Il diario che la marchesa scrisse di questa seconda parte del Viaggio aveva per titolo: Viaggio d'Italia della marchesa Sparapani Gentili Boccapadule \u2013 parte seconda.\nQuale appassionata di scienze naturali e di letteratura fece parte dell'Accademia dell'Arcadia col nome arcadico di \"Semira Epirense\"."}
{"id": "2214671", "revid": "1543377", "url": "https://it.wikipedia.org/wiki?curid=2214671", "title": "Capalonga", "text": "Capalonga \u00e8 una municipalit\u00e0 di Quarta classe delle Filippine, situata nella Provincia di Camarines Norte, nella Regione del Bicol.\nCapalonga \u00e8 formata da 22 baranggay:"}
{"id": "2214681", "revid": "22475", "url": "https://it.wikipedia.org/wiki?curid=2214681", "title": "Cesare Laurenti (pittore)", "text": "Biografia.\nFormatosi a Ferrara e a Padova, frequent\u00f2 l'Accademia di Belle Arti a Firenze e nel 1878 si trasfer\u00ec a Napoli dove fu allievo di Domenico Morelli. Torn\u00f2 poi a Padova e poco dopo si stabil\u00ec a Venezia, dove oper\u00f2 seguendo la moda dell'epoca, influenzata da Giacomo Favretto. Pass\u00f2 poi ai soggetti mitologici e letterari.\nDopo essersi aggiudicato il prestigioso premio \"Principe Umberto\" alla Prima Esposizione Triennale del 1891 della Regia Accademia di Belle Arti di Brera con la tela \"Le Parche\", il suo stile si fece pi\u00f9 metaforico, fino a divenire decisamente simbolista. Fu questo il periodo di alcune delle opere pi\u00f9 rappresentative, come \"Fioritura Nova\" (conservata a Ca' Pesaro). In quel periodo inizi\u00f2 a seguire il gusto liberty, come dimostra il grande fregio ceramico \"Le statue d'oro\" (1.20 x 50 metri di lunghezza), presentato alla Biennale di Venezia del 1903 e ora collocato presso il Castello Estense di Mesola e soprattutto la decorazione del ristorante \"Storione\" di Padova, oggi demolito. Ancora alla Biennale di Venezia, nel 1907 gli venne allestita una sala personale.\nA questo punto Laurenti cominci\u00f2 a recuperare la tradizione classica veneziana, culminando con la \"Pescheria di Rialto\", in collaborazione con l'architetto Domenico Rupolo. Non fu invece realizzato un \"Monumento a Dante Alighieri\", che doveva essere innalzato sul Monte Mario, a Roma: il progetto, presentato gi\u00e0 nel 1911, lo occup\u00f2 sino alla morte. Alcuni disegni relativi a questo progetto sono custoditi a Ferrara presso il Museo d'arte moderna e contemporanea Filippo de Pisis, assieme al dipinto \"Eterno enigma\", esposto alla Biennale di Venezia del 1932."}
{"id": "2214686", "revid": "19580", "url": "https://it.wikipedia.org/wiki?curid=2214686", "title": "Radio Liberty", "text": ""}
{"id": "2214687", "revid": "838137", "url": "https://it.wikipedia.org/wiki?curid=2214687", "title": "Risultati elettorali del Partito Democratico per regione italiana", "text": "Le presenti tabelle riassumono i risultati elettorali del Partito Democratico nelle regioni italiane.\nAndamento storico dei risultati.\nI valori espressi si riferiscono alla percentuale sui voti validi. Per le elezioni politiche, il dato si riferisce all'elezione della Camera dei deputati, prendendo in considerazione la parte proporzionale durante il periodo in cui \u00e8 in vigore la legge elettorale italiana del 2017, ad eccezione del dato della Valle d'Aosta, che ha sempre votato con il sistema maggioritario."}
{"id": "2214688", "revid": "19580", "url": "https://it.wikipedia.org/wiki?curid=2214688", "title": "Radio Free Europe/Radio Liberty", "text": ""}
{"id": "2214689", "revid": "118653809", "url": "https://it.wikipedia.org/wiki?curid=2214689", "title": "Le fiabe son fantasia", "text": " \u00e8 una serie d'animazione prodotta tra il 1987 e il 1988 dalla Nippon Animation, tratta da \"Le fiabe del focolare\" (\"Kinder und hausmarchen\") dei fratelli Jacob e Wilhelm Grimm.\nLa serie \u00e8 stata prodotta in due stagioni. \u00e8 stata trasmessa in Giappone dal network TV Asahi dal 21 ottobre 1987 al 30 marzo 1988, per un totale di 24 episodi. \u00e8 stata trasmessa sempre da TV Asahi dal 2 ottobre 1988 al 26 marzo 1989. In Italia, i 47 episodi complessivi sono stati trasmessi da Italia 1 nel 1989.\nAlcuni degli episodi della serie sono stati editati dalla De Agostini in edicola sotto il titolo di \"Le mille e una fiaba\", con introduzione agli episodi di Cristina D'Avena.\nTrama.\nLa serie \u00e8 la trasposizione delle pi\u00f9 celebri fiabe dei fratelli Grimm, quali \"Biancaneve\", \"Cenerentola\", \"La bella addormentata\", \"Raperonzolo\", \"H\u00e4nsel e Gretel\", ecc., alcune delle quali si estendono in pi\u00f9 episodi.\nCensure e tagli.\nLa serie \u00e8 adatta a un pubblico adulto, poich\u00e9 non risparmia scene di violenza, atteggiamenti ambigui, scene di nudo: tutti elementi che, in patria, hanno creato non pochi problemi alla serie, che venne chiusa prematuramente. Infatti, \u00e8 stata intenzione specifica degli autori seguire scrupolosamente il dettato dei fratelli Grimm e accentuandone, talvolta in maniera radicale, i toni macabri e gli aspetti oscuri.\nIn Italia, fatta eccezione per una piccola censura dell'episodio 6, sono state risparmiate moltissime altre scene decisamente forti per un pubblico infantile. Per esempio nell'episodio 22 della prima stagione (\"La principessa dalle scarpette rosse\"), si vede la principessa Genevi\u00e8ve danzare con un orrido demone, il quale ad un certo punto le lecca bramosamente il collo. Oppure nell'episodio 10 della seconda stagione (\"I sei cigni\"), si pu\u00f2 assistere al rogo della strega, antagonista della fiaba, completamente nuda. Un altro caso si ha nell'episodio 11 della seconda stagione (\"Millepelli\"), dove si vede la protagonista costretta a fuggire dal castello del re, suo padre, che ha in animo di sposarla. Perfino nella puntata di \"Hansel e Gretel\", si vede la strega cattiva sfogliare un libro dove si riconosce chiaramente la raffigurazione del Diavolo come il Grande Becco ed esempi del genere si trovano per tutta la serie.\nDoppiaggio.\nIl doppiaggio italiano \u00e8 stato eseguito presso lo studio Deneb Film di Milano sotto la direzione di Paolo Torrisi che ha curato anche i dialoghi italiani. La traduzione dei testi dal giapponese \u00e8 di Marina Mocetti Spagnuolo.\nNell'edizione italiana ogni fiaba \u00e8 stata doppiata da un gruppo diverso di doppiatori. Di seguito sono elencati i doppiatori di alcuni episodi.\nEpisodi.\nLa serie \u00e8 formata da due stagioni, una da 24 episodi e l'altra da 23. Entrambe le stagioni sono state trasmesse in Italia per la prima volta su Canale 5 nel 1989."}
{"id": "2214690", "revid": "112294207", "url": "https://it.wikipedia.org/wiki?curid=2214690", "title": "Digital Video HT", "text": "Digital Video HT (Digital Video Home Theater) \u00e8 una rivista periodica italiana con cadenza mensile di audio e video digitale, home theater.\nFondata nel 1999 da Paolo Nuti, inizialmente edita dalla Technipress, dal luglio 2009 \u00e8 stata acquisita dalla casa editrice NewMediaPro. Digital Video HT \u00e8 il membro italiano del Panel Video dell'EISA (European Imaging and Sound Association), composto da 13 riviste specializzate di Danimarca, Italia, Grecia, Germania, Francia, Finlandia, Svezia, Paesi Bassi, Repubblica Ceca, Russia, Ungheria, Spagna, Polonia."}
{"id": "2214703", "revid": "88740", "url": "https://it.wikipedia.org/wiki?curid=2214703", "title": "Sotto il vulcano", "text": ""}
{"id": "2214707", "revid": "767487", "url": "https://it.wikipedia.org/wiki?curid=2214707", "title": "Maurizio Simonato", "text": "Caratteristiche tecniche.\nGiocatore.\n\u00c8 stato un centrocampista e attaccante dalle spiccate doti offensive: aveva piedi vellutati, tiro potente e buon colpo di testa.\nCarriera.\nGiocatore.\nHa iniziato la sua carriera con il (120 presenze in Serie C) per poi passare alla dove realizz\u00f2 12 reti nel campionato di Serie C del 1971-72. Nell'estate seguente fu ingaggiato dalla dove trascorse i migliori anni della sua carriera mettendosi in evidenza gi\u00e0 dal primo campionato, con 12 reti realizzate.\nQuelli con Marino Bergamasco in panchina sono stati gli anni pi\u00f9 belli dei marchigiani, un quinquennio culminato con la promozione in Serie B, e Simonato era l'anima della squadra: i giocatori pi\u00f9 importanti sono stati l'intero reparto offensivo con il tridente formato dal \"bomber\" pugliese Chimenti, Simonato e Basilico, e il centrocampo in stile dell'epoca composto da Ripa, Castronaro e Val\u00e0.\nSimonato, in cinque stagioni a San Benedetto del Tronto e 165 presenze, di cui 10 in Coppa Italia, condite da 42 reti, di cui 3 in Coppa, contribu\u00ec da protagonista alla vittoria del campionato di Serie C nel 1973-74 con 10 gol realizzati. Segn\u00f2 una rete anche contro la in Coppa Italia, il 21 settembre 1975, che valse il 2-2 finale.\nTerminata l'esperienza in rossobl\u00f9, nel 1977 pass\u00f2 all' senza mai scendere in campo, trasferendosi dopo pochi mesi al dove chiuse la carriera nel 1980."}
{"id": "2214708", "revid": "599013", "url": "https://it.wikipedia.org/wiki?curid=2214708", "title": "Chiesa di San Vincenzo (Ameglia)", "text": "La chiesa di San Vincenzo \u00e8 un luogo di culto cattolico situato nel comune di Ameglia in provincia della Spezia. La chiesa \u00e8 sede della parrocchia omonima del vicariato della Media Val di Magra della diocesi della Spezia-Sarzana-Brugnato.\nStoria e descrizione.\nLa pieve di San Vincenzo di Ameglia era una delle pi\u00f9 importanti dell'antica diocesi di Luni. Di origine alto medievale l'edificio venne totalmente riedificato nel XV secolo e ancora riedificato nel 1932.\nSulla facciata, a salienti, un rosone e, sopra il portale, un bassorilievo marmoreo con la Vergine con il Bambino benedicente, tra due santi. L'interno, diviso in tre navate e con un vasto presbiterio, conserva varie opere d'arte.\nDi particolare pregio artistico \u00e8 un trittico in marmo del 1527 di Domenico Gar raffigurante, nella nicchia centrale, i santi Vincenzo, Rocco e Sebastiano e, nella lunetta, l\"'Annunciazione\".\nVi \u00e8 custodito anche un dipinto della pittrice Francesca Martelli Prandini, del 1677, ritraente la \"Madonna col Bambino e i santi Lorenzo, Giovannino e Apollonia\"."}
{"id": "2214710", "revid": "1543377", "url": "https://it.wikipedia.org/wiki?curid=2214710", "title": "Daet", "text": "Daet \u00e8 una municipalit\u00e0 di Prima classe delle Filippine, capoluogo della Provincia di Camarines Norte, nella Regione del Bicol.\nDaet \u00e8 formata da 25 baranggay:"}
{"id": "2214712", "revid": "1652635", "url": "https://it.wikipedia.org/wiki?curid=2214712", "title": "Zia Lisa", "text": "Zia Lisa (\"Zza Lisa\" in dialetto catanese) \u00e8 un quartiere della citt\u00e0 di Catania, sito a sud-ovest della citt\u00e0, e che si sviluppa lungo l'omonima arteria, che \u00e8 la diretta continuazione di via Acquicella, a nord, e che continua nello stradale Gelso Bianco, verso sud-ovest. Fa parte dal 2013 della VI Circoscrizione, risultata dall'accorpamento delle ex IX e X Municipalit\u00e0 di Catania, comprendente tutti gli agglomerati urbani a sud del centro abitato, e quindi San Giorgio, Librino, Villaggio Sant'Agata, Pigno, Fontanarossa (dove c'\u00e8 l'aeroporto omonimo), Villaggio Santa Maria Goretti, Plaia, Primosole (dove sfocia il fiume Simeto), fino alla Zona industriale di Pantano d'Arci e Passo Martino.\nOrigini del nome.\nSecondo la tradizione popolare, il nome di Zia Lisa deriverebbe da una leggendaria donna di non comune bellezza, moglie del gestore di un fondaco (locanda di infima estrazione sociale) di cui una volta era ricco il quartiere proprio per la posizione al limite della citt\u00e0 per accogliere i carrettieri che venivano dalle campagne.\n\"Zia\" (\"Zza\" in siciliano) era il titolo dato al nome di una donna di condizione sociale non elevata; un mezzo busto in marmo, oggi scomparso, di ignoto autore risalente al Settecento, avrebbe ritratto la bella fondacara ed era posto nel quartiere.\nAltre ipotesi sull'origine del toponimo Zia Lisa contemplano l'origine greca \"Theia Elysia\", cio\u00e8 \"Divini Elisi\", per definire la bellezza della zona, porta di bellissime campagne, oppure l'origine araba Zisa, cio\u00e8 palazzo maestoso, di cui Zia Lisa sarebbe una storpiatura verbale e popolare, per sottolineare la fine delle campagne e l'inizio della citt\u00e0.\nGeografia.\nIl quartiere confina a nord-ovest con la contrada Fossa della Creta, a nord e a nord-est con il quartiere Acquicella (dove \u00e8 sito il Cimitero comunale), a est, a sud-est e a sud con la contrada Forcile, a sud-ovest con la contrada Gelso Bianco e ad ovest col quartiere Villaggio Sant'Agata."}
{"id": "2214716", "revid": "363629", "url": "https://it.wikipedia.org/wiki?curid=2214716", "title": "Mois de la Photo", "text": "Il Mois de la Photo \u00e8 un'importante manifestazione artistica consacrata alla fotografia nata nel 1980 a Parigi che si svolge ogni due anni nel mese di novembre e che ha avuto come fondatore Jean Luc Monterosso.\nLa manifestazione coinvolge diverse istituzioni culturali (Maison Europ\u00e9enne de la Photographie, Jeu de Paume, BNF, Fondation Cartier...) oltre a numerose gallerie parigine.\nNel 2004 dalla manifestazione \u00e8 sorto il \"Mois Europ\u00e9en de la Photographie\", che ha visto coinvolte nella prima edizione le citt\u00e0 di Parigi, Berlino e Vienna e in seguito Roma, Mosca e Bratislava."}
{"id": "2214718", "revid": "125391022", "url": "https://it.wikipedia.org/wiki?curid=2214718", "title": "Stefano Colagrande", "text": "Il suo ruolo fu quello di Andrea, figlio maggiore di John E. Duncombe, console inglese a Firenze. \nDopo questo suo unico impegno cinematografico ha continuato gli studi laureandosi in Medicina e Chirurgia. Nel 1985 si \u00e8 specializzato in Radiologia presso l'universit\u00e0 degli Studi di Firenze, dove tuttora lavora come docente. \nLa carriera da attore.\nQuando il regista Comencini fece il giro delle scuole di Firenze, in particolare delle quinte classi elementari, per trovare attori non professionisti adatti al ruolo, Colagrande era assente; l'incontro avvenne poi nella sua abitazione di Firenze, dove Comencini and\u00f2 a trovarlo. \nDapprima ci furono resistenze, in quanto Stefano temeva che l'impegno per il film potesse ostacolare il suo anno di studio e l'esame di passaggio alle medie. Si trov\u00f2 poi un accordo per fare il film senza perdere la scuola, con l'aiuto del suo maestro Sergio Corsi.\nNel film, tratto dal romanzo di Florence Montgomery, il suo personaggio aveva una fine tragica, caduto da un albero si procurava una lesione alla colonna vertebrale senza che i maggiori specialisti sulla piazza, chiamati dal padre divorato dal rimorso, potessero porvi rimedio."}
{"id": "2214722", "revid": "1543377", "url": "https://it.wikipedia.org/wiki?curid=2214722", "title": "Skyhigh", "text": " \u00e8 un manga di due volumi di Tsutomu Takahashi. \u00c8 stato distribuito in Giappone dalla Sh\u016beisha sulla rivista \"Weekly Young Jump\", mentre in Italia \u00e8 stato pubblicato dalla Star Comics sui numeri 46 e 47 di \"Point Break\". \nIn seguito Tsutomu Takahashi ne ha realizzato due sequel: e . Dal manga sono stati inoltre tratti un film e una serie televisiva, con Yumiko Shaku nel ruolo di Izuki.\nTrama.\nIzuki \u00e8 la custode della porta del rancore, dove giungono le anime delle persone che hanno subito una morte violenta. Ad esse vengono offerte tre possibilit\u00e0: accettare la morte e andare in paradiso, rifiutare la morte e vagare nel mondo come fantasmi oppure uccidere qualcuno con una maledizione. L'ultima possibilit\u00e0 per\u00f2 comporta la condanna all'inferno, senza possibilit\u00e0 di rinascere."}
{"id": "2214723", "revid": "71155", "url": "https://it.wikipedia.org/wiki?curid=2214723", "title": "Skyhigh (manga)", "text": ""}
{"id": "2214724", "revid": "71155", "url": "https://it.wikipedia.org/wiki?curid=2214724", "title": "Sky high (manga)", "text": ""}
{"id": "2214726", "revid": "71155", "url": "https://it.wikipedia.org/wiki?curid=2214726", "title": "Sky High (manga)", "text": ""}
{"id": "2214731", "revid": "125019", "url": "https://it.wikipedia.org/wiki?curid=2214731", "title": "Isaak Jefremovy\u010d Boleslavs'kyj", "text": "I primi anni e il titolo di grande maestro.\nNel 1933 Boleslavs'kyj divenne campione scolastico della citt\u00e0 di Dnipropetrovs'k. Tre anni dopo arriv\u00f2 3\u00ba nel campionato URSS juniores di Leningrado.\nNel 1938, appena diciannovenne, vinse il campionato ucraino; biss\u00f2 la vittoria l'anno successivo e si qualific\u00f2 per il campionato dell'URSS all'et\u00e0 di vent'anni, ottenendo cos\u00ec il titolo di maestro.\nSi laure\u00f2 in filologia all'Universit\u00e0 di Sverdlovsk. Nel 1940 partecip\u00f2 al 12\u00ba campionato sovietico di Mosca, riuscendo a vincere otto delle ultime dieci partite e finendo 5\u00ba-6\u00ba a pari merito. Alla fine dell'anno vinse il campionato ucraino per la terza volta consecutiva. Il 1941 lo vide prendere parte al torneo per il titolo di campione URSS assoluto, dove si piazz\u00f2 quarto.\nNel 1945 arriv\u00f2 2\u00ba nel campionato URSS, alle spalle di Michail Botvinnik, vincendo 9 partite, pareggiandone 6 e perdendone 2.\nQuesta prestazione gli fece ottenere il titolo di grande maestro dell'Unione Sovietica. Gioc\u00f2 in terza scacchiera nel match via radio USA-URSS, pareggiando la sua prima partita contro Reuben Fine e battendolo nella seconda, ottenendo con questa vittoria il premio per la migliore partita del match.\nIl 1946 gli diede una figlia, Tat'jana, che finir\u00e0 con lo sposare David Bron\u0161tejn (di 22 anni pi\u00f9 vecchio), amico intimo di Boleslavs'kyj sin dalla fine degli anni '30. Nel 1946, inoltre, Boleslavs'kyj fece il suo debutto internazionale a Groninga, dove giunse 6\u00ba-7\u00ba.\nFu nominato dalla FIDE grande maestro internazionale nel 1950, anno di istituzione del titolo.\nPretendente al titolo mondiale.\nDurante il ciclo di qualificazioni del campionato del mondo di scacchi 1951, Boleslavs'kyj, attraverso il primo torneo interzonale mai tenutosi (Saltsj\u00f6baden 1948), ottenne l'accesso al torneo dei candidati di due anni dopo a Budapest. In questo torneo, che avrebbe determinato lo sfidante del campione Michail Botvinnik, fu il solo giocatore imbattuto e fu in testa alla classifica per gran parte dell'evento; fu per\u00f2 raggiunto all'ultimo turno da Bron\u0161tejn, facendo quindi in modo che si rendesse necessario uno spareggio, che Boleslavs'kyj perse successivamente (+2 =9 -3) a Mosca.\nQuesta si rivel\u00f2 essere l'unica possibilit\u00e0 per lui di mostrarsi un serio pretendente al titolo di campione del mondo. Nel 1953 partecip\u00f2 al torneo dei candidati di Zurigo, finendo per\u00f2 unicamente 10\u00ba-11\u00ba. Non si qualific\u00f2 pi\u00f9 per successivi tornei dei candidati.\nCarriera successiva.\nNel 1951 serv\u00ec Bron\u0161tejn come secondo durante il suo match mondiale contro Botvinnik, match che fin\u00ec poi in parit\u00e0 dopo ventiquattro partite.\nNelle Olimpiadi degli scacchi del 1952, giocate a Helsinki, ottenne 7 punti sugli 8 possibili, contribuendo alla vittoria della medaglia d'oro di squadra. Questa fu l'unica olimpiade a cui prese parte come giocatore, bench\u00e9 fosse presente in diverse altre per dare supporto alla squadra sovietica.\nVinse due volte il campionato bielorusso, nel 1952 (a pari merito) e nel 1964. Nel 1961 partecip\u00f2 al suo ultimo campionato URSS e ottenne la vittoria nel torneo internazionale di Debrecen; durante il periodo da campione del mondo di Tigran Petrosjan, fu il suo secondo.\nCapitan\u00f2 la squadra sovietica che vinse il campionato del mondo studentesco a Ybbs an der Donau nel 1968. Fece la sua ultima apparizione nel circuito dei tornei a Minsk nel 1971, all'et\u00e0 di 52 anni.\nNegli anni '60 Boleslavs'kyj fu allenatore capo della federazione sovietica di scacchi, e fino alla morte fu considerato con grande rispetto come analista e scrittore di scacchi.\nMor\u00ec a Minsk il 15 febbraio del 1977, all'et\u00e0 di 57 anni. Si ruppe il bacino a causa di una caduta su un marciapiede ghiacciato, si infett\u00f2 in ospedale e non riusc\u00ec a riprendersi.\nEredit\u00e0 scacchistica.\nUno dei contributi principali di Boleslavs'kyj alla teoria delle aperture \u00e8 la variante Boleslavskij della difesa siciliana (codice_1). Questa linea pu\u00f2 anche essere giocata nella variante Najdorf, giocando codice_2 al posto di codice_3.\nBoleslavs'kyj, assieme ai colleghi ucraini Bron\u0161tejn, Juchym Heller e Oleksandr Konstantynopol's'kyj, a partire dai tardi anni '30 trasform\u00f2 la difesa est-indiana da variante considerata con sospetto ad una delle pi\u00f9 popolari difese d'oggigiorno. Hans Kmoch nel suo libro \"Pawn Power in Chess\" definisce la configurazione della difesa est-indiana con i pedoni neri in c6 e d6 (specialmente se il pedone d \u00e8 in una colonna semi-aperta) come \"muro di Boleslavs'kyj\".\nLe\u016d Paluhae\u016dski ha detto di lui:\nUn libro delle sue migliori partite, pubblicato nel 1990, vinse il premio come miglior libro di scacchi dell'anno pubblicato in Gran Bretagna.\nPartite notevoli.\nRiga 1958. Difesa est-indiana: Saemisch. Variante chiusa (E87) 0-1 Boleslavskij aveva uno \"score\" positivo contro Michail Tal' (+2 =3 -0), il quale non riusc\u00ec mai a sconfiggerlo. Qui si toglie la soddisfazione di battere con il nero il giovane lettone, che diventer\u00e0 campione del mondo due anni dopo."}
{"id": "2214733", "revid": "729019", "url": "https://it.wikipedia.org/wiki?curid=2214733", "title": "Festa teatrale", "text": "Con il termine festa teatrale si designa un'opera lirica, solitamente di argomento mitologico o allegorico, scritta per celebrare un particolare avvenimento, quali una nascita in una famiglia reale o una vittoria militare\nSpesso tuttavia questo genere per\u00f2 non pu\u00f2 essere rigidamente definito in quanto in vari casi le \"feste teatrali\" possono essere suddivise in due diverse impostazioni: le \"feste teatrali\" ripartite in atti sono a tutti gli effetti opere (ne sono esempi \"Gli amori di Giasone d'Isifile\" di Marco Marazzoli e \"Il pomo d'oro\" di Antonio Cesti), mentre quelle che vengono rappresentate senza divisioni o semplicemente spezzate in due parti sono serenate. Una \"festa teatrale\" \u00e8 una composizione drammatica, rappresentata sul palcoscenico (diversamente da molte serenate, le quali, nonostante vengono classificate come lavori drammatici, non vengono rappresentate in un contesto spettacolare).\nLa \"festa teatrale\" aveva dimensioni inferiori rispetto a un dramma per musica; nacque per gli intrattenimenti di corte e per la celebrazione dei membri delle famiglie reali. Il poeta e librettista Pietro Metastasio impieg\u00f2 il termine per nove dei suoi libretti, tutti i quali vennero rappresentati per la prima volta alla corte di Vienna (dove Metastasio era poeta cesareo). L'ultima di queste, \"Partenope\", fu musicata da Johann Adolf Hasse e rappresentata nel 1767. L'\"Orfeo ed Euridice\" di Christoph Willibald Gluck, la prima delle sue \"opere riformate\" (rappresentata per la prima volta a Vienna), \u00e8 spesso considerata parte del genera della \"festa teatrale\". Il genere non sembra sia sopravvissuto dopo l'epoca di Metastasio, sebbene sia rimasto in auge per oltre un secolo: Francesco Cavalli fu uno dei primi compositori a scrivere \"feste teatrali\"."}
{"id": "2214735", "revid": "1305772", "url": "https://it.wikipedia.org/wiki?curid=2214735", "title": "Under the Volcano", "text": "Under the Volcano (\"sotto il vulcano\" in lingua inglese) pu\u00f2 riferirsi a:"}
{"id": "2214748", "revid": "729019", "url": "https://it.wikipedia.org/wiki?curid=2214748", "title": "Marc Li\u00e8vremont", "text": "Biografia.\nGiocatore.\nPrimo di sette fratelli e una sorella, tutti rugbisti (tra i quali due, Thomas e Matthieu, anch'essi internazionali per la ; quanto a sua sorella Claire, fu campionessa nazionale nel 2005 a Toulouges), Li\u00e8vremont si form\u00f2 ad Argel\u00e8s-sur-Mer e nel 1988 fu ingaggiato dal Perpignano, con il quale nel 1994 vinse la Coppa di Francia.\nGi\u00e0 impegnato a livello internazionale dal 1993, quando fece parte della rappresentativa del Linguadoca-Rossiglione, nel 1995 esord\u00ec in Nazionale maggiore in un \"test match\" contro l' in Coppa Latina; prese parte al Cinque Nazioni 1998, vinto con il Grande Slam e, un anno pi\u00f9 tardi, alla in Galles, in cui disput\u00f2 da titolare tutti gli incontri; la finale, persa, contro l', fu l'ultima apparizione in Nazionale di Li\u00e8vremont.\nNel frattempo trasferitosi allo Stade fran\u00e7ais, si laure\u00f2 due volte campione nazionale, prima di passare nel 2000 al Biarriz.\nConcluse la carriera da giocatore nel 2002 a causa di un problema al ginocchio (mai risolto nonostante varie operazioni), dopo la conquista del suo terzo titolo di campione di Francia.\nAllenatore.\nRimasto al Biarritz dopo il fine carriera forzato, prese in carico la gestione tecnica della squadra Espoirs in parallelo alla conduzione dell'Under-21 francese e, in seguito, anche della Nazionale A.\nPassato nel 2005 al Dax in Pro D2, subito alla prima stagione port\u00f2 la squadra alle soglie della promozione nel Top 14, ma il traguardo gli sfugg\u00ec proprio nella finale; l'anno successivo riusc\u00ec a riportare la squadra in massima divisione e a portare a Dax i suoi due fratelli, Thomas e Matthieu, senza per\u00f2 avere l'opportunit\u00e0 di allenarli: dopo la e le dimissioni del C.T. Bernard Laporte, passato alla carriera politica, l'allora presidente federale Lapasset scelse Marc Li\u00e8vremont per prenderne il posto\n, insieme a \u00c9mile N'Tamack e Didier Reti\u00e8re, rispettivamente allenatori dei tre quarti e degli avanti.\nAlla guida della Nazionale francese Li\u00e8vremont si aggiudic\u00f2 il Sei Nazioni 2010 con il Grande Slam, anche se non manc\u00f2 di attirarsi critiche sia per il cattivo andamento dei \"test match\" autunnali di quell'anno, il cui culmine fu una sconfitta per 16-59 allo Stade de France contro l', maturata al termine di un incontro che ancora al 50' vedeva la condurre 16-13 per poi subire un rovescio di 46 punti nell'ultima mezz'ora, che per il deludente Sei Nazioni 2011 che, pur chiuso al secondo posto, vide la battuta, tra le altre, dall' per 21-22 allo Stadio Flaminio (a 14 anni di distanza dalla prima e, fino ad allora, unica vittoria azzurra sui transalpini) al termine di una rimonta che vedeva la Francia condurre 18-6 a venticinque minuti dalla fine, e a causa della quale l'intero staff tecnico francese fu messo sotto accusa.\nLievr\u00e8mont si present\u00f2 alla in Nuova Zelanda da dimissionario, e riusc\u00ec a condurre la Francia al passaggio del turno pur perdendo due incontri nel girone di qualificazione (contro i padroni di casa e ), ma nei quarti di finale riusc\u00ec a eliminare l' 19-12 e, nella successiva partita di semifinale, anche il per 9-8.\nIn finale la si arrese alla per 7-8 al termine di una partita molto chiusa e nervosa.\nDopo il torneo Li\u00e8vremont ufficializz\u00f2 le sue dimissioni dall'incarico."}
{"id": "2214753", "revid": "1347902", "url": "https://it.wikipedia.org/wiki?curid=2214753", "title": "Ordine della Gloria", "text": "L'Ordine della Gloria () venne creato l'8 novembre 1943 ed \u00e8 stato una decorazione dell'Unione Sovietica. Fu concesso a sottufficiali e soldati delle Forze Armate e ai sottotenenti dell'Aeronautica per il valore dimostrato di fronte al nemico.\nStoria.\nL'Ordine della Gloria, che venne creato ricalcando la decorazione zarista dell'Ordine Imperiale di San Giorgio, era articolato in tre gradi. Un decorato inizialmente riceveva il terzo grado e poteva essere promosso successivamente ai gradi superiori avendo compiuto altri atti di valore. Chi giungeva a ricevere i tre gradi dell'Ordine era detto \"polniy kavaler ordenov slavy\" (Cavaliere dell'Ordine della Gloria). Coloro che raggiunsero il grado di Cavaliere furono circa 2500, tra cui quattro donne.\nL'Ordine della Gloria cess\u00f2 di esistere con lo scioglimento dell'Unione Sovietica. Nel 2000 venne invece ricostituito l'Ordine di San Giorgio.\nInsegne.\nNel disco centrale era rappresentata la Torre Spasskaya del Palazzo del Cremlino sovrastata da una stella rossa a cinque punte. In basso in campo rosso la scritta \"Slava\" (Gloria). Sul retro la scritta in alfabeto cirillico CCCP (URSS) posta all'interno di un anello."}
{"id": "2214767", "revid": "287204", "url": "https://it.wikipedia.org/wiki?curid=2214767", "title": "Marko Stankovic", "text": ""}
{"id": "2214772", "revid": "716642", "url": "https://it.wikipedia.org/wiki?curid=2214772", "title": "Persepolis Football Club", "text": "Il Persepolis Football Club (), meglio noto come Persepolis, \u00e8 una societ\u00e0 calcistica iraniana di Teheran, sezione calcistica della polisportiva Persepolis Athletic and Cultural Club. Milita nella Lega professionistica del Golfo persico, la massima serie del campionato iraniano di calcio.\nFondato nel 1963 dal pugile Ali Abdo, il club milita nella massima divisione calcistica dell'Iran dal 1968. Nei primi anni di vita fu affiancato anche da squadre di bowling, pallacanestro e pallavolo. La polisportiva di cui fa parte il Persepolis FC \u00e8 propriet\u00e0 del Ministero per la Giovent\u00f9 e lo Sport dell'Iran. In ambito nazionale ha vinto 14 campionati iraniani (record), 6 Coppe d'Iran e 4 Supercoppe d'Iran (record), mentre in ambito internazionale vanta la vittoria di una Coppa delle Coppe dell'AFC.\nDal 1973 disputa le partite casalinghe nell'imponente stadio Azadi, impianto da posti, e vive una rivalit\u00e0 accesa con i concittadini dell', con cui disputa la partita di calcio pi\u00f9 seguita in Iran, il derby di Teheran. Secondo l'Asian Football Confederation (AFC) \u00e8 la squadra con maggiore seguito di tifosi in Asia e in ambito continentale \u00e8 la compagine che ha fatto registrare la pi\u00f9 alta affluenza allo stadio per le partite interne, superando per quattro volte quota 100 000 spettatori in match di AFC Champions League.\nStoria.\nShahin F.C. (1942-1967).\nNel 1942, con l'aiuto di alcuni studenti, il medico Abbas Ekrami fond\u00f2 lo Shahin, che come motto aveva: \"Per prima cosa l'etica, per seconda l'istruzione, per terza lo sport\". La squadra produsse molti talenti quali Parviz Dehdari, Masoud Boroumand, Homayoun Behzadi, Jafar Kashani, Hossein Kalani, Hamid Shirzadegan e altri giocatori che militarono nella nazionale iraniana. Questi calciatori resero lo Shahin una compagine popolare negli anni '60, ma tale fama fu vista come una minaccia dalla federazione calcistica dell'Iran e dal giornale \"Keihan Varzeshi\", all'epoca il quotidiano sportivo pi\u00f9 importante del paese. Il conflitto ben presto peggior\u00f2 e il 9 luglio 1967, due giorni dopo la vittoria per 3-0 dello Shahin contro il Tehranjavan, l'Organizzazione Sportiva Iraniana dichiar\u00f2 la dissoluzione dello Shahin. L'affluenza di pubblico nei match di campionato cal\u00f2 e squadre come PAS, Rah Ahan e Oghab provarono a ingaggiare i calciatori dello Shahin.\nLa nascita del Persepolis (1963-1969).\nNel 1963 il pugile Ali Abdo, tornato in Iran dopo i successi negli Stati Uniti d'America, fond\u00f2 il Persepolis Athletic and Cultural Club. La sezione calcistica della polisportiva sorse nel 1968, sotto la guida dell'allenatore Parviz Dehdari. Parviz Dehdari e Masoud Boroumand riuscirono a conservare la maggior parte dei calciatori che militavano nel disciolto Shahin. La squadra, inizialmente piuttosto debole, si iscrisse alla seconda divisione nazionale. La stella della formazione di Teheran era Mahmoud Khordbin.\nLa squadra, che annoverava quattro giocatori transitati nello Shahin, disput\u00f2 un'amichevole contro lo Jam Abadan, all'epoca squadra di tutto rispetto. Dopo l'incontro i rimanenti giocatori dello Shahin si unirono al Persepolis. Quell'anno non si svolse alcun campionato, dato che molte squadre erano state sciolte, quindi si tenne un torneo a 44 squadre. Il Persepolis si piazz\u00f2 nella parte superiore della classifica insieme con PAS, Taj e Oghab.\nL'anno seguente la squadra gioc\u00f2 in Thailandia il Campionato d'Asia per club 1969, prima edizione del massimo torneo continentale. Fu eliminata nella fase a gruppi.\nCoppa del Trono di Jamshid (1969-1979).\nNel 1962 era stata inaugurata l'industria automobilistica Iran National. Nel 1969 il capo dell'industria, Mahmoud Khayami, possessore di una squadra di calcio e grande tifoso del defunto Shahin, entr\u00f2 in contatto con il Persepolis e riusc\u00ec ad ingaggiare tutti gli ex calciatori del Shahin tranne Aziz Asli e Mahmoud Khordbin, facendoli entrare nella rosa del Paykan, che quell'anno vinse il campionato, ma alla fine della stagione sub\u00ec la perdita dei nuovi calciatori, che rientrarono al Persepolis.\nNel 1971 il Persepolis vinse il suo primo titolo nazionale. La stagione fu memorabile, con 13 vittorie e un pareggio in 14 giornate. Nel 1972 Abdo annunci\u00f2 che il Persepolis era diventato il primo club professionistico dell'Iran. La squadra non gioc\u00f2 il campionato nazionale e fu attivo solo contro squadre estere, ma pochi mesi dopo torn\u00f2 al livello dilettantistico. L'anno dopo fu istituita la Coppa del Trono di Jamshid, che nel 1973, nella sua prima edizione, fu vinta proprio dal Persepolis, che si ripet\u00e9 nel 1975. La terza edizione del trofeo vide il Persepolis perdere solo 2 partite delle 30 giocate e divenire il club pi\u00f9 titolato della Coppa del Trono di Jamshid, vinta per due volte, con tre secondi posti.\nSuccesso in condizioni difficili (1979-1990).\nCon lo scoppio della rivoluzione Iraniana del 1979, Abdo torn\u00f2 negli USA. Il Persepolis si aggiudic\u00f2 la Coppa Espandi, ma si sfald\u00f2 e sub\u00ec l'abbandono di molte bandiere. La propriet\u00e0 del club fu sequestrata dalla Fondazione per i veterani e gli oppressi (persiano: \u0628\u0646\u06cc\u0627\u062f \u0645\u0633\u062a\u0636\u0639\u0641\u0627\u0646 \u0648 \u062c\u0627\u0646\u0628\u0627\u0632\u0627\u0646) e il club posto sotto il controllo del Dipartimento per l'educazione fisica (persiano: \u0633\u0627\u0632\u0645\u0627\u0646 \u062a\u0631\u0628\u06cc\u062a \u0628\u062f\u0646\u06cc) dell'Iran.\nNel 1981 il Dipartimento per l'educazione fisica deliber\u00f2 la modifica del nome del club, ma dirigenti, calciatori e tifosi si opposero al provvedimento. Per protesta la squadra non si present\u00f2 alla partita contro l'Homa valida per il campionato di Teheran e perse a tavolino per 3-0, dando il titolo all'Homa. Nel 1986 il club fu rilevato dalla Fondazione per i veterani e gli oppressi, che gli diede il nome di Azadi, \"libert\u00e0\" (in persiano: \u0622\u0632\u0627\u062f\u06cc). I calciatori dichiararono che non avrebbero giocato per il club se il nome originale non fosse stato ripristinato. La squadra torn\u00f2 dunque sotto il controllo del Dipartimento per l'educazione fisica. Il 16 febbraio 1987 il Dipartimento per l'educazione fisica rinomin\u00f2 il club Pirouzi, \"vittoria\" (persiano: \u067e\u06cc\u0631\u0648\u0632\u06cc), con l'avallo dei calciatori, anche se i tifosi continuarono a chiamare la squadra Persepolis.\nIl 10 aprile 2012 il presidente del club Mohammad Rouyanian annunci\u00f2 ufficialmente la riadozione del nome Persepolis.\nNegli anni '80 la squadra gioc\u00f2 solo nel campionato di Teheran e in vari tornei a eliminazione diretta. In questo periodo ebbe successo e mantenne la propria popolarit\u00e0, vincendo il campionato di Teheran per cinque stagioni di fila sotto la guida del calciatore-allenatore Ali Parvin.\nRivitalizzazione (1990-2001).\nGli anni '90 furono l'epoca d'oro del club di Teheran, che vinse quattro campionati, due Coppe dell'Iran e schier\u00f2 molti calciatori di valore, godendo inoltre di un rinnovato supporto dei tifosi. In un dato momento del decennio ben sei giocatori del Persepolis furono titolari nella nazionale iraniana.\nNel 1995-1996 la squadra torn\u00f2 al successo in campionato. Ad un certo punto della stagione si trov\u00f2 con ben 10 punti di svantaggio sugli inseguitori del Bahman Karaj, ma riusc\u00ec a rimontare, conquistare la vetta della classifica e poi guadagnare un cospicuo vantaggio, assestatosi alla fine a quota 6 punti sulla seconda. Nel 1996-1997 rivinse il campionato, ottenendo sempre un vantaggio di 6 punti sulla rivale diretta. In ambito internazionale furono i sudcoreani del a spegnere i sogni di gloria degli iraniani nella semifinale del Campionato d'Asia per club, che il Persepolis chiuse al terzo posto, vincendo la \"finalina\" contro gli iracheni dell'.\nLa stagione seguente vide il Persepolis in buona forma, ma, a causa degli impegni nel Campionato d'Asia per club e il gran numero di nazionali in rosa, la squadra si ritir\u00f2 dal campionato, fatto inconsueto nel calcio professionistico, dovuto anche alla mancanza di coordinamento tra la federcalcio iraniana e l'AFC nello stilare il programma delle partite. Il Persepolis, che cos\u00ec non pot\u00e9 gareggiare per vincere il terzo titolo di fila, non ebbe fortuna nel Campionato d'Asia per club, fermato in semifinale dai cinesi del Dalian Wanda e sconfitto anche nella finale per il terzo posto dall'.\nLe squadre di cui il Persepolis disponeva nel 1996-1997 e nel 1997-1998 sono reputate due delle migliori compagini iraniane di ogni epoca, ricche di nazionali iraniani e altri calciatori di valore come Ahmadreza Abedzadeh, Khodadad Azizi, Karim Bagheri, Ali Daei, Mehdi Mahdavikia, Mehrdad Minavand, Ali Karimi.\nDopo il molti calciatori del Persepolis si trasferirono in Europa, ma la squadra fu in grado di mantenere un'intelaiatura di talento. In questa fase emersero Ali Karimi e Hamed Kavianpour, con cui la squadra vinse nel 1998-1999 il campionato iraniano e la Coppa dell'Iran, per poi ripetere il successo in campionato nel 1999-2000, annata in cui giunse terza nel Campionato d'Asia per club. Fu l'ultimo successo della formazione di Teheran nell'era della Azadegan League.\nNegli anni '90 la maggior parte dei campionati furono vinti sotto la guida dell'allenatore Ali Parvin e del presidente Amirali Abedini.\nNuovo millennio e Lega professionistica del Golfo persico (2000-oggi).\nAlbori del nuovo millennio (2001-2007).\nIl Persepolis parve in grado di vincere nuovamente il campionato nella stagione 2000-2001, ma l'Esteghlal si present\u00f2 all'ultima giornata da capolista, con due punti di vantaggio sui rivali cittadini. Ciononostante, perdendo di misura in casa del , l'Esteghlal gett\u00f2 alle ortiche il titolo, che and\u00f2 al Persepolis, vittorioso di misura sul Fajr Sepasi e campione dell'Iran per un punto. La stagione 2001-2002, la prima dopo il cambio di denominazione del massimo campionato nazionale in Iran Pro League (IPL), vide il club confermarsi campione, mentre l'annata 2002-2003 fu pi\u00f9 complicata e si concluse con il terzo posto, con un Persepolis mai impensierire seriamente i vincitori del . Neanche in AFC Champions League le cose andarono bene, con l'eliminazione nella fase a gironi.\nCon l'insediamento del presidente Akbar Ghamkhar si respir\u00f2 un'aria nuova in seno al club. Furono resi pubblici gli stipendi di giocatori e dirigenti, per la collera di Parvin, il calciatore del club con il salario pi\u00f9 alto. Ghamkhar ingaggi\u00f2 il tecnico Vinko Begovi\u0107 e vari calciatori di sicuro affidamento. Nel 2003-2004 il Persepolis part\u00ec bene, ma cal\u00f2 di rendimento. Begovi\u0107 lasci\u00f2, dunque, la squadra al tedesco Rainer Zobel e Parvin torn\u00f2 alla base come direttore tecnico. Nel 2004-2005 la squadra si piazz\u00f2 quinta in campionato.\nA Ghamkhar subentr\u00f2 Hojatollah Khatib, che decise di puntare nuovamente su Parvin. I problemi finanziari dovuti alle spese scriteriate degli anni precedenti si fecero pi\u00f9 acuti. Il Persepolis concluse la stagione 2005-2006 al nono posto, il peggiore piazzamento di sempre per il club. Nel febbraio 2006 Parvin lasci\u00f2 nuovamente la squadra e dichiar\u00f2 che non vi sarebbe mai pi\u00f9 tornato, dopo la sconfitta interna per 2-4 contro il Fajr Sepasi. Al termine dell'incontro, Ali Parvin e i giocatori furono aspramente contestati dai tifosi dello stadio Azadi.\nKhatib si dimise da presidente e al suo posto fu eletto Mohammad Hassan Ansarifard. Il norvegese Arie Haan, ingaggiato come allenatore, guid\u00f2 i suoi fino alla finale della Coppa d'Iran 2005-2006, ma fu esonerato prima della stagione 2006-2007. Gli subentr\u00f2 il turco Mustafa Denizli, ingaggiato il 17 agosto 2006. La finale di coppa, prima partita per Denizli, fu persa contro il Sepahan ai tiri di rigore. Fallirono dunque gli obiettivi di ottenere un introito per risanare il bilancio del club e la qualificazione all'AFC Champions League.\nNon and\u00f2 meglio la Coppa d'Iran dell'anno seguente, in cui, nel giugno 2007, il Persepolis fu fermato dal Sepahan in semifinale. Il campionato 2006-2007 si chiuse con il terzo posto e Denizli si dimise dopo le dimissioni del presidente Ansarifard, nel giugno 2007.\nLa presidenza Mostafavi (2007-2009).\nNel giugno 2007 alla presidenza ascese Habib Kashani, che volle Afshin Ghotbi come allenatore per il 2007-2008. Ghotbi promise di riportare la squadra al vertice del campionato e inizi\u00f2 il nuovo torneo vincendo per 3-2 contro il . Il club mantenne l'imbattibilit\u00e0 sino alla diciassettesima giornata, quando fu sconfitto per 2-1 dal Sepahan. Il 9 gennaio 2008 la corte disciplinare della federcalcio iraniana commin\u00f2 al Sepahan cinque punti di penalizzazione a causa del ferimento di un militare ad opera di tifosi del Sepahan. La sanzione fu poi ridotta a tre punti, ma il Persepolis non pot\u00e9 approfittarne, dato che anch'esso fu penalizzato (di sei punti) per irregolarit\u00e0 nel pagamento degli stipendi di vari ex calciatori del club. Prosegu\u00ec dunque il campionato rimanendo alle spalle del Sepahan. Verso la fine della stagione, Sheys Rezaei e Mohammad Reza Mamani furono espulsi dalla squadra per comportamento irriguardoso nei confronti degli altri calciatori, dell'allenatore e dei dirigenti e per motivi extracalcistici. Habib Kashani e Mahmoud Khordbin furono colpiti da attacco di cuore. Frattanto il Persepolis riusc\u00ec a ridurre da sette a due lo svantaggio dal Sepahan. L'ultima giornata vide il Persepolis sconfiggere il Sepahan grazie ad un gol di Sepehr Heidari al 96\u00ba minuto di gioco di fronte a 110 000 spettatori accorsi allo stadio Azadi. Nel 2007-2008 la squadra vinse cos\u00ec il suo secondo titolo dall'avvento della IPL e si aggiudic\u00f2 un posto nella AFC Champions League dell'anno successivo. Inoltre fu eletta squadra iraniana dell'anno e Afshin Ghotbi e Mohsen Khalili si aggiudicarono i titoli di allenatore e giocatore dell'anno del campionato iraniano.\nIl contratto di Ghotbi giunse a scadenza e il suo vice Hamid Estili sembr\u00f2 destinato a succedergli, ma, a causa di conflitti con il Dipartimento iraniano per l'educazione fisica, il presidente Kashani e altri dirigenti si dimisero. La presidenza pass\u00f2 dunque a Dariush Mostafavi, che dichiar\u00f2 di volere il ritorno di Ghotbi. Le trattative ebbero successo e il 4 luglio 2008 Ghotbi firm\u00f2 un biennale con il club della capitale. Ciononostante, a causa di problemi con Mostafavi, egli si dimise gi\u00e0 il 19 novembre 2008, commosso per l'affetto del pubblico, che gli aveva assegnato il soprannome di \"imperatore\". Dopo una serie di sconfitte, Ghotbi lasci\u00f2, infatti, la squadra per assumere la guida della nazionale iraniana.\nNel 2009 la combinazione di errori di gestione, errori nella scelta degli allenatori e acquisto di giocatori di scarso valore caus\u00f2 un periodo di crisi per la squadra. Dopo le dimissioni di Ghotbi, fu nominato allenatore ad interim il suo assistente, Afshin Peyrovani, in sella per undici giornate di Iran Pro League prima di essere sostituito dal portoghese Nelo Vingada, rimasto in carica sino alla fine della stagione e poi esonerato.\nIl 1\u00ba luglio 2009 fu Zlatko Kranj\u010dar, con contratto biennale, ad assumere le redini della squadra. Malgrado potesse disporre di buoni giocatori come Karim Bagheri, Misagh Memarzadeh, Sepehr Heidari, Shpejtim Arifi e Sheys Rezaei, il Persepolis visse settimane di insuccessi all'inizio del campionato e Kashani esoner\u00f2 l'allenatore il 25 settembre, dopo la sconfitta con il Paykan, ma cinque giorni dopo, supportato dalla commissione tecnica, il croato torn\u00f2 in sella con un contratto a tempo, valido per met\u00e0 stagione. La sua gestione dur\u00f2 fino al 28 dicembre 2009.\nLe gestioni Ali Daei inframmezzate da cambi tecnici (2009-2015).\nFu Ali Daei, leggenda del calcio iraniano, a subentrare a Kranj\u010dar. La stagione 2009-2010 si concluse con il quarto posto in campionato e la vittoria della Coppa d'Iran, grazie al successo per 4-1 (tra andata e ritorno) in finale contro il di Tabriz. Il Persepolis si qualific\u00f2 dunque all'AFC Champions League 2011.\nNel 2010-2011 la squadra si piazz\u00f2 ancora quarta in campionato e fu eliminata dall'AFC Champions League nella fase a gruppi. Vinse, per\u00f2, nuovamente la Coppa d'Iran superando di seguito Sepahan, Foulad e Malavan. Per la prima volta dopo tredici anni, il club riusc\u00ec a vincere due trofei in due stagioni consecutive. La commissione tecnica individu\u00f2 il successore del dimissionario Ali Daei in Hamid Estili.\nDal 2011 al 2013, in sole due stagioni, si alternarono sulla panchina della squadra ben quattro allenatori: Hamid Estili, Mustafa Denizli, Manuel Jos\u00e9 e Yahya Golmohammadi. Quest'ultimo condusse il Persepolis alla finale della Coppa d'Iran 2012-2013, persa contro il Sepahan ai tiri di rigore. Al termine dell'incontro il tecnico si dimise.\nDaei torn\u00f2 in sella con contratto triennale prima della stagione 2013-2014. Il secondo posto con 55 punti, 2 di distanza dalla capolista , consent\u00ec al club di qualificarsi nuovamente all'AFC Champions League dopo due anni di assenza. L'avvio negativo della stagione 2014-2015 determin\u00f2, con la squadra al nono posto, l'esonero di Daei e l'arrivo di Hamid Derakhshan.\nLa gestione Ivankovi\u0107 (2015-2019).\nIl 5 aprile 2015 l'allenatore Hamid Derakhshan si dimise e fu rimpiazzato l'indomani dal croato Branko Ivankovi\u0107, che il 15 maggio vinse il derby di Teheran contro l'Esteghlal per 1-0. Il 19 maggio il Persepolis sconfisse per 1-0 l' nell'andata degli ottavi di finale di AFC Champions League, ma poi perse per 3-0 al ritorno e fu eliminato.\nDopo la partenza di Mohammad Nouri, per la stagione 2015-2016 fu nominato capitano Hadi Norouzi. Nella finestra estiva del calciomercato, il club fu molto attivo, ingaggiando Ramin Rezaeian, il croato Luka Mari\u0107 e l'honduregno Jerry Bengtson. Il 1\u00ba ottobre 2015 Norouzi mor\u00ec nel sonno all'et\u00e0 di 30 anni a causa di un arresto cardiaco, destando un forte shock nel mondo del calcio iraniano. Il Persepolis inanell\u00f2 una serie di risultati positivi, portandosi a met\u00e0 della stagione tra le prime tre della classifica. Dopo una vittoria per 4-2 in casa contro l'Esteghlal nel derby cittadino, la squadra si iss\u00f2 al primo posto. La sconfitta contro il , subita il 28 aprile 2016, fece scivolare il Persepolis al terzo posto, ma la successiva vittoria contro il la fece salire al secondo posto, dietro l'Esteghlal per una peggiore differenza reti. Il 13 maggio 2016, pur vincendo all'ultima giornata contro il , il Persepolis non riusc\u00ec a vincere il titolo, dato che anche l'Esteghlal vinse la propria partita, laureandosi campione.\nPer la stagione 2016-2017 il Persepolis aggiunse all'organico Alireza Beiranvand, Jalal Hosseini e Vahid Amiri. Inizi\u00f2 la stagione in modo positivo e non scese mai sotto il terzo posto, stabilendo i record di minimo di gol subiti e di punti ottenuti dopo 17 giornate di campionato. Il 15 aprile 2017 si laure\u00f2 campione d'Iran con tre giornate d'anticipo. Vincendo contro il Machine Sazi, si aggiudic\u00f2, infatti, il terzo titolo di Lega professionistica del Golfo persico, il decimo in totale dalla fondazione della massima serie iraniana. Nella stagione 2017-2018 si conferm\u00f2 campione e vinse la Supercoppa d'Iran.\nIl 30 maggio 2017, battendo i qatarioti dell' per 1-0, si qualific\u00f2 per i quarti di finale della AFC Champions League: mai il Persepolis era giunto cos\u00ec in fondo nella competizione. Sconfiggendo per 5-3 tra andata e ritorno i sauditi dell', avanz\u00f2 alle semifinali, dove fu sconfitto per 6-2 tra andata e ritorno dai sauditi dell'. Nella stagione 2018 il Persepolis fece ancora meglio, raggiungendo la finale di AFC Champions League, persa contro i giapponesi del (sconfitta per 2-0 in Giappone e pareggio a reti inviolate a Teheran). \nNel 2018-2019 il Persepolis coron\u00f2 una memorabile annata con il \"treble\" domestico, aggiudicandosi il campionato per la terza volta consecutiva e la coppa nazionale e, di conseguenza, automaticamente la supercoppa nazionale.\nCalder\u00f3n e il ritorno di Golmohammadi (dal 2019).\nNel luglio 2019 ad Ivankovi\u0107 subentr\u00f2 l'argentino Gabriel Calder\u00f3n, che si dimise nel gennaio 2020 a causa dei problemi finanziari del club, malgrado la squadra occupasse la vetta della classifica del campionato. A subentrargli fu il rientrante Yahya Golmohammadi, che, nell'annata segnata dai disagi provocati dalla pandemia di COVID-19, guid\u00f2 i suoi al quarto titolo di fila, ottenuto con quattro giornate di anticipo, e alla finale dell'AFC Champions League 2020, persa per 2-1 contro i sudcoreani dell'. Nel giugno 2021 la squadra vinse per la quarta volta di fila la Supercoppa d'Iran, battendo per 1-0 il ; un mese dopo si aggiudic\u00f2 il quinto titolo nazionale consecutivo. \nCronistoria.\nNote:\n1 Peggiore performance da vincitore del campionato per il Persepolis\nCalciatori.\nHossein Abdi fu uno dei capitani del club negli anni novanta.\nOrganico.\nRosa 2020-2021.\n\"Aggiornata al 14 dicembre 2020.\""}
{"id": "2214774", "revid": "1305772", "url": "https://it.wikipedia.org/wiki?curid=2214774", "title": "Publio Elio Peto", "text": "Publio Elio Peto fu il nome di pi\u00f9 personaggi della Repubblica romana:"}
{"id": "2214775", "revid": "125962206", "url": "https://it.wikipedia.org/wiki?curid=2214775", "title": "Repubblica cecena di Ichkeria", "text": "La Repubblica cecena di Ichkeria (in ceceno: \u041d\u043e\u0445\u0447\u0438\u0439\u043d \u0420\u0435\u0441\u043f\u0443\u0431\u043b\u0438\u043a \u0418\u0447\u043a\u0435\u0440\u0438, \"N\u00f3x\u00e7iyn Pa\u00e7\u1e8balq I\u00e7keri\"; ; fino al 1994 Nox\u00e7iy\u00e7\u00f6) \u00e8 stata un'entit\u00e0 statuale non riconosciuta creata dal governo separatista ceceno e proclamata dal \"leader\" secessionista ceceno D\u017eochar Dudaev nel 1991.\nAlla fine del 2007 il Presidente della Repubblica di Ichkeria in esilio Dokka Umarov ha ripristinato la denominazione \"Nox\u00e7iy\u00e7\u00f6\", proclamando l'annessione della regione al cosiddetto Emirato del Caucaso, altra realt\u00e0 politica non riconosciuta della quale si \u00e8 autoproclamato emiro. Questo mutamento di \"status\" \u00e8 stato tuttavia rifiutato dal resto del movimento separatista ceceno e dalle milizie separatiste che tuttora operano sul campo per l'autonomia della Cecenia.\nStoria.\n1991-1994.\nNel novembre 1990 l'ex comandante della base sovietica di Tartu, Estonia, D\u017eokhar Dudaev, venne eletto a capo del Comitato Esecutivo del movimento indipendentista ceceno \"Congresso Nazionale del Popolo Ceceno\" che avoc\u00f2 a s\u00e9 l'autonomia della Cecenia come repubblica separata dall'Unione Sovietica. Nel 1991 lo stesso Dudaev vinse la corsa alla Presidenza dell'autoproclamata repubblica.\nIn questa nuova veste, Dudaev dichiar\u00f2 unilateralmente la sovranit\u00e0 della Repubblica di Ichkeria e la sua secessione dall'Unione Sovietica e dalla Russia. Il nuovo Stato non venne riconosciuto da nessun'altra nazione se non dalla Georgia guidata dal leader indipendentista georgiano Zviad Gamsakhurdia, rimanendo sotto la continua minaccia di invasione da parte delle forze della neonata Federazione Russa.\nLa politica interna di Dudaev fu fortemente caratterizzata nei primi anni 1990 da una condotta criminosa fatta di rapimenti e altre attivit\u00e0 illegali con lo scopo di sovvenzionare la propria fazione nella lotta interna con altri gruppi armati per il controllo del territorio ceceno. Forte fu anche la spinta verso la discriminazione etnica, soprattutto nei confronti delle etnie non cecene, in particolare verso le popolazioni slave, costrette a fuggire in massa in Russia e nel territorio della Ossezia Settentrionale-Alania.\nNel marzo 1992 Dudaev procedette alla proclamazione della costituzione della Repubblica Cecena di Ichkeria, ma in quello stesso mese l'opposizione filo-russa tent\u00f2 un colpo di Stato, che venne sventato con la forza delle armi. Un mese dopo lo stesso Dudaev decise di rafforzare il proprio potere aumentando il ruolo del Presidente e sciogliendo di fatto il Parlamento ceceno. Come risposta a questa ulteriore decisione, le forze armate federali russe distaccate per sedare la rivolta in Ossezia, vennero inviate ai confini ceceni nell'ottobre 1992. Questo spostamento di truppe venne considerato ufficialmente da Dudaev come una minaccia diretta alla sicurezza nazionale cecena e intim\u00f2 ai soldati russi di ritirarsi dal confine ceceno, dichiarando contemporaneamente lo stato d'emergenza. Dopo aver organizzato un secondo colpo di Stato sventato ancora una volta da Dudaev, l'opposizione si organizz\u00f2 in un \"Governo Provvisorio\" per prendere la guida del paese, chiedendo contemporaneamente supporto alla Russia.\n1994-1999.\nIl periodo che va dal 1994 al 1996 \u00e8 stato segnato dagli eventi della Prima guerra cecena, con l'intervento delle truppe dell'esercito della Federazione Russa, che tuttavia non riuscirono a ristabilire la sovranit\u00e0 della Federazione in territorio ceceno.\nDopo il primo conflitto ceceno, ebbero luogo in Cecenia nel gennaio 1997 le elezioni presidenziali e quelle del parlamento ceceno, che portarono all'elezione in qualit\u00e0 di Primo Ministro il leader politico Aslan Maschadov. La politica di Maschadov fu di mantenere la sovranit\u00e0 cecena cercando tuttavia di ottenere aiuti economici da parte di Mosca, per ricostruire l'economia e le infrastrutture andate distrutte durante l'invasione russa. La Russia invi\u00f2 fondi e sovvenzioni per ricostruire diverse strutture cecene e denaro contante per pensioni e fondi da utilizzare per la ricostruzione di scuole e ospedali. Tuttavia gran parte di questo fiume di denaro venne rubato dalle autorit\u00e0 cecene e spartito tra i vari signori della guerra che imperversavano con le loro bande paramilitari in tutto il territorio ceceno. Per fronteggiare il pericolo di anarchia, in territorio ceceno restarono in servizio due brigate russe. Nel contempo, nel tentativo di trovare una via autonoma di sovvenzionare l'economia cecena, Maschadov cerc\u00f2 di creare un mercato preferenziale per il commercio di petrolio con alcune nazioni europee, prima tra tutti il Regno Unito.\nLa situazione interna degener\u00f2 ulteriormente quando l'incapacit\u00e0 di Maschadov di ricostruire l'economia del paese port\u00f2 a un inasprimento della lotta tra bande e all'aumento della criminalit\u00e0, dedita soprattutto al saccheggio e al rapimento di stranieri e di ceceni agiati. Questa situazione di insicurezza influ\u00ec in maniera negativa sull'afflusso di capitali stranieri in Cecenia, soprattutto dopo l'omicidio di quattro dipendenti britannici della Granger Telecom nel 1998. In quello stesso anno Maschadov proclam\u00f2 la \"Repubblica Islamica di Ichkeria\" e introdusse come nuovo sistema giuridico la shari'a islamica. Egli intraprese in concomitanza una dura campagna contro i rapimenti ma il 25 ottobre 1998 il suo ufficiale a capo della campagna contro i rapimenti, Shadid Bargishev, venne brutalmente assassinato in un attentato. Maschadov accus\u00f2 di questi rapimenti e dell'attentato a Bargishev alcune imprecisate \"forze esterne\" a cui affianc\u00f2 alcuni tra i signori della guerra che davano segnali di avvicinamento alla Russia e che nella Seconda guerra cecena avrebbero appoggiato i russi nell'assalto al territorio ceceno.\nDopo il 2000.\nA partire dalla caduta di Groznyj nel 2000, alcuni leader politici della Repubblica di Ichkeria si sono rifugiati in esilio, soprattutto nei vicini paesi arabi, ma anche in Polonia, negli Stati Uniti d'America e nel Regno Unito. Il 31 ottobre 2007 l'agenzia cecena separatista \"Chechenpress\" ha riportato la notizia che il Presidente ceceno in esilio Dokka Umarov ha proclamato la nascita del cosiddetto Emirato del Caucaso autoproclamandosi emiro del nuovo Stato, non ufficialmente riconosciuto da alcuna nazione della comunit\u00e0 internazionale. Per iniziativa dello stesso Umarov, la Repubblica Cecena di Ichkeria \u00e8 diventata un Wilaya (ovvero una provincia) dell'Emirato Caucasico, diventando cos\u00ec il Vilayet di Nox\u00e7iy\u00e7\u00f6 dell'Emirato del Caucaso. Questo nuovo nome \u00e8 stato contestato da molti leader separatisti ceceni i quali continuano a sostenere e a combattere la causa della Repubblica Cecena di Ichkeria. A partire dal novembre 2007 Akhmed Zakayev continua a professarsi Primo Ministro in esilio della Repubblica Cecena di Ichkeria."}
{"id": "2214786", "revid": "198277", "url": "https://it.wikipedia.org/wiki?curid=2214786", "title": "Terzino sinistro", "text": ""}
{"id": "2214787", "revid": "339392", "url": "https://it.wikipedia.org/wiki?curid=2214787", "title": "San Luca Casale da Nicosia", "text": ""}
{"id": "2214790", "revid": "198277", "url": "https://it.wikipedia.org/wiki?curid=2214790", "title": "Terzino destro", "text": ""}
{"id": "2214799", "revid": "1543377", "url": "https://it.wikipedia.org/wiki?curid=2214799", "title": "Peso argentino (1983)", "text": "Il peso argentino \u00e8 stato la valuta dell'Argentina tra il 6 giugno 1983 e il 14 giugno 1985. Era suddiviso in 100 \"centavo\". Il simbolo era \"$a\". Il Codice ISO era \"ARP\".\nStoria.\nIl \"peso argentino\" sostitu\u00ec il \"peso ley\" al cambio di 1 \"peso argentino\" = 10\u00a0000 \"peso ley\", con una riforma innestata dal governo Alfons\u00ecn. La delicata situazione politica interna, per\u00f2, non riusc\u00ec a impedire la rapida caduta dell'unit\u00e0 nei cambi ufficiosi del mercato nero, e appena due anni dopo, nel 1985, fu a sua volta rimpiazzato dall\"'austral\" al cambio di 1 \"austral\" = 1\u00a0000 \"peso argentino\".\nMonete.\nNel 1983 furono emesse monete da 1, 5, 10 e 50 \"centavo\".\nNel 1984 fu emesso nuovamente il 50 \"centavo\", insieme alle monete da 1, 5 e 10 \"peso argentino\". Nel 1985 furono coniate monete da 5, 10 e 50 \"peso argentino\".\nLe monete da 50 \"peso\" riportavano il testo \"CINCUENTENARIO DEL BANCO CENTRAL\" (Cinquantesimo anniversario della Banca Centrale).\nBanconote.\nNel 1983 il \"Banco Central\" emise banconote da 1, 5, 10, 50 e 100 \"peso argentino\". Nel 1984 furono introdotte le banconote da 500, 1\u00a0000 e 5\u00a0000 \"peso argentino\". Nel 1985 i tagli sotto i 50 \"peso argentino\" furono sostituiti con monete, e venne introdotta la banconota da 10\u00a0000 \"peso argentino\".\nAll'introduzione dell\"'austral\" (15 giugno 1985), alcune banconote da 1\u00a0000, 5\u00a0000 e 10\u00a0000 \"peso argentino\" furono sovrastampate, rispettivamente, con \"A 1\" (1 \"austral\"), \"A 5\" (5 \"austral\") e \"A 10\" (10 \"austral\")."}
{"id": "2214800", "revid": "287204", "url": "https://it.wikipedia.org/wiki?curid=2214800", "title": "Povert\u00e0 relativa", "text": "La povert\u00e0 relativa \u00e8 un parametro statistico che esprime le difficolt\u00e0 economiche nella fruizione di beni e servizi, riferita a persone o ad aree geografiche, in rapporto al livello economico medio di vita dell'ambiente o della nazione. \nQuesto livello \u00e8 individuato attraverso il consumo pro-capite o il reddito medio, ovvero il valore medio del reddito per abitante, quindi, la quantit\u00e0 di denaro di cui ogni cittadino pu\u00f2 disporre in media ogni anno e fa riferimento a una soglia convenzionale adottata internazionalmente che considera povera una famiglia di due persone adulte con un consumo inferiore a quello medio pro-capite nazionale. Questo tipo di povert\u00e0 si distingue dal parametro di povert\u00e0 assoluta, che indica invece \"l'incapacit\u00e0 di acquisire i beni e i servizi, necessari a raggiungere uno standard di vita \"minimo accettabile\" nel contesto di appartenenza\". \nNel 2012 le famiglie che in Italia si trovavano in situazione di povert\u00e0 relativa erano circa 3.232.000, rappresentando il 12,7% di tutte le famiglie residenti: tuttavia, la povert\u00e0 relativa in Italia si riscontra soprattutto nelle regioni del Meridione.\nSempre con riferimento al 2012, la soglia di povert\u00e0 relativa, per una famiglia di due componenti, \u00e8 pari a 990,88 euro, circa 20 euro in meno di quella del 2011 (-2%)."}
{"id": "2214805", "revid": "2153076", "url": "https://it.wikipedia.org/wiki?curid=2214805", "title": "The Annie Lennox Collection", "text": "The Annie Lennox Collection \u00e8 la prima raccolta di successi della cantante britannica Annie Lennox. La raccolta contiene due inediti, \"Pattern of My Life\" e \"Shining Light\".\n\u00c8 stata pubblicata il 6 marzo 2009 dall'etichetta discografica RCA"}
{"id": "2214806", "revid": "465169", "url": "https://it.wikipedia.org/wiki?curid=2214806", "title": "Publio Elio Peto (console 337 a.C.)", "text": "Biografia.\nFu eletto console nel 337 a.C. con Gaio Sulpicio Longo. Durante il loro consolato scoppi\u00f2 una guerra tra i Sidicini e gli Aurunci, questi ultimi alleati di Roma. Il Senato deliber\u00f2 di intervenire al fianco degli Aurunci, ma a causa di incertezze dei due consoli romani, la citt\u00e0 degli Aurunci venne abbandonata e gli abitanti fuggirono verso Sessa Aurunca. Irritato per l'irrisolutezza dei due consoli, il Senato, per la continuazione della guerra il Senato nomin\u00f2 dittatore Gaio Claudio Regillense, che nomin\u00f2 Gaio Claudio Ortatore come \"magister equitum\".\nAll'indomani della sconfitta delle Forche Caudine, i consoli in carica nominarono dittatore Quinto Fabio Ambusto, che a sua volta scelse Publio Elio Peto come \"magister equitum\". Ma vennero subito rimpiazzati a causa di irregolarit\u00e0 nella nomina ."}
{"id": "2214814", "revid": "33921", "url": "https://it.wikipedia.org/wiki?curid=2214814", "title": "Venetia et Anima", "text": ""}
{"id": "2214835", "revid": "115213274", "url": "https://it.wikipedia.org/wiki?curid=2214835", "title": "Pamela nubile", "text": "Pamela nubile \u00e8 una farsa in un atto del compositore Pietro Generali su libretto di Gaetano Rossi. Il testo del lavoro \u00e8 basato sulla commedia goldoniana \"Pamela nubile\", la quale a sua volta s'ispira all'omonimo romanzo (\"Pamela, o la virt\u00f9 premiata\") dello scrittore inglese Samuel Richardson.\nFu rappresentata per la prima volta il 12 aprile 1804 al Teatro San Benedetto di Venezia. Successivamente fu ripresa e rimessa in scena il 20 luglio 1805 al Burgteather di Vienna come \"La virt\u00f9 premiata dall'amore\".\nRappresentazione in tempi moderni e registrazione.\nLa farsa, in tempi moderni, fu rappresentata per la prima volta (e registrata) il 29 dicembre 1993 al Teatro Comunale di Treviso sotto la direzione di Peter Maag."}
{"id": "2214855", "revid": "316383", "url": "https://it.wikipedia.org/wiki?curid=2214855", "title": "Dubai Desert Classic", "text": "Il Dubai Desert Classic \u00e8 un torneo di golf che si svolge annualmente a Dubai, negli Emirati Arabi Uniti.\nFa parte del circuito dell'European Tour fin dalla data della sua inaugurazione, promosso e organizzato dal circolo del golf di Dubai, nel 1989, ed \u00e8 il primo ad essere stato organizzato nel Medio Oriente. Il torneo \u00e8 famoso per attrarre i migliori giocatori del panorama golfistico mondiale, anche grazie all'assicurazione di un alto montepremi.\nErnie Els \u00e8 il golfista che detiene il maggior numero di successi, tre. Il torneo ha visto la prima vittoria da professionista del nordirlandese Rory McIlroy.\nL'edizione del 1995 \u00e8 stato il primo evento in diretta in onda su Golf Channel.\nIl torneo ha celebrato il suo 25\u00ba anniversario nel 2014."}
{"id": "2214858", "revid": "55935", "url": "https://it.wikipedia.org/wiki?curid=2214858", "title": "Johann Lobkowitz", "text": ""}
{"id": "2214860", "revid": "1452073", "url": "https://it.wikipedia.org/wiki?curid=2214860", "title": "Battalion Wars 2", "text": "Battalion Wars 2 \u00e8 un videogioco per Wii. A differenza della precedente uscita per gamecube (Battalion wars I), nel II sono presenti anche le unit\u00e0 navali: corazzate, fregate, sommergibili, ecc. Il gioco consiste nel coordinare su un campo di battaglia un esercito formato da truppe di fanteria, veicoli motorizzati, aerei e marini. Lo scopo della campagna \u00e8 quello di portare a termine gli obbiettivi delle missioni sconfiggendo l'esercito avversario. Sono presenti 6 campagna, in ogni campagna il giocatore utilizza una nazione diversa. Le fazioni del gioco sono ispirate alle nazioni che hanno combattuto la seconda guerra mondiale: unione occidentale (Stati Uniti), tundra (Russia), Impero d'acciaio (Germania), Isole anglo (Gran Bretagna), impero solare (Giappone) e xylvania (Italia).\nIl gioco \u00e8 una chiara caricatura della seconda guerra mondiale in quanto farcito di scene umoristiche nonostante il tema serio del gioco."}
{"id": "2214863", "revid": "339392", "url": "https://it.wikipedia.org/wiki?curid=2214863", "title": "Corpo israeliano del mare", "text": ""}
{"id": "2214867", "revid": "76963", "url": "https://it.wikipedia.org/wiki?curid=2214867", "title": "Michelle Horn", "text": "Michelle Horn \u00e8 attiva fin dalla met\u00e0 egli anni 90, infatti Michelle era ben nota negli states ancora prima di recitare accanto a Bruce Willis nel film \"Hostage\"; la sua carriera comincia nel 1995 quando recita nel film, \"Stuart Saves His Family\", prende parte anche ad alcuni episodi di varie serie televisive tra cui \"Profiler\", \"\", \"In tribunale con Lynn\", \"The Practice - Professione avvocati\", \"Squadra Med - Il coraggio delle donne\". Ha inoltre partecipato ad un episodio della nota serie \"Senza traccia\" dove interpreta una ragazza incinta sparita nel nulla. Nel 2001 ha vinto il premio come miglior attrice giovane al Burbank International Children's festival."}
{"id": "2214868", "revid": "339392", "url": "https://it.wikipedia.org/wiki?curid=2214868", "title": "Colla epossidica", "text": ""}
{"id": "2214869", "revid": "799504", "url": "https://it.wikipedia.org/wiki?curid=2214869", "title": "Parrasio", "text": "Biografia.\nLe sue origini sono state tramandate dallo stesso Parrasio in un epigramma posto in fondo ad una delle sue opere, riportato da Ateneo di Naucrati che cita Clearco di Soli. Parrasio nacque ad Efeso, figlio di Euenor di Efeso, uno scultore e pittore di cui Plinio il Vecchio pone il \"floruit\" verso il 420 a.C., ma che \u00e8 da considerare di epoca precedente stando ad altre fonti. Quintiliano (\"Institutio oratoria\", 12.10.4), seguendo Senofonte (\"Memorabilia\", III.X.1\u20135), pone l'attivit\u00e0 di Parrasio durante la guerra del Peloponneso. Grazie ai contatti del padre, Parrasio si stabil\u00ec ad Atene dove fu introdotto nella cerchia di Fidia nell'ambito delle commissioni pubbliche per l'acropoli di Atene. Pausania (I.XXVIII.2) ricorda i disegni preparatori per la decorazione eseguita da Mys sullo scudo bronzeo dell'\"Atena Promachos\" di Fidia e non \u00e8 necessario pensare che disegni e decorazione debbano essere contemporanei all'erezione della statua, potendoli porre in un'epoca posteriore e corrispondente all'adolescenza di Parrasio. Un ulteriore collegamento tra Parrasio e Mys \u00e8 dato dal ricordo dei disegni con \"Ilioupersis\" realizzati per la decorazione di uno skyphos in metallo cesellato da Mys (Ateneo di Naucrati 11.782 b). Il collegamento con Mys pone queste opere giovanili di Parrasio intorno al 440 a.C. inducendo a ritenere troppo bassa la data che Plinio indica per il suo \"floruit\", verso il 400-396 a.C.\nOpera.\nPlinio (\"Naturalis historia\", XXXV) ci ha tramandato i titoli delle opere pi\u00f9 famose di Parrasio descrivendone la tecnica la cui grandezza viene indicata, seguendo Senocrate di Sicione e Antigono di Caristo, due artisti di epoca ellenistica, nella padronanza del disegno e della linea di contorno. Non vi \u00e8 cenno all'esistenza di apporti chiaroscurali neppure in Quintiliano; nei suoi epigrammi Parrasio sembra non temere rivali quanto alla propria arte, che non era quella che stava nascendo attraverso altra scuola e contro la quale ancora si pronunciava Platone, bens\u00ec l'unica arte ai suoi tempi riconosciuta, l'arte basata sul disegno e sulla linea di contorno, affermando di avervi raggiunto il limite massimo. Proprio perch\u00e9 la grandezza di Parrasio dovette consistere nella sua qualit\u00e0 di disegnatore, che condusse i suoi lavori ad essere modelli copiati anche in epoche pi\u00f9 tarde, non \u00e8 sembrata operazione imprudente cercarne l'eco in opere altrui e nelle testimonianze monumentali conservate.\nDella rappresentazione delle sofferenze di Filottete a Lemno dipinta da Parrasio, di cui abbiamo notizia attraverso un epigramma di Glauco (\"Antologia greca\", XVI. 111; ad essa forse si riferisce anche l'epigramma di Giuliano Egizio), si \u00e8 vista traccia nell'iconografia del giovane seduto di tre quarti quale si trova in alcune lekythoi a fondo bianco appartenenti al gruppo che John Beazley ha riunito come Gruppo R. Queste lekythoi sono un esempio della capacit\u00e0 cui erano giunti gli artisti greci della fine del V secolo a.C. nel rappresentare la profondit\u00e0 e i volumi dei corpi attraverso una linea pura di contorno, quella capacit\u00e0 che Plinio riferisce a proposito di Parrasio.\nDella capacit\u00e0 espressiva e della vivacit\u00e0 delle sue figure dovette essere esempio la personificazione del Demos di Atene, opera da collegarsi al dialogo tra Parrasio e Socrate nelle \"Memorabilia\" di Senofonte, sulla possibilit\u00e0 da parte della pittura di rappresentare i caratteri umani. Rumpf, ricordando come la rappresentazione del Popolo fosse frequente nelle commedie della fine del V secolo a.C. (ne \u00e8 un esempio \"I cavalieri\" di Aristofane) propone quest'opera di Parrasio come un possibile modello per maschere sceniche e opere vascolari di spirito parodistico di epoca successiva, sia ateniesi sia magnogreche.\nL'opera commissionata da Rodi (citt\u00e0 fondata nel 407 a.C.) era un gruppo con tre figure che seguiva uno schema compositivo diffuso e comune alla fine del V secolo a.C., esisteva ancora al tempo di Plinio.\nAlcune opere di carattere licenzioso su tavola (\"libidines\"), datate posteriormente al 425 a.C., sono documentate come ancora esistenti in et\u00e0 imperiale."}
{"id": "2214870", "revid": "1776051", "url": "https://it.wikipedia.org/wiki?curid=2214870", "title": "No Greater Sorrow", "text": "No Greater Sorrow \u00e8 un singolo dei Draconian, gruppo musicale svedese Doom/Gothic metal.\nIl brano, edito online nel 2008 poco dopo l'uscita dell'album \"Turning Season Within\", \u00e8 acquistabile esclusivamente tramite download attraverso i principali siti di vendita di musica on line."}
{"id": "2214871", "revid": "306856", "url": "https://it.wikipedia.org/wiki?curid=2214871", "title": "Sistema cargo", "text": "Il sistema cargo (noto anche come gerarchia civile-religiosa, sistema \"fiesta\" o sistema \"mayordom\u00eda\") \u00e8 un insieme di ruoli secolari e religiosi assegnati a uomini o a famiglie all'interno delle comunit\u00e0 indigene mesoamericane e per la precisione in tutto il Messico centro-meridionale, ed in America centrale.\nDescrizione.\nQuesti uffici, o \"cargo\", sono non retribuiti e vengono assegnati a coloro che si dimostrano attivi nella vita civile della comunit\u00e0. Solitamente i ruoli hanno la durata di un anno, ed alternano doveri civili e religiosi anno per anno. Gli incaricati svolgono molti compiti in ambito religioso ed amministrativo. Coloro che vengono nominati \"cargo\" sono generalmente costretti a sobbarcarsi le spese per l'organizzazione delle \"fiestas\" che onorano determinati santi.\nIn tutti i luoghi in cui il sistema \u00e8 applicato, la nomina a \"cargo\" \u00e8 considerata da tutti gli uomini una specie di obiettivo da conseguire nel corso della propria vita. Questi ufficiali hanno maggiori responsabilit\u00e0 con il crescere della dimensione della comunit\u00e0.\nStoria.\nL'origine del sistema cargo viene fatta risalire ai primi tentativi dei missionari spagnoli di convertire i popoli indigeni al Cristianesimo, prevenendone contemporaneamente l'ispanizzazione. In seguito alla conquista spagnola della Mesoamerica nel XVI secolo, molti indiani erano trasferiti pressi i pueblo, che come i villaggi spagnoli possedevano una chiesa nel centro cittadino. I sacerdoti rappresentavano uno dei gruppi di potere che esercitavano il controllo politico e sociale degli indigeni; avevano il controllo di molti di questi pueblo e l'autorit\u00e0 necessaria per tenere gli altri coloni all'esterno. I sacerdoti ponevano grande attenzione al fatto che gli indiani continuassero a parlare le proprie lingue native. Nonostante un editto reale del 1550 obbligasse gli indigeni a parlare spagnolo, i missionari continuarono ad insegnare loro parlando in lingua nahuatl, o in altre lingue autoctone, favorendo una maggiore indipendenza degli indiani dalla chiesa. In ambito coloniale, la chiesa non insistette su un'eccessiva cattolicizzazione delle preesistenti pratiche indigene, per cui i due modi di concepire la religiosit\u00e0 non si trovarono in conflitto. \nDal momento che i missionari erano in numero limitato, alcuni incarichi di responsabilit\u00e0 religiosa furono assegnati ad abitanti fidati dei villaggi. Il sindaco del villaggio, o \"alcalde\", aveva il compito di guidare in processione i concittadini durante la Celebrazione Eucaristica domenicale. Col tempo queste processioni divennero pi\u00f9 cerimoniose, attraverso l'uso di ornamenti sfarzosi quali croci, incenso e musica. \nSu decisione occasionale di un'istituzione spagnola chiamata \"cofrad\u00eda\", il sacerdote creava una gerarchia dei ruoli del villaggio al fine di organizzare in modo migliore la vita civile e religiosa degli indiani. Gli indigeni ricoprivano questi ruoli, il che li elevava socialmente all'interno della comunit\u00e0. Questi compiti comportavano per\u00f2 doveri economici, ed il clero li usava per esercitare il controllo degli abitanti. I cittadini erano obbligati ad organizzarsi per ripianare i debiti derivanti dall'acquisto di cibo, ostie e vino per la messa domenicale, oltre alla paga dei sacerdoti."}
{"id": "2214873", "revid": "773636", "url": "https://it.wikipedia.org/wiki?curid=2214873", "title": "Chiesa di San Nicola (Castiglione della Pescaia)", "text": "La chiesa di San Nicola era un edificio religioso situato a Castiglione della Pescaia.\nStoria.\nDi origini medievali, la chiesa \u00e8 citata per la prima volta in un documento datato 1188, risultando suffraganea della pieve di San Giovanni Battista a Castiglione della Pescaia. L'esistenza e la funzionalit\u00e0 di questo edificio religioso sono testimoniate dalle \"Rationes Decimarum\" del tardo Duecento e degli inizi del Trecento, epoche in cui il luogo di culto risultava ancora alle dipendenze della medesima pieve. Al contrario, non si hanno notizie certe di questa chiese nelle epoche successive, risultando pertanto impossibile stabilire il periodo esatto in cui si \u00e8 verificato l'abbandono dell'antico edificio religioso.\nDella chiesa di San Nicola sono state perse completamente tutte le tracce gi\u00e0 in epoca remota, tanto da essere difficile perfino l'identificazione di quella che era la sua esatta ubicazione in epoca medievale. Da un lato, \u00e8 ipotizzabile infatti che il luogo di culto si trovasse nei pressi del Castello di Castiglione della Pescaia, dall'altro lato invece non \u00e8 da escludere che l'edificio religioso sorgesse nella parte bassa del centro, attualmente occupata dal moderno abitato, che nell'epoca di costruzione della chiesa rientrava all'interno del perimetro delle antiche Mura Pisane."}
{"id": "2214875", "revid": "599", "url": "https://it.wikipedia.org/wiki?curid=2214875", "title": "Ferdinand Lindemann", "text": ""}
{"id": "2214883", "revid": "144796", "url": "https://it.wikipedia.org/wiki?curid=2214883", "title": "Ordine del Principe Danilo I", "text": "L'Ordine del Principe Danilo I del Montenegro (in montenegrino: \u041e\u0440\u0434\u0435\u043d \u041a\u045a\u0430\u0437\u0430 \u0414\u0430\u043di\u043b\u0430 I, Orden Knjaza Danila I, detto anche Ordine dell'indipendenza del Montenegro) \u00e8 un ordine cavalleresco del Principato e poi del Regno del Montenegro. Esso viene concesso dalla casata dei Petrovi\u0107-Njego\u0161, nella persona del principe Nicola del Montenegro.\nL'ordine \u00e8 considerato il pi\u00f9 antico degli ordini cavallereschi del Montenegro, in quanto fondato dal Principe Danilo I del Montenegro nel 1853, col nome di \"Ordine di Danilo I per l'Indipendenza del Montenegro\" e la decorazione veniva concessa ai pi\u00f9 notabili tra i campioni che si erano battuti per preservare l'indipendenza dello stato montenegrino.\nDurante il regno di Nicola I del Montenegro, l'ordine (che aveva acquisito la prerogativa reale), ottenne due importanti riforme: nella prima, risalente al 1861 le classi vennero introdotte in numero di tre, mentre nella seconda riforma del 1873 all'ordine venne aggiunta un'ulteriore classe di merito e venne introdotta la decorazione della placca per la prima e la seconda classe.\nInsigniti notabili.\nTra gli insigniti pi\u00f9 notabili dell'ordine vi sono anche molti personaggi stranieri (soprattutto appartenenti a casate regnanti europee)."}
{"id": "2214892", "revid": "1543377", "url": "https://it.wikipedia.org/wiki?curid=2214892", "title": "Clorato ferroso", "text": "Il clorato ferroso \u00e8 il sale di ferro dell'acido clorico, con formula chimica Fe(ClO3)2."}
{"id": "2214893", "revid": "1412194", "url": "https://it.wikipedia.org/wiki?curid=2214893", "title": "Peridrofenantrene", "text": "Il peridrofenantrene (C14H24) \u00e8 un idrocarburo policiclico e si forma dall'unione di tre cicloesani. \u00c8 come il fenantrene ma differisce da esso perch\u00e9 il peridrofenantrene \u00e8 saturo (il prefisso peridro sta appunto ad indicare il massimo numero di idrogeni possibili) e non presenta quindi doppi legami."}
{"id": "2214897", "revid": "773636", "url": "https://it.wikipedia.org/wiki?curid=2214897", "title": "Chiesa di Santa Margherita (Buriano)", "text": "La chiesa di Santa Margherita era un edificio religioso situato nel territorio comunale di Castiglione della Pescaia, presso la frazione di Buriano. La sua esatta ubicazione era sull'omonimo colle che si eleva nelle vicinanze dell'abitato.\nDi origini medievali, la chiesa \u00e8 citata per la prima volta in un documento datato 1188, quando rientrava gi\u00e0 nella Diocesi di Grosseto. Nel corso del Duecento risultava, al pari della non lontana chiesa di Sant'Andrea, una suffraganea della pieve di Santa Maria Assunta a Buriano, situata in prossimit\u00e0 dell'accesso inferiore all'insediamento castellano. Quasi certamente in epoca quattrocentesca, la chiesa fu gradualmente abbandonata a vantaggio della pieve che era situata in posizione centrale, andando incontro ad un lento ma inesorabile degrado fino alla sua definitiva scomparsa.\nDella chiesa di Santa Margherita sono state completamente perse tutte le tracce, pur essendo facilmente identificabile l'area in cui sorgeva in epoca medievale, grazie al toponimo acquisito dalla localit\u00e0 in cui era ubicato l'antico edificio religioso."}
{"id": "2214899", "revid": "547034", "url": "https://it.wikipedia.org/wiki?curid=2214899", "title": "Ray Crawford", "text": "Carriera.\nCorse nella Champ Car tra il 1953 ed il 1963.\nNel 1954 vinse la Carrera Panamericana categoria Stock Car a bordo di una Lincoln.\nTra il 1950 e il 1960 la 500 Miglia faceva parte del Campionato Mondiale, per questo motivo Crawford ha all'attivo anche tre Gran Premi in Formula 1.\nMuore nel 1996 e viene sepolto nel cimitero nazionale di Riverside, California."}
{"id": "2214904", "revid": "599", "url": "https://it.wikipedia.org/wiki?curid=2214904", "title": "MacTutor History of Mathematics archive", "text": ""}
{"id": "2214906", "revid": "599013", "url": "https://it.wikipedia.org/wiki?curid=2214906", "title": "James Brown (calciatore 1907)", "text": "Carriera.\nNel 1926-1927 fu ingaggiato dall'East Fife e poi dal Burnley. Divent\u00f2 capitano del Burnley nel marzo 1932.\nNel giugno del 1935 fu acquistato dal Manchester United. In 110 partite con i \"diavoli rossi\" segn\u00f2 un gol.\nNel febbraio del 1939 lasci\u00f2 lo United per il Bradford, con cui disput\u00f2 14 partite in due stagioni, prima che il calcio fosse sospeso per via della seconda guerra mondiale."}
{"id": "2214910", "revid": "1305772", "url": "https://it.wikipedia.org/wiki?curid=2214910", "title": "Headhunter", "text": ""}
{"id": "2214915", "revid": "1856513", "url": "https://it.wikipedia.org/wiki?curid=2214915", "title": "British European Airways", "text": "La British European Airways (BEA) o British European Airways Corporation era una compagnia aerea britannica attiva dal 1946 al 1974 quando \u00e8 stata unita alla British Overseas Airways Corporation per formare la nuova British Airways."}
{"id": "2214918", "revid": "773636", "url": "https://it.wikipedia.org/wiki?curid=2214918", "title": "Chiesa di Sant'Andrea (Buriano)", "text": "La chiesa di Sant'Andrea era un edificio religioso situato nel territorio comunale di Castiglione della Pescaia, presso la frazione di Buriano.\nDi origini medievali, la chiesa \u00e8 citata per la prima volta in un documento datato 1049; in seguito divenne una suffraganea della pieve di Santa Maria Assunta a Buriano, al pari della non lontana chiesa di Santa Margherita. La presenza di questo edificio religioso si perde molto presto nel tempo, venendo ricordata per le ultime volte nelle \"Rationes Decimarum\" del periodo a cavallo tra il Duecento e il Trecento; \u00e8 ipotizzabile, pertanto, che il suo abbandono sia avvenuto gradualmente tra il tardo Medioevo e gli inizi dell'epoca rinascimentale, e che in seguito l'antico complesso religioso sia scomparso venendo sostituito nelle sue originarie funzioni dalla pieve da cui dipendeva.\nDella chiesa di Sant'Andrea sono state completamente perse tutte le tracce gi\u00e0 in epoca remota, tanto da dividere anche gli studiosi sulla sua possibile ubicazione: secondo alcuni la chiesa era situata ai piedi dell'abitato presso la localit\u00e0 di \"Sant'Andrea\", il cui toponimo ne ricorderebbe il luogo di ubicazione, mentre secondo altri studi che si basano sull'analisi dei documenti medievali la chiesa doveva essere ubicata all'interno dell'antico insediamento castellano medievale."}
{"id": "2214925", "revid": "6923", "url": "https://it.wikipedia.org/wiki?curid=2214925", "title": "Villa Emma (Napoli)", "text": "Villa Emma (o villa Barracco) \u00e8 una delle ville storiche di Napoli, ubicate nel quartiere di Posillipo. \u00c8 situata a lato della villa Rosebery, residenza in uso alla Presidenza della Repubblica.\nLa villa venne edificata da Giacomo Castellano nel XVI secolo. In seguito, fu usata anche a scopi militari; infatti, nel 1648 i vicer\u00e9 di Napoli, I\u00f1igo V\u00e9lez de Guevara e don Giovanni d'Austria, la dotarono di numerosi cannoni al fine di mettere in fuga i francesi stazionati nella baia: a seguito di quest'episodio, la villa fu soprannominata \"Palazzo delle Cannonate\".\nOccupanti.\nVerso la fine del settecento, Philipp Hackert, un pittore molto gradito alla corte di Ferdinando, la tenne in affitto per villeggiatura.\nLa struttura, nella met\u00e0 dell'Ottocento, era di propriet\u00e0 del marchese Filippo Marignoli e la sua attuale denominazione deriva dalla seconda moglie del nobile, Emma Torelli.\nPoco prima dell'Unit\u00e0 d'Italia, venne incorporata dal conte d'Aquila nella sua propriet\u00e0. In seguito ebbe altri numerosi proprietari. Nel 1939, villa Emma fu acquistata dalla baronessa Gabriella Nicolis Barracco (nata de Rabilant), moglie del barone Alfonso Barracco e pass\u00f2 poi per eredit\u00e0 a loro figlio Maurizio Barracco. La villa \u00e8 tuttora di propriet\u00e0 della famiglia Barracco."}
{"id": "2214930", "revid": "287204", "url": "https://it.wikipedia.org/wiki?curid=2214930", "title": "Hellraiser (album)", "text": ""}
{"id": "2214931", "revid": "212348", "url": "https://it.wikipedia.org/wiki?curid=2214931", "title": "CAF Champions League 2009", "text": "La CAF Champions League 2009 \u00e8 la 45\u00aa edizione della massima competizione per squadre di club in Africa, la 13\u00ba che si svolge con il formato attuale.\nLa squadra campione in carica \u00e8 l'Al Ahly, vincitrice dell'edizione 2008.\nTurno Preliminare.\nL'andata del turno preliminare \u00e8 stata disputata dal 30 gennaio al 1\u00ba febbraio 2009, le gare di ritorno si sono svolte dal 13 al 15 febbraio 2009.\nPrimo Turno.\nLe gare di andata si sono disputate dal 13 al 15 marzo 2009, quelle di ritorno dal 3 al 6 aprile 2009.\nSecondo Turno.\nLe gare di andata si sono svolte tra il 17 e il 19 aprile 2009, quelle di ritorno dal 1 al 3 maggio 2009.\nLe squadre eliminate accedono alla CAF Confederation Cup 2009.\nFase a Gruppi.\nSquadre qualificate:\nI sorteggi si sono svolti il 7 maggio 2009 al Cairo."}
{"id": "2214932", "revid": "287204", "url": "https://it.wikipedia.org/wiki?curid=2214932", "title": "Cliff Griffith", "text": "Corse nella serie Champ Car tra il 1950 ed il 1964.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Griffith ha all'attivo anche quattro Gran Premi in Formula 1.\nGriffith muore nel 1996 \u00e8 stato sepolto nel cimitero IOOF di Rochester, Indiana."}
{"id": "2214940", "revid": "1915706", "url": "https://it.wikipedia.org/wiki?curid=2214940", "title": "Dacarbazina", "text": "La dacarbazina (conosciuta anche come \"imidazolo carbossammide\") \u00e8 un farmaco chemioterapico antitumorale triazenico utilizzato nel trattamento di vari tipi di cancro, tra cui figurano il melanoma, il linfoma di Hodgkin, il sarcoma ed il carcinoma delle isole di Langerhans del pancreas. Gli antineoplastici sono farmaci che interferiscono con la crescita cellulare ed impediscono la formazione di nuovi tessuti, in questo caso tumorali. Tali farmaci sono altres\u00ec noti come \"citotossici\". La dacarbazina fa parte della sottoclasse degli agenti alchilanti. Viene normalmente somministrata per iniezione endovena.\nStoria.\nHa ricevuto la prima approvazione per l'immisione in commercio dalla Food and Drug Administration americana nel maggio del 1975, in origine commercializzata dalla Bayer. Nell'Unione europea \u00e8 immessa in commercio con il marchio Deticene.\nEffetti collaterali.\nCos\u00ec come la maggior parte dei farmaci chemioterapici, anche la dacarbazina presenta numerosi effetti collaterali, in quanto interferisce con la crescita delle cellule cancerose ma anche di quelle sane. Tra gli eventi avversi pi\u00f9 importanti vanno ricordati i seguenti: anomalie congenite del feto in caso di assunzione del farmaco durante la gravidanza, sterilit\u00e0 temporanea o permanente; immunosoppressione (ridotta capacit\u00e0 a combattere le infezioni o le malattie). Il farmaco \u00e8 ritenuto ad alto potenziale emetico e la maggior parte dei pazienti che lo devono assumere vengono pre-medicati opportunamente con farmaci antiemetici. Altri effetti indesiderati significativi sono il mal di testa, l'affaticamento e la diarrea occasionale."}
{"id": "2214941", "revid": "110157", "url": "https://it.wikipedia.org/wiki?curid=2214941", "title": "Udomlja", "text": "Udomlja () \u00e8 una citt\u00e0 dell'Oblast' di Tver' nella Russia europea, localizzata a 225\u00a0km a nord di Tver', sulla ferrovia Rybinsk\u2013Bologoye. \u00c8 il centro amministrativo dell'Udomel'skij rajon. Ha una popolazione di 31.961 abitanti secondo il censimento russo del 2002.\nVenne fondata nel 1869 e sorse attorno alla stazione ferroviaria di Troitsa. Nel 1974 inizi\u00f2 la costruzione della Centrale nucleare Kalinin di Udomlja. Ricevette lo status di citt\u00e0 nel 1981."}
{"id": "2214943", "revid": "834", "url": "https://it.wikipedia.org/wiki?curid=2214943", "title": "Metal Rendez-Vous", "text": ""}
{"id": "2214945", "revid": "239417", "url": "https://it.wikipedia.org/wiki?curid=2214945", "title": "Udomlya", "text": ""}
{"id": "2214949", "revid": "226458", "url": "https://it.wikipedia.org/wiki?curid=2214949", "title": "Oliva grossa", "text": "La variet\u00e0 Oliva Grossa \u00e8 una cultivar di olivo marchigiana.\nArea di diffusione.\nCultivar marchigiana, diffusa nella provincia di Macerata, con maggiore concentrazione nei comuni di Caldarola e in particolare negli uliveti della frazione di Croce.\nCaratteri botanici ed agronomici.\nEntrata in produzione delle piante precoce. Variet\u00e0 di produttivit\u00e0 media e costante. Capacit\u00e0 di radicazione media. Cascola precoce.\nDrupa di dimensioni grandi di forma ovoidale. Resa in olio medio-elevata, inolizione precoce. Rapporto polpa-nocciolo elevato. \nInvaiatura medio-tardiva e tendenzialmente scalare; il colore dei frutti evolve dal verde intenso al violaceo scuro.\nConsistenza della polpa e resistenza al distacco elevate ed in progressiva diminuzione con la maturazione. \nProduzione e olio.\nVariet\u00e0 a duplice attitudine, utilizzata soprattutto come oliva da mensa per il sapore particolarmente gradevole della polpa del frutto maturo. Periodo ottimale di raccolta intorno alla prima met\u00e0 di novembre.\nL'olio ricavato risulta fruttato leggero, prevalentemente dolce con punta di amaro e piccante."}
{"id": "2214950", "revid": "1305772", "url": "https://it.wikipedia.org/wiki?curid=2214950", "title": "Stampede", "text": ""}
{"id": "2214951", "revid": "767487", "url": "https://it.wikipedia.org/wiki?curid=2214951", "title": "West London", "text": "La West London \u00e8 la parte occidentale di Londra, capitale del Regno Unito. Tra le aree economicamente pi\u00f9 attive dell'intera citt\u00e0, ospita l'Aeroporto di Londra-Heathrow e numerosi uffici.\nDefinizione.\nLe definizioni dei confini di questa zona di Londra sono ufficiosi e possono variare notevolmente. Generalmente, per\u00f2, contengono i distretti che si trovano attorno al corridoio dell'Autostrada M4."}
{"id": "2214953", "revid": "125033405", "url": "https://it.wikipedia.org/wiki?curid=2214953", "title": "Commissione Cibrario", "text": "Con Commissione Cibrario si identificano almeno tre commissioni istituite dal Regno d'Italia, una prima, sui progetti di legge per l'istruzione pubblica (27 giugno 1867), una seconda, sul riordinamento scientifico e disciplinare delle biblioteche, istituita il 20 luglio 1869 per redigerne un regolamento unitario, e una terza, sul riordinamento degli archivi di Stato, istituita il 15 marzo 1870 per risolvere alcuni problemi riguardanti gli archivi italiani. Il nome deriva da chi presiedeva entrambe, Luigi Cibrario, allora Ministro di Stato e Senatore del Regno.\nLa commissione sui progetti di legge per l'istruzione pubblica.\nI commissari erano:\nLa commissione sugli archivi.\nLa lettera che accompagnava il decreto poneva alla commissione le seguenti domande:\nPartendo dall'affermazione che \u00abl'archivio deve rappresentare per quanto \u00e8 possibile la costituzione dello Stato e gli elementi della vita civile\u00bb, la commissione fu concorde nel definire il metodo storico come unica metodologia da utilizzare per l'ordinamento archivistico.\nLa commissione stabil\u00ec la distinzione degli archivi tra \"parte antica\" e \"parte moderna\": la prima per designare quella parte di documentazione che, a seguito del decorso del tempo, pu\u00f2 essere data in libera consultazione agli studiosi, la seconda per indicare la documentazione da tenere ancora riservata. Si divise invece sulla scelta del Ministero cui attribuire la competenza in materia di archivi, sia per la parte antica che per la moderna: Ministero dell'Istruzione o Ministero dell'Interno. Da sottolineare il fatto che la stessa commissione indic\u00f2 un termine brevissimo per il versamento in Archivio di Stato, tra i cinque e i dieci anni, con il risultato che l'Archivio di Stato fungeva anche, per cos\u00ec dire, da archivio di deposito perch\u00e9 quella documentazione \"recentissima\" non era ancora liberamente consultabile. \nPosta cos\u00ec la questione, gli aspetti \"amministrativi\" andavano a prevalere su quelli \"storici\" e ci\u00f2 fu confermato dalla scelta del Ministero, quello dell'Interno.\nI commissari erano:\nAmadio Ronchini ne era segretario.\nLa commissione sulle biblioteche.\nI commissari erano:\nErnesto Masi ne era segretario."}
{"id": "2214958", "revid": "599013", "url": "https://it.wikipedia.org/wiki?curid=2214958", "title": "Bob Christie", "text": "Corse nella serie Champ Car tra il 1954 ed il 1967.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Christie ha all'attivo anche cinque Gran Premi in Formula 1."}
{"id": "2214964", "revid": "287204", "url": "https://it.wikipedia.org/wiki?curid=2214964", "title": "Cambridge Optical Aperture Synthesis Telescope", "text": "Il Cambridge Optical Aperture Synthesis Telescope (o COAST) \u00e8 un interferometro astronomico ottico multielemento con delle linee base lunghe fino a 100 metri, che utilizza una sintesi di apertura per osservare le stelle con una risoluzione angolare di un millesimo di secondo d'arco; genera pertanto delle immagini con una risoluzione pi\u00f9 alta di quella che \u00e8 possibile ottenere con un singolo telescopio, come il Telescopio Spaziale Hubble. Il limite principale di questo complesso di strumenti \u00e8 che pu\u00f2 riprendere solo stelle luminose. Il COAST fu il primo interferometro multielemento ad ottenere delle immagini ad alta risoluzione della superficie di stelle esterne al nostro sistema solare; in precedenza, la superficie delle stelle era stata ripresa, a risoluzione inferiore, utilizzando l'interferometro a maschera di apertura del William Herschel Telescope.\nL'allineamento del COAST fu ideato da John E. Baldwin e realizzato dal Cavendish Astrophysics Group; \u00e8 situato nel Mullard Radio Astronomy Observatory nel Cambridgeshire, nel Regno Unito."}
{"id": "2214968", "revid": "77594", "url": "https://it.wikipedia.org/wiki?curid=2214968", "title": "Fulham Road", "text": "Fulham Road \u00e8 una strada di Londra, in Inghilterra, che comprende la A304 e parte della A308.\nPanoramica.\nFulham Road si estende dall'A219 road verso est nel centro di Fulham (Londra), nel London Borough of Hammersmith and Fulham, attraversa Chelsea e raggiunge Brompton Road, a Knightsbridge, e la A4 di Brompton, nel Royal Borough of Kensington and Chelsea.\nFulham Road \u00e8 parallela a Kings Road e dalla zona di Brompton Cross continua verso ovest. Lungo la strada sorgono numerosi negozi di antiquariato e di mobili.\nLa stazione metropolitana pi\u00f9 vicina \u00e8 situata a South Kensington.\nL'A308 segue Fulham Road da Brompton Road a Chelsea. Fulham Road tocca questi punti di riferimento:\nAlla fine della strada, a Fulham:\nNella cultura di massa.\nFulham Road \u00e8 citata in modo ricorrente nell'album dei Jethro Tull \"A Passion Play\" e nella canzone dei Morrissey \"Maladjusted\"."}
{"id": "2214970", "revid": "201394", "url": "https://it.wikipedia.org/wiki?curid=2214970", "title": "Masque", "text": ""}
{"id": "2214973", "revid": "1573940", "url": "https://it.wikipedia.org/wiki?curid=2214973", "title": "Egretta sacra", "text": "La garzetta di Reef (\"Egretta sacra\" ) \u00e8 un uccello della famiglia degli Ardeidi, diffuso in Australasia.\nDescrizione.\nLe specie mostrano un insolito dimorfismo non-sessuale, con alcuni esemplari con un piumaggio interamente bianco e altri (la maggior parte) color grigio scuro. La ragione di tale variazione \u00e8 sconosciuta, sebbene si pensa che sia collegata alla mimetizzazione.\nEssi hanno zampe molto corte, gialle e la variet\u00e0 grigia ha gola e petto marcati da una striscia bianca sottile. Hanno becchi marrone, occhio giallo oro e le aree attorno alla faccia sono di color verde-giallo.\nBiologia.\nLa loro fonte di cibo \u00e8 costituita da pesci, crostacei e molluschi.\n\"Egretta sacra\" depone gruppi di uova durante l'anno in colonie nella giungla, tra le palme e le mangrovie o in cavit\u00e0 di vecchi edifici. Da due a tre uova color verde-blu sono poste in nidi costruiti con rami e fiori. I maschi e le femmine si dividono la cova. Dopo la schiusa delle uova i genitori provvedono a circa 5 settimane di sostentamento.\nDistribuzione e habitat.\nSi possono trovare in molte aree dell'Asia incluse le regioni oceaniche di India, sud-est asiatico, Giappone, Polinesia, Australia, Tasmania e Nuova Zelanda."}
{"id": "2214977", "revid": "290948", "url": "https://it.wikipedia.org/wiki?curid=2214977", "title": "Tossicologia industriale", "text": "La tossicologia industriale \u00e8 la disciplina che applica i principi e i metodi della tossicologia per la gestione del rischio chimico, biologico e fisico (radiazioni) nell'ambito occupazionale. L'obiettivo principale \u00e8 quello di prevenire le malattie professionali causate dalle esposizioni in ambito industriale. Branche mediche di supporto sono l'igiene industriale, l'epidemiologia e la medicina del lavoro.\nCaratteristica principale del tossicologo industriale \u00e8 quella di possedere una dettagliata conoscenza dell'ambiente di lavoro, ed essere in grado di conoscere e valutare l'intensit\u00e0 e durata dell'esposizione ai tossici da parte dei singoli individui. Occorre distinguere bene l'incidenza dei fattori di rischio legati all'attivit\u00e0 lavorativa dalle altre tipologie di esposizione, tenendo conto anche dell'effetto multifattoriale (ad esempio altri fattori ambientali, genetici, ecc.) sull'insorgenza di determinate malattie. Inoltre, occorre considerare che gli effetti di un'esposizione possono cominciare a verificarsi a distanza di diversi anni.\nIl ruolo della tossicologia industriale \u00e8 quello di individuare, valutare e controllare i fattori ambientali di natura chimica, fisica e biologica che derivano dalle attivit\u00e0 produttive e che possono incidere negativamente sulla salute e il benessere dei lavoratori e della popolazione.\nCompiti dell'igienista industriale.\nL'igienista industriale \u00e8 colui che assume la responsabilit\u00e0 di individuazione, valutazione e controllo ai fini di prevenzione o di eventuale bonifica dei fattori ambientali di natura fisica, chimica e biologica derivanti dalle attivit\u00e0 produttive, presenti all'interno ed all'esterno dell'ambiente di lavoro.\nIl suo ruolo \u00e8 quello di:\nModalit\u00e0 di valutazione del rischio tossicologico.\nLa valutazione del rischio tossicologicco \u00e8 possibile effettuando un'indagine ambientale con misura delle concentrazioni delle sostanze pericolose aerodisperse (rischio inalatorio) e in aggiunta una misura di concentrazioni delle sostanze pericolose diffuse sulle potenziali superfici di contatto (rischio di assunzione per contatto attraverso la pelle).\nI risultati delle misure ambientali ottenute vanno confrontati con i valori limite fissati dalle normative comunitarie o da associazioni riconosciute di igienisti industriali come ACGIH.\nUn secondo metodo per la valutazione del rischio tossicologico \u00e8 il monitoraggio biologico che \u00e8 molto importante perch\u00e9 la presenza o l'impiego di sostanze tossiche nell'ambiente di lavoro non costituisce necessariamente un rischio per la salute, in quanto esso dipende dalle caratteristiche tossicologiche della sostanza, dalle modalit\u00e0 di contatto e dalla reattivit\u00e0 individuale. Quindi \u00e8 necessario conoscere la quantit\u00e0 di sostanza alla quale un soggetto si trova effettivamente esposto e il periodo di tempo di esposizione tenendo conto delle diverse vie di penetrazione nell'organismo (inalazione, contatto cutaneo e ingestione). Gli indicatori biologici (IB) sono strumenti che consentono di rappresentare le modificazioni in un sistema biologico a seguito alle interazioni con gli xenobiotici. La categoria di IB pi\u00f9 utilizzata sono gli indicatori biologici di esposizione e le matrici biologiche in cui vengono testati sono le urine, il sangue, aria espirata, etc. \nLa valutazione del rischio tossicologico mediante il monitoraggio biologico consente quindi la valutazione dell'esposizione interna permettendo di ottenere una misura della quantit\u00e0 di una sostanza che ha effettivamente raggiunto i tessuti indipendentemente dalla via di assorbimento il che permette di valutare l'efficacia delle misure di protezione individuali adottate, le condizioni fisiologiche dell'individuo e inoltre di valutare eventuali fonti di esposizioni extralavorative.\nInfine \u00e8 possibile utilizzare gli algoritmi per la valutazione del rischio tossicologico. Questo metodo \u00e8 consigliato nei casi di esposizioni a rischi in operazioni di breve durata, estemporanee, con consumi limitati di materie prime. L'utilizzo degli algoritmi non \u00e8 possibile quando sono impiegate sostanze o composti cancerogeni anche in quantit\u00e0 limitate.\nLimiti di esposizione occupazionale.\nLa tossicologia industriale contribuisce a definire, in base alla migliore evidenza scientifica disponibile, i cosiddetti \"limiti di esposizione occupazionale\", ovvero il valore limite della concentrazione ambientale delle sostanze chimiche aerodisperse al di sotto delle quali si ritiene che la maggior parte dei lavoratori possa rimanere esposta ripetutamente giorno dopo giorno, per una vita lavorativa, senza effetti negativi per la salute. Tale valore, legato al concetto di \"relazione dose-risposta\", viene normalmente espresso facendo riferimento al TLV. Gli studi sulla relazione dose-risposta esprimono la relazione di proporzionalit\u00e0 esistente tra la dose e il numero di individui che rispondono all'esposizione e permettono di definire i parametri seguenti:\nI TLV sono linee guida da utilizzare da parte di igienisti industriali professionali per la valutazione e il controllo di pericoli per la salute negli ambienti di lavoro. Questi limiti non costituiscono una linea di demarcazione netta fra concentrazione non pericolosa o pericolosa e non debbono essere utilizzati da persona non esperta nella disciplina dell'igiene industriale. I TLV non hanno valore di legge.\nSono previste tre categorie di TLV:\nSe uno qualsiasi di questi TLV \u00e8 superato, si presume esista un rischio potenziale. Speciale attenzione deve essere usata nell'impiego dei TLV per la valutazione dei rischi per la salute che possono essere associati con l'esposizione a miscele di due o pi\u00f9 sostanze.\nSicurezza, prevenzione e protezione.\nLa normativa in materia di sicurezza, prevenzione e protezione per la sostanze chimiche \u00e8 stata recentemente implementata in Italia con la promulgazione del D.Lgs.81/2008 e successive modifiche ed integrazioni (Testo unico sulla sicurezza sul lavoro).\nIn regola generale gli interventi di prevenzione che possono essere di tipo tecnico, organizzativo e procedurale tendono a prevenire il verificarsi di incidenti e danni connessi con i rischi di incendio, esplosione e di degrado chimico dei materiali o l'insorgenza di infortuni e malattie professionali nei laboratori esposti. Viceversa gli interventi di protezione ugualmente classificabili in tecnici, organizzativi e procedurali tendono al contenimento dei pericoli o alla limitazione delle situazioni di possibile esposizione dei lavoratori."}
{"id": "2214979", "revid": "110157", "url": "https://it.wikipedia.org/wiki?curid=2214979", "title": "Pedagogia istituzionale", "text": "Si intende per pedagogia istituzionale un orientamento pedagogico non accademico (alcuni lo chiamano \"militante\"), che si prefigge di modificare, in termini migliorativi, la concreta organizzazione della didattica, sviluppatosi in Francia nei decenni 1960 e 1970, nell'alveo della prassi delle \"classi attive\" e della cooperazione educativa ispirata a C\u00e9lestin Freinet.\nLa \"pedagogia istituzionale\" si \u00e8 subito caratterizzata, nel panorama pedagogico contemporaneo, in quanto:\nLa \"pedagogia istituzionale\" in Francia.\nIl termine \"pedagogia istituzionale\" \u00e8 stato utilizzato, per la prima volta, in Francia, da Jean Oury, nel 1958, nell'ambito di un convegno del movimento Freinet con l'intento di evidenziare la dimensione complessa della pedagogia che non riguarda solo i singoli rapporti educativi, ma la struttura stessa dell'organizzazione educativa, la sua chiarezza e congruenza in relazione ai singoli, le dinamiche dei gruppi in un contesto.\nIn Francia, la \"pedagogia istituzionale\" \u00e8 stata sviluppata, in direzione dell'intervento educativo e didattico, soprattutto da A\u00efda Vasquez e da Fernand Oury.\nUna diversa posizione, nell'ambito della \"pedagogia istituzionale\" francese, \u00e8 rappresentata da Georges Lapassade, che ha utilizzato il termine \"autogestione pedagogica\", volendo accentuare gli aspetti di azione contro i condizionamenti istituzionali della scuola, sia sul piano della prassi didattica, sia sul piano, pi\u00f9 in generale, dei rapporti sociali.\nInsieme con Ren\u00e9 Lourau, Georges Lapassade pu\u00f2 essere considerato il padre dell'analisi istituzionale.\nLa \"pedagogia istituzionale\" in Italia.\nIn Italia, \u00e8 stato Andrea Canevaro che ha ripreso e sviluppato, in maniera originale, i temi della \"pedagogia istituzionale\".\nLa versione italiana della \"pedagogia istituzionale\" tende a presentarla come una \"pedagogia della complessit\u00e0\": il rapporto educativo \u00e8 sempre un rapporto che si muove nell'ambito di un contesto educativo che ha risvolti sia relazionali che organizzativo-istituzionali; diviene, allora, determinante, per gli studiosi che si riconoscono nella prospettiva della \"pedagogia istituzionale\", pensare l'organizzazione del contesto educativo in modo tale da favorire l'autonomia dei singoli.\nLa \"pedagogia istituzionale\" italiana ha sviluppato diversi filoni di ricerca in una prospettiva di ricerca - azione.\nGli ambiti di ricerca si sono, finora, concentrati in tre direzioni principali:\nI \"mediatori\" e le \"istituzioni\" del gruppo classe.\nL'organizzazione del contesto educativo \u00e8 una delle principali preoccupazioni della pedagogia istituzionale, che, riprendendo e sviluppando il ruolo assegnato dalla pedagogia freinetiana alle tecniche in una scuola del \"fare\", introduce una serie di \"mediatori\" fra educatori e bambini e fra bambini e bambini, nell'ambito del \"gruppo classe\". \nA\u00efda Vasquez e Fernand Oury (due dei principali rappresentanti della pedagogia istituzionale francese), in particolare, si prefiggono, in maniera intenzionale, l'obiettivo di sostituire l'intervento diretto del maestro con un sistema di attivit\u00e0, di mediazioni diverse, d'istituzioni che assicuri, in maniera continua, l'obbligo e la reciprocit\u00e0 degli scambi nel e fuori dal gruppo classe.\nLe \"tecniche\" (come, ad esempio quella della \"stampa\") e le \"istituzioni\" (nelle \"classi cooperative\", il \"consiglio\" costituiva la principale \"istituzione\"), nella \"pedagogia istituzionale\", hanno il compito di sviluppare e, nello stesso tempo, di mediare le relazioni.\nIn sintonia con queste premesse e con questi riferimenti, gli studiosi italiani che si rifanno alla pedagogia istituzionale parlano di sfondo istituzionale, intendendo, con questo termine, l'insieme degli \"elementi organizzatori\" (fra i quali le \"istituzioni\" assumono un ruolo centrale) che permettono di regolare, in maniera intenzionale, la vita del \"gruppo classe\".\nInteso cos\u00ec, lo sfondo istituzionale si presenta come un'organizzazione intenzionale degli elementi del contesto educativo, pensata allo scopo di sostenere i processi di autonomia dei bambini, nell'ambito del \"gruppo classe\".\nLa progettazione educativa e il contesto: lo \"sfondo integratore\".\nUno dei costrutti pi\u00f9 noti elaborati nell'ambito della pedagogia istituzionale italiana \u00e8 quello di \"sfondo integratore\".\nCon \"sfondo integratore\" si intende sia una metodologia di progettazione educativa, sia uno strumento didattico, utilizzato nell'ambito dell'integrazione scolastica di alunni con disabilit\u00e0.\nLa prima elaborazione del costrutto \u00e8 contenuta nel testo, pubblicato nel 1986, \"Uno 'sfondo' per integrare\" di Paolo Zanelli.\n\"Uno 'sfondo' per integrare\" \u00e8 il risultato di ricerche (condotte nell'ambito del gruppo di lavoro di Pedagogia Speciale dell'Universit\u00e0 di Bologna) che avevano per argomento il rapporto fra strategie individuali di apprendimento e organizzazione del contesto educativo.\nL'apprendimento \u00e8 inteso come attivit\u00e0 costruttiva del soggetto collegata ad un \"contesto\". L'organizzazione del contesto educativo pu\u00f2 favorire od ostacolare, fino ad inibire, tale capacit\u00e0. \nDi qui l'importanza, soprattutto in presenza di situazioni di disabilit\u00e0, che gli educatori progettino l'organizzazione dello \"sfondo educativo\", con un lavoro di \u201cregia\u201d mirato a sostenere i processi di autonomia e di autoorganizzazione cognitiva dei bambini. Questa progettazione pu\u00f2 essere facilitata dall'utilizzo di una serie di strumenti organizzatori del contesto educativo, fra i quali rientra lo \"sfondo integratore\".\nDopo il testo di Zanelli del 1986, il costrutto \"sfondo integratore\" \u00e8 stato sviluppato in due diverse direzioni.\nUna sintesi degli sviluppi della riflessione sullo \"sfondo integratore\", fino agli inizi degli anni 1990, si pu\u00f2 trovare nel testo collettivo \"Potenziali individuali di apprendimento\".\nSecondo gli autori, si possono individuare, retrospettivamente, tre diverse forme fenomenologiche che ha assunto, a partire dalla seconda met\u00e0 degli anni 1980, il concetto di \"sfondo integratore\"."}
{"id": "2214983", "revid": "1543377", "url": "https://it.wikipedia.org/wiki?curid=2214983", "title": "Dennis William Stevenson", "text": ""}
{"id": "2214997", "revid": "287204", "url": "https://it.wikipedia.org/wiki?curid=2214997", "title": "Premio Kyoto", "text": ""}
{"id": "2214998", "revid": "399678", "url": "https://it.wikipedia.org/wiki?curid=2214998", "title": "Bunad", "text": "Il bunad \u00e8 il tradizionale costume norvegese, tipicamente di origini rurali. La parola \"bunad\" deriva dal termine norreno \"b\u00fana\u00f0r\", con il quale si indica sia \"casa\" che \"vestito\".\nIl design di questi abiti \u00e8 sempre abbastanza elaborato, con ricami, sciarpe, scialli e gioielleria. Esistono versioni sia per gli uomini che per le donne, bench\u00e9 i bunad caratteristici siano principalmente quelli femminili.\nIn Norvegia il bunad viene indossato in diverse festivit\u00e0, specialmente durante le celebrazioni del giorno della costituzione nazionale, il 17 maggio. In anni pi\u00f9 recenti, il bunad ha esteso il proprio utilizzo a diverse altre occasioni, diventando un abito formale, oltre che folkloristico. L'ex ministro degli affari esterni, Thorvald Stoltenberg, cre\u00f2 un precedente, quando si present\u00f2 come ambasciatore davanti alla regina Margherita II di Danimarca indossando il bunad."}
{"id": "2215007", "revid": "287204", "url": "https://it.wikipedia.org/wiki?curid=2215007", "title": "Premio Kyoto per la tecnologia", "text": ""}
{"id": "2215009", "revid": "287204", "url": "https://it.wikipedia.org/wiki?curid=2215009", "title": "Premio Kyoto per le scienze di base", "text": ""}
{"id": "2215016", "revid": "287204", "url": "https://it.wikipedia.org/wiki?curid=2215016", "title": "Premio Kyoto per le arti e la filosofia", "text": ""}
{"id": "2215017", "revid": "287204", "url": "https://it.wikipedia.org/wiki?curid=2215017", "title": "Upside Down (album)", "text": ""}
{"id": "2215024", "revid": "110157", "url": "https://it.wikipedia.org/wiki?curid=2215024", "title": "Cathay Dragon", "text": "Hong Kong Dragon Airlines Limited, (Mandarin:\u56fd\u6cf0\u6e2f\u9f99\u822a\u7a7a) operante come Cathay Dragon e in precedenza come Dragonair, era una compagnia aerea con base a Hong Kong, all'Aeroporto Internazionale Chek Lap Kok, attiva tra il 1985 e il 2020.\nAd agosto 2019 la compagnia serve 51 destinazioni in 14 stati dell'Asia. La flotta \u00e8 composta da 48 aerei dell'europea Airbus suddivisi in Airbus A320, Airbus A321 e Airbus A330.\n\u00c8 sussidiaria della compagnia di bandiera di Hong Kong Cathay Pacific che la rilev\u00f2 nel 2005 e la fece entrare nell'alleanza globale Oneworld.\nNel 2010 la compagnia oper\u00f2 oltre 138.000 voli, trasportande circa 27 milioni di passeggeri e 1,80 miliardi di kilogrammi di merci e posta.\nIl 21 novembre 2016 avvenne il cambio di nome da Dragonair a Cathay Dragon.\nIl 20 ottobre 2020, Cathay Pacific ha annunciato che Cathay Dragon avrebbe cessato le operazioni di volo con effetto immediato.\nFlotta.\nAd agosto 2019 Cathay Dragon ha una flotta compasta esclusivamente da aerei passeggeri Airbus, con un'et\u00e0 media di 15,7 anni. "}
{"id": "2215033", "revid": "1851848", "url": "https://it.wikipedia.org/wiki?curid=2215033", "title": "Paolo Berrettini", "text": "Carriera.\nHa iniziato a giocare a calcio nella Narnese che ha poi lasciato per giocare in altre squadre in Serie C e in Serie D.\nHa cessato l'attivit\u00e0 di calciatore all'et\u00e0 di 29 anni, per intraprendere quella di allenatore, iniziando da una societ\u00e0 della sua citt\u00e0, l'Elettrocarbonium, prima nel settore giovanile e poi in prima squadra nel Campionato Interregionale. \u00c8 quindi passato alla Narnese, sempre in Interregionale, dove \u00e8 rimasto per tre anni, dal 1988 al 1991, ottenendo due terzi posti nel 1988-89 e nel 1989-90. Passa alla Viterbese, nel 1991-92, guidando i giallo-blu al terzo posto nel Campionato Interregionale e successivamente si siede sulla panchina del .\nNel 1992 \u00e8 stato chiamato dalla F.I.G.C. a svolgere le mansioni di selezionatore e commissario tecnico delle nazionali minori.\nPer 6 anni \u00e8 stato il selezionatore nella Nazionale Dilettanti, disputando due Universiadi dove ha vinto un oro nel 1997.\nHa poi guidato le rappresentative Under 16, Under 17, la Under 19 con cui \u00e8 divenuto campione d'Europa nel 2003, e l'Under 20.\nNel 2004, in occasione della 56\u00aa edizione del Torneo di Viareggio riceve il Premio Gaetano Scirea per l\u2019attivit\u00e0 svolta come selezionatore e soprattutto per avere portato in Italia un titolo che , a livello giovanile, era sempre mancato.\nLasciata la Federazione, nel settembre 2006 va in Africa, nel Senegal, dove fa il coordinatore delle squadre giovanili di una squadra della Serie B senegalese, il De Camberene, con la quale disputa una serie di tornei a livello internazionale, tra cui il Torneo di Ostuni e il Torneo di Viareggio nel 2007. \u00c8 in questa edizione che la squadra di Berrettini salta agli onori della cronaca in quanto 6 giocatori senegalesi fuggono dall'hotel che ospitava la squadra.\nNel gennaio 2014 sigla un triennale con il ministero dello Sport della Repubblica del Congo come selezionatore delle nazionali under 17 e under 20, e con l'incarico di responsabile tecnico della squadra alle olimpiadi africane del 2015. Sotto la sua direzione la rappresentativa Under-20 si qualifica per la prima volta alla fase finale della Coppa d'Africa Under-20.\nTerminata l'esperienza con la federazione congolese, torna nuovamente in Senegal, dove nel 2017 fonda a Dakar un'accademia per giovani calciatori."}
{"id": "2215038", "revid": "834", "url": "https://it.wikipedia.org/wiki?curid=2215038", "title": "Strade (Finardi)", "text": ""}
{"id": "2215039", "revid": "916580", "url": "https://it.wikipedia.org/wiki?curid=2215039", "title": "Villa Vittorio Emanuele", "text": "La Villa Vittorio Emanuele (in siciliano \"A V\u00ec\u1e0d\u1e0da\") \u00e8 il giardino pubblico di Caltagirone. Tra i pi\u00f9 estesi della Sicilia, si trova alle spalle del Museo della Ceramica, nell'estrema propaggine meridionale del centro storico della citt\u00e0.\nLa villa.\nVi si pu\u00f2 accedere dal Teatrino, mediante due rampe di scale, da via Roma, dove si trova l'ingresso principale a fianco del Teatro Politeama, e dal viale principessa Maria Jos\u00e9.\nIl giardino, su modello dei parchi inglesi, \u00e8 opera dell'architetto G. B. Filippo Basile. La realizzazione di una villa comunale sull'area della cosiddetta \"silva di San Francesco\", parzialmente occupata da una collinetta, inizi\u00f2 nel 1846.\nLa progettazione dell'ingresso in stile liberty, caratterizzato da un'insolita cancellata - tra fasci di canne palustri dove s'indovinano piccoli pesci, uccelli acquatici e rettili - alternata a pilastri, \u00e8 opera dell'architetto Saverio Fragapane.\nAll'interno, lungo i viali, si trovano vasi in terracotta realizzati dalla bottega Bongiovanni Vaccaro, maioliche di Giuseppe Di Bartolo e terrecotte ornamentali di Gioacchino Ali, Gesualdo Vittorio Nicoletti e Enrico Vella.Nel piazzale centrale \u00e8 in grande evidenza il palco musicale in stile moresco con rivestimento in maiolica policroma realizzata dalla I.P.A.C.\nNella parte inferiore si pu\u00f2 ammirare una delle vasche della \"Fontana della Flora\" dello scultore ed architetto fiorentino Camillo Camilliani del XVI secolo.\nSe si opta per l'ingresso di viale principessa Maria Jos\u00e9 si scende per una duplice scalinata alla base della quale si possono ammirare due pannelli maiolicati di Gianni Ballar\u00f2 e, racchiusa in una nicchia, una bella statua di Cerere opera del plasticatore Nicol\u00f2 Barrano, in tema con la decorazione dei pannelli, che rappresenta quasi un inno alla natura.\nDi fronte all'ingresso si pu\u00f2 ammirare una gradevole balaustra in ceramica, realizzata nella seconda met\u00e0 del Novecento dal ceramista Gesualdo Vittorio Nicoletti, che circonda il giardinello antistante la ex caserma dei Carabinieri, oggi sede del Museo della Fotografia e di esposizioni temporanee.\nNei confini della villa \u00e8 anche presente la ex-biblioteca comunale, pregevole esempio di architettura Liberty su progetto di Ernesto Basile, oggi sede del Museo internazionale del Presepe."}
{"id": "2215040", "revid": "287204", "url": "https://it.wikipedia.org/wiki?curid=2215040", "title": "Antonia Campi", "text": "Biografia.\nFrequent\u00f2 il Collegio delle Fanciulle e in seguito i corsi dell'Accademia di Brera, diplomandosi nel 1947 in scultura con il maestro Francesco Messina. Nello stesso anno fu assunta come operaia dalla Societ\u00e0 Ceramica Italiana di Laveno, dove rimarr\u00e0, ricoprendo negli anni prestigiosi incarichi, fino al 1978.\nGuido Andlovitz, direttore artistico dell'azienda, ne apprezz\u00f2 ben presto le doti e le offr\u00ec la possibilit\u00e0 di incominciare a cimentarsi con la ceramica. Antonia Campi oper\u00f2 fin dall'inizio in diversi settori dell'azienda, progettando articoli di fantasia, oggetti di serie limitate, pezzi unici, per la cui realizzazione us\u00f2 prevalentemente la terraglia forte ma anche la porcellana.\nSucceduta nel 1962 a Guido Andlovitz nella direzione della SCI, dal 1971 diresse il Centro Artistico unificato della SCI e della Richard-Ginori e in seguito il Centro Design della Pozzi-Ginori, nato dal nuovo assetto societario. In questo ruolo assunse il compito di seguire l'intera produzione dell'azienda: servizi da t\u00e8 e caff\u00e8, vasi, piatti, soprammobili ai sanitari e alla rubinetteria.\nDal 1978 si dedic\u00f2 alla libera professione, sperimentando settori di progettazione diversi, dal vetro al metallo, fino ai gioielli.\nNel 2011 venne premiata con il conferimento del Compasso d'Oro alla Carriera."}
{"id": "2215049", "revid": "326822", "url": "https://it.wikipedia.org/wiki?curid=2215049", "title": "HxH", "text": ""}
{"id": "2215050", "revid": "599013", "url": "https://it.wikipedia.org/wiki?curid=2215050", "title": "Fosfomicina", "text": "La fosfomicina \u00e8 un antibiotico naturale a carattere acido, ad ampio spettro, prodotto da alcune specie di Streptomyces fradiae. Al giorno d'oggi la molecola viene ottenuta mediante sintesi chimica. Nel corso degli anni la fosfomicina ha sostanzialmente mantenuto il suo spettro di attivit\u00e0 e la percentuale di ceppi batterici resistenti si \u00e8 mantenuta stabile.\nStoria.\nFosfomicina \u00e8 stata scoperta grazie agli sforzi comuni di ricercatori della Merck e Co. e della CEPA, la Compagnia Spagnola di Penicilline a Antibiotici. La molecola venne isolata nel 1966 dal brodo di coltura di Streptomyces fradiae (S. viridocromogeno e S. wedmorensis). I ricercatori avevano notato che questi batteri erano evidentemente in grado di produrre una sostanza che causava la formazione di sferoplasti da popolazioni batteriche in accrescimento.\nLa scoperta scientifica venne descritta in una serie di articoli pubblicati nell'anno 1969. CEPA incominci\u00f2 a produrre fosfomicina su scala industriale nel 1971, nel suo stabilimento di Aranjuez.\nChimica.\nLa struttura chimica della molecola \u00e8 relativamente semplice e si caratterizza per la spiccata polarit\u00e0. Si tratta dell'acido L-cis-1-2 epossipropilfosfonico. L'epossido \u00e8 una componente fondamentale per l'esplicarsi dell'attivit\u00e0 antibatterica, \u00e8 una sostanza analoga al fosfoenolpiruvato (PEP). Macroscopicamente, come sale sodico, si presenta come una polvere sottile, biancastra e insapore, estremamente idrosolubile.\nFarmacodinamica.\nFosfomicina \u00e8 un derivato dall'acido fosfonico che, in quanto sostanza analoga al fosfoenolpiruvato (PEP) agisce inibendo la sintesi di una delle strutture della parete cellulare dei procarioti. Nello specifico determina un blocco metabolico nella sintesi dell'acido n-acetil muramico, grazie alla inibizione dell'enzima UDP-\"N\"-acetilglucosamina-3-enolpiruvil-transferasi, noto anche con il nome di MurA. Questo enzima catalizza un passaggio metabolico decisivo nella biosintesi del peptidoglicano, e cio\u00e8 il legame tra fosfoenolpiruvato (PEP) e il gruppo 3'-idrossile dell'UDP-\"N\"-acetilglucosamina. Questa porzione del piruvato fornisce il link tra il peptide e la porzione glicata del peptidoglicano.\nLa molecola viene quindi usata per inibire la sintesi dei precursori del peptidoglicano, il quale forma la parete batterica.\nFosfomicina entrando in competizione con il PEP si lega all'enzima piruvato UDP-NAG transferasi, e impedisce la formazione dell'acido \"N\"-acetilmuramico (NAM), essenziale alla formazione del peptidoglicano. Fosfomicina inibisce MurA tramite l'alchilazione di un residuo di cisteina presente nel sito attivo (nell'enzima di Escherichia coli specificamemte Cys 115). \nLo spettro d'azione comprende batteri Gram-positivi e Gram-negativi, inclusi i ceppi produttori di penicillinasi e molti germi che frequentemente vengono isolati in corso di infezione delle vie urinarie: Escherichia Coli, Proteus, Klebsielle, Enterobacter, Pseudomonas e altri.\nFosfomicina entra nella cellula batterica sfruttando il trasportatore per il glucosio-6-fosfato, il fruttosio-6-fosfato e l'\u03b1-glicerofosfato.\nFarmacocinetica.\nDopo la somministrazione del granulato per via orale, disciolto in abbondante acqua, in cui \u00e8 facilmente solubile, fosfomicina viene rapidamente e completamente assorbita nel tratto gastrointestinale. Il cibo pu\u00f2 comportare un ritardato assorbimento e quindi determinare una lieve riduzione del picco ematico dell'antibiotico e della sua concentrazione urinaria.\nL'emivita della molecola \u00e8 pari a circa 3 ore ed \u00e8 indipendente dal dosaggio somministrato. I soggetti anziani e coloro che hanno una funzionalit\u00e0 renale ridotta presentano un'emivita sierica lievemente aumentata.\nFosfomicina non si lega alle proteine plasmatiche e viene eliminata dall'organismo in forma immodificata, in particolare tramite processi di escrezione per via urinaria. Il farmaco raggiunge rapidamente (entro 2-4 ore dall'assunzione) concentrazioni decisamente elevate nel tratto urinario e le stesse si mantengono per almeno 36-48 ore.\nUsi clinici.\nFosfomicina \u00e8 indicata nel trattamento delle infezioni del tratto urinario, dove di solito \u00e8 somministrata in singola dose orale.\nViene assunta anche per il trattamento di episodi acuti di cistiti batteriche recidivanti e nei soggetti affetti da uretrite batterica aspecifica. Trova inoltre indicazione nella batteriuria asintomatica in donne in stato di gravidanza, nelle infezioni urinarie secondarie a interventi chirurgici e come profilassi delle infezioni delle vie urinarie nei soggetti che si debbono sottoporre a interventi chirurgici e/o manovre diagnostiche transuretrali.\nNella pratica molti clinici la utilizzano come primo antibiotico in attesa degli esami colturali e dell'antibiogramma.\nIn clinica viene anche utilizzata in combinazione con tobramicina per il trattamento di infezioni polmonari, in particolare soggetti affetti da fibrosi cistica.\nIl farmaco \u00e8 ben tollerato e presenta una bassa incidenza di effetti collaterali e avversi. Tuttavia, lo sviluppo di resistenza batterica in corso di terapia \u00e8 un evento relativamente frequente e rende fosfomicina inadatta per il trattamento prolungato di infezioni gravi.\nNe \u00e8 stato proposto l'utilizzo anche in altre condizioni, tra cui le infezioni gastrointestinali. Il problema dell'avanzare della resistenza verso molti tipi di antibiotici ha recentemente portato a un rinnovato interesse nei confronti di questa molecola. Fosfomicina ha infatti dimostrato azione sinergica, priva di antagonismo, con molte altre sostanze, tra cui i glicopeptidi, linezolid, quinupristina-dalfopristina, i betalattamici, gli aminoglicosidi, le ansamicine, i nitroimidazoli e i chinoloni.\nEffetti collaterali e indesiderati.\nFosfomicina \u00e8 generalmente ben tollerata. Gli eventuali effetti avversi e indesiderati tendono a risolversi spontaneamente e in breve tempo, senza che si debba ricorrere a specifici interventi terapeutici.\nIn alcuni soggetti in corso di trattamento \u00e8 stata segnalata la comparsi di nausea, pirosi e diarrea. Con minore frequenza in alcuni soggetti affetti da ipersensibilit\u00e0 agli antibiotici possono comparire rash cutaneo e reazioni allergiche: nel caso, oltre alla sospensione del farmaco, \u00e8 sufficiente procedere a una terapia antistaminica. Molto pi\u00f9 raramente sono state osservate gravi reazioni di ipersensibilit\u00e0, tra cui l'anafilassi.\nGravidanza e allattamento.\nStudi sperimentali condotti su animali con fosfomicina trometamolo non hanno evidenziato l'insorgenza di alcun eventi avversi sul feto. In studi effettuati sui ratti, con fosfomicina sodica e calcica, sono stati evidenziati effetti tossici sul feto solo dopo la somministrazione di dosi 25 volte superiori a quelle terapeutiche. Tuttavia la somministrazione della fosfomicina in donne gravide o che allattano al seno deve essere riservata ai soli casi di effettiva necessit\u00e0. \nLa Food and Drug Administration (FDA) ha inserito la fosfomicina trometamolo in classe B per l'uso in gravidanza. Questa classe comprende i farmaci i cui studi riproduttivi sugli animali non hanno mostrato un rischio per il feto e per i quali non esistono studi controllati sull'uomo oppure i farmaci i cui studi sugli animali hanno mostrato un effetto dannoso (oltre a un decremento della fertilit\u00e0) che non \u00e8 stato confermato con studi controllati in donne nel primo trimestre di gravidanza e per i quali non c'\u00e8 evidenza di danno nelle fasi avanzate della gravidanza.\nMeccanismi di resistenza.\nIl batterio pu\u00f2 resistere all'azione della fosfomicina attraverso due meccanismi:\nSono stati riconosciuti e identificati diversi enzimi che conferiscono resistenza alla fosfomicina, e ne esistono di codificati sia a livello cromosomico sia a livello plasmidico. Tre di questi enzimi conferenti resistenza alla fosfomicina (denominati FosA, FosB e FosX) sono membri della superfamiglia delle gliossalasi. Questi enzimi funzionano da attacco nucleofilo sul carbonio 1 della fosfomicina, che apre l'anello epossidico e rende inefficace il farmaco. Gli enzimi differiscono per l'identit\u00e0 del nucleofilo utilizzato nella reazione: glutatione per FosA, bacillitiolo per FosB, acqua per FosX. In generale, gli enzimi di FosA e FosX sono prodotti da batteri Gram-negativi, mentre l'enzima FosB \u00e8 prodotto da batteri Gram-positivi. FosC utilizza ATP e aggiunge un gruppo fosfato alla fosfomicina, alterando cos\u00ec le sue propriet\u00e0 e rendendo il farmaco inefficace.\nLa fosfomicina entra nei batteri attraverso il trasportatore del glicerolo-3-fosfato.\nAvvertenze.\n\"Insufficienza renale:\" nei pazienti con insufficienza renale grave (CLcr &lt; 10 mL/min) aumenta in maniera significativa l'emivita della fosfomicina. Valutare un eventuale aggiustamento della dose dell'antibiotico. Nei pazienti sottoposti a emodialisi, risomministrare la fosfomicina dopo la dialisi. Nei pazienti sottoposti a dialisi peritoneale la somministrazione di fosfomicina (1 g) a distanza di 48 oppure 36 ore nei pazienti con funzionalit\u00e0 renale rispettivamente assente o residua ha permesso di ottenere concentrazioni sieriche terapeutiche."}
{"id": "2215051", "revid": "2127271", "url": "https://it.wikipedia.org/wiki?curid=2215051", "title": "Leo Picchi", "text": "Carriera.\nCalcio.\nCresciuto nella Pro Livorno, inizi\u00f2 a giocare a calcio nella squadra della sua citt\u00e0, debuttando il 30 dicembre 1945 nella gara Livorno- 1-0 del campionato misto di Divisione Nazionale 1945-1946.\nDalle rive del Tirreno si trasfer\u00ec al Torino dopo la Tragedia di Superga del 4 maggio 1949; disput\u00f2 tre campionati con la maglia granata prima di concludere la carriera con il Livorno, nel frattempo retrocesso in Serie C.\nNel 1971 rilev\u00f2 con il cugino Enzo il \"Gruppo Sportivo Salesiano Don Bosco\" di Livorno e, con la collaborazione, che dura tuttora, dell'Inter, diede vita alla societ\u00e0 Armando Picchi Calcio, intitolata al fratello, morto il 26 maggio dello stesso anno. Il club cos\u00ec creato \u00e8 molto attivo soprattutto a livello di giovani calciatori, lanciando anche veri talenti come l'attaccante Cristiano Lucarelli e imponendosi all'attenzione nazionale con le squadre Allievi e Juniores, che conquistarono i titoli nazionali di categoria.\nLaureatosi in Farmacia, s'impegn\u00f2 a studiare la causa della morte del fratello Armando, ipotizzando cure sbagliate in seguito alla frattura del bacino patita dal calciatore con la Nazionale di calcio il 6 aprile 1968, durante Italia-Bulgaria, partita che concluse di fatto la sua carriera azzurra e calcistica.\nDal 1969 al 1976 fu presidente dell'Associazione Ginnastica Livornese; fu poi presidente del Livorno Calcio dal 1982 al 1985 e della pi\u00f9 antica societ\u00e0 di calcio dilettantistica della citt\u00e0 labronica, la Pro Livorno 1919.\nPallacanestro.\nLeo Picchi \u00e8 stato uno dei pochi sportivi italiani a giocare nella massima serie in due discipline diverse; oltre a quella di calcio, disput\u00f2 infatti la Serie A di pallacanestro. Con il GUF Livorno gioc\u00f2 in Serie A FIP 1942-1943, e negli anni cinquanta milit\u00f2 anche nella Cama Livorno."}
{"id": "2215059", "revid": "1687175", "url": "https://it.wikipedia.org/wiki?curid=2215059", "title": "Dirndl", "text": "Il Dirndl \u00e8 un abito tradizionale ispirato al costume tradizionale delle classi elevate, diffuso nella parte meridionale della Germania, in Austria, nella Svizzera di lingua tedesca e nella regione geografica Italiana, in Trentino - Alto Adige, e nella Valcanale friulana. I vestiti ispirati al \"Dirndl\" sono conosciuti come \"Landhausmode\".\nNome.\nNel dialetto nel sud della Germania, con il termine \"Dirndl\" originariamente si faceva riferimento ad una giovane donna, o ad una ragazza, mentre \"Dirndlkleid\" indicava l'abito. Attualmente, \"Dirndl\" viene utilizzato indifferentemente per indicare entrambe le cose.\nDescrizione.\nIl \"Dirndl\" consiste in una gu\u00eapi\u00e8re, una blusa, un'ampia gonna e un grembiule, a cui spesso vengono associati alcuni accessori, come sciarpe o gilet. Nonostante l'aspetto di un abito semplice, un \"Dirndl\" realizzato in ogni sua parte pu\u00f2 essere anche molto costoso.\nEssendo originariamente realizzato con tinte naturali, il \"Dirndl\" tradizionale era tipicamente di colori pastello o comunque molto chiari nella sua versione primaverile-estiva, mentre di colori scuri nella sua versione invernale. Oggigiorno, grazie alle tinte artificiali, sono diventati molto popolari \"Dirndl\" di colori sgargianti e vivaci.\nStoria.\nIl \"Dirndl\" nasce come uniforme delle serve austriache nel XIX secolo. Forme meno elaborate e pi\u00f9 spartane dell'abito venivano utilizzate anche come abito da lavoro. Fu adottato come abito delle classi abbienti austriache soltanto intorno al 1870, diventando di fatto un abito di alta moda per le donne dell'epoca.\nAttualmente il \"Dirndl\" viene utilizzato in occasioni formali e durante alcuni eventi legati alla tradizione, specialmente in Austria, Baviera, nei territori del Tirolo storico e in Valcanale. Molte giovani donne indossano versioni del \"Dirndl\", spesso pi\u00f9 appariscenti dell'originale o poco rispettosi della tradizione, anche durante l\"'Oktoberfest\" a Monaco, ed in feste simili."}
{"id": "2215070", "revid": "122931013", "url": "https://it.wikipedia.org/wiki?curid=2215070", "title": "Museo del corallo", "text": "Il Museo del corallo di Napoli \u00e8 situato all'interno della galleria Umberto I, nel quartiere San Ferdinando. Le collezioni ripercorrono la storia della lavorazione del corallo, attraverso l'esposizione di documenti originali e delle pi\u00f9 significative creazioni, della Manifattura Ascione di Torre del Greco dall'Ottocento fino al moderno e al contemporaneo.\nLo spazio museale.\n\u00c8 articolato in due sezioni: nella prima, di tipo didattico, sono presentati rami di corallo di diversa provenienza e tipologia, gli antichi sistemi di pesca, gli antichi utensili per la lavorazione, numerose collane nei vari tagli e stili, i mercati ai quali erano e sono destinate. Uno spazio \u00e8 dedicato anche alla lavorazione del cammeo: le conchiglie, gli strumenti, le fasi di lavorazione, gli oggetti finiti danno al visitatore un quadro completo ed esaustivo di questa particolarissima arte.\nLa seconda sezione \u00e8 dedicata alla gioielleria: sono in mostra pi\u00f9 di 300 oggetti in corallo, cammei, pietra lavica, testimonianze di una rara e raffinata produzione che va dagli inizi del XIX secolo agli anni quaranta del secolo scorso. Il percorso \u00e8 corredato da una ricca documentazione\ncartacea e fotografica che illustra l'attivit\u00e0 dell'azienda e i suoi numerosi riconoscimenti per la qualit\u00e0 e l'originalit\u00e0 dei suoi gioielli.\nLa sede.\nIl museo \u00e8 sito al II piano della facciata principale della Galleria Umberto I di Napoli e ne occupa la gran parte. Ci\u00f2 consente di avere una visuale eccezionale di alcuni dei luoghi pi\u00f9 esclusivi e densi di storia della citt\u00e0: dai balconi del museo i rilievi di stucco della facciata del teatro di San Carlo sono quasi \u201ca portata di mano\u201d e cos\u00ec pure le famose sculture marmoree di Carlo Nicoli che severamente sostengono le ampie finestre dei saloni principali.\nNote storiche.\nCome risulta dall'archivio storico della Camera di commercio di Napoli la ditta Ascione \u00e8 la pi\u00f9 antica manifattura di Torre del Greco nel delicato e prestigioso settore della lavorazione artistica del corallo, del cammeo, della madreperla, delle pietre dure e dei metalli preziosi. Dopo la liberalizzazione dal monopolio della fabbrica reale avvenuta nel 1815 Giovanni Ascione, figlio dell'armatore di \u201ccoralline\u201d Domenico, decise di dedicarsi alla manifattura del corallo, attivit\u00e0 importata a Torre del Greco agli inizi del XIX secolo. Giovanni e i suoi dieci figli riuscirono a far conoscere il marchio Ascione per la raffinatezza della loro produzione tanto da iscriversi nel 1855 alla Camera di commercio di Napoli, ricevendo poi i numerosi riconoscimenti internazionali, visibili nelle sale del Museo, al punto da divenire fornitori ufficiali della famiglia reale che gli confer\u00ec il privilegio di fregiare il marchio con le insegne di casa Savoia, a riprova di un'autentica anzianit\u00e0 gli Ascione utilizzano da sempre lo stesso marchio orafo, 5*NA."}
{"id": "2215071", "revid": "729019", "url": "https://it.wikipedia.org/wiki?curid=2215071", "title": "Copersucar", "text": "La Copersucar S.A. \u00e8 un'azienda brasiliana attiva nel campo del trattamento della canna da zucchero, nella produzione e distribuzione dello zucchero, nella produzione di alcool per uso alimentare, industriale e come combustibile.\nStoria.\nFondata il 1\u00ba luglio 1959 dalla collaborazione di diverse aziende operanti nel settore saccarifero, deve il suo nome alla contrazione di Cooperativa de A\u00e7ucar e \u00c1lcool (in italiano Cooperativa di zucchero ed alcool).\nInternazionalmente deve parte della sua popolarit\u00e0 nella scelta di sponsorizzare la prima squadra brasiliana di Formula 1 dovuta all'iniziativa del due volte campione del Mondo Emerson Fittipaldi. Nelle prime tre stagioni, tra il 1975 ed il 1977, la denominazione ufficiale del team fu infatti Copersucar-Fittipaldi e che dipinse le proprie monoposto con i colori nazionali del Brasile, blu, verde e oro."}
{"id": "2215073", "revid": "400694", "url": "https://it.wikipedia.org/wiki?curid=2215073", "title": "Viva Italia", "text": "Viva Italia - 30 a\u00f1os en vivo \u00e8 un album dal vivo del gruppo musicale cileno Inti-Illimani, pubblicato nel 2003 in occasione dell'anniversario del golpe cileno del 1973.\nDescrizione.\nL'intenzione del disco e del concerto/evento romano, durante il quale sono stati registrati gran parte dei brani, \u00e8 quella di ricordare i 30 anni di legame del gruppo con l'Italia, il paese dove gli Inti-Illimani si trovavano al momento del golpe e che \u00e8 stato la loro seconda patria per circa 15 anni. Il disco \u00e8 stato registrato dal vivo a Roma il 7 settembre 2003, durante un concerto tenuto in via dei Fori Imperiali, ma anche a Verona il 14 settembre e a Genzano di Roma, il paese che li ospit\u00f2 durante i primissimi anni dell'esilio, il 15 settembre.\nNella track-list sono presenti, oltre ad alcuni brani del gruppo particolarmente legati all'Italia (\"Danza di Calaluna\", \"Il mercato di Testaccio\", \"Tarantella\"), l'esplicito omaggio alla cultura e alla musica italiana realizzato tramite due brani mai suonati dal vivo prima di questa occasione: il tema d'amore del film \"Nuovo Cinema Paradiso\" e \"Buonanotte fiorellino\" di Francesco De Gregori.\nL'album \u00e8 stato pubblicato in Italia in formato CD dall'etichetta discografica Storie di note, con numero di catalogo SDN036, corredato di un libro con lo stesso titolo attribuito agli stessi Inti-Illimani e curato da Aldo Brigaglia che, attraverso una serie di brevi aneddoti e foto d'epoca, cerca di raccontare la relazione tra gli Inti-Illimani e l'Italia. L'album \u00e8 poi stato ristampato, sempre in CD, in Cile dalla Warner Music Chile con numero di catalogo 504672608-2, il 22 novembre 2004, e in Svezia dalla AYVA Musica con numero di catalogo AV 219."}
{"id": "2215074", "revid": "1924342", "url": "https://it.wikipedia.org/wiki?curid=2215074", "title": "Cut (The Slits)", "text": "Cut \u00e8 l'album di debutto del gruppo post-punk inglese The Slits, pubblicato nel settembre 1979 da Island Records nel Regno Unito e da Antilles negli USA. La foto di copertina, scattata fuori dallo studio di registrazione, mostra le tre componenti nude fino alla cintola e coperte di fango, in modo simile a \"Y\" dei Pop Group.\nMusicalmente il disco \u00e8 molto influenzato da generi quali dub, reggae e dalla musica popolare africana e caraibica. \u00c8 stato ristampato nel 2009 con trenta bonus track tra demo, sessioni con John Peel e versioni dub."}
{"id": "2215078", "revid": "63727", "url": "https://it.wikipedia.org/wiki?curid=2215078", "title": "Mercedes Rennwagen 90PS", "text": ""}
{"id": "2215098", "revid": "400694", "url": "https://it.wikipedia.org/wiki?curid=2215098", "title": "Si somos americanos", "text": "Si somos americanos \u00e8 il primo album del gruppo musicale cileno Inti-Illimani, pubblicato nel 1969.\nDescrizione.\nDopo aver contribuito con singoli brani ai dischi collettivi \"Voz para el camino\" e \"Por la CUT\" il gruppo cileno Inti-Illimani, nel febbraio 1969, durante il suo primo tour in Bolivia, registra a La Paz 12 canzoni che andranno a formare il suo disco d'esordio. Confluiscono in questo LP tutti i brani messi a punto dal gruppo fino a quel momento pi\u00f9 un paio realizzati in studio su richiesta dalla casa discografica.\nL'album mostra gi\u00e0 chiaramente la scelta del gruppo di dedicarsi a due distinti filoni musicali: i brani appartenenti alla tradizione del centro e sud-America da un lato e la nuova canzone d'autore (spesso politicamente impegnata) che in quegli anni sbocciava lungo tutto il continente latinoamericano.\nEsempi del primo tipo sono canzoni come \"El canelazo\" o \"La naranja\", mentre appartengono alla seconda tipologia brani come \"Si somos americanos\", \"Juanito Laguna remonta un barrilete\" o \"Zamba de los humildes\". Lo strumentale \"Huajra\" e \"Juanito Laguna remonta un barrilete\" diventeranno presto due classici del gruppo, verranno reincisi pi\u00f9 volte e vengono ancora frequentemente eseguiti dal vivo.\nPubblicato originalmente in formato LP dalla Impacto Records, nel 2000 in Cile la Warner Music Chile ne ha ristampato in un unico CD una versione rimasterizzata a partire da copie in vinile, unitamente all'album \"Canto al programa\". Questo album non \u00e8 mai stato distribuito in Italia in nessuna versione."}
{"id": "2215102", "revid": "1941276", "url": "https://it.wikipedia.org/wiki?curid=2215102", "title": "Categorie del premio Grammy", "text": "I Premi Grammy (\"Grammy Awards\") sono assegnati in 105 differenti categorie, ognuna delle quali appartiene ad uno tra 30 generi musicali, con l'eccezione dei premi speciali e dei quattro premi principali. Nel corso degli anni sono state tolte ed aggiunte alcune categorie, la lista seguente raccoglie tutti i premi secondo la dicitura e la categoria attuale e le categorie soppresse.\nPremi speciali.\nVengono assegnati in modo irregolare e senza che avvenga un processo di nomina. Generalmente premiano personalit\u00e0 o brani che hanno dato un particolare contributo all'evoluzione delle musica, possono essere assimilati a premi alla carriera.\nPremi principali.\nSono i premi pi\u00f9 ambiti, per essi non sono previsti distinzioni di genere.\nModifiche.\nCambio di categoria.\nI premi \"Best Song Written for a Motion Picture, Television or Other Visual Media\" e \"Best Score Soundtrack Album for a Motion Picture, Television or Other Visual Media\" venivano originariamente assegnati nella categoria \"Composizione e arrangiamento\"."}
{"id": "2215104", "revid": "1305772", "url": "https://it.wikipedia.org/wiki?curid=2215104", "title": "Deluxe", "text": ""}
{"id": "2215109", "revid": "287204", "url": "https://it.wikipedia.org/wiki?curid=2215109", "title": "Promozione 1955-1956", "text": "Nella stagione 1955-1956, la Promozione era il quinto livello del calcio italiano (il primo livello regionale). Suddiviso in tanti gironi regionali, \u00e8 l'antesignano dell'attuale Eccellenza.\nPer ottenere la promozione in IV Serie non era sufficiente vincere il campionato. La Federazione, nel valutare i titoli sportivi ottenuti sul campo, avrebbe promosso alla categoria superiore le societ\u00e0 in possesso di un impianto sportivo delle misure utili stabilite per la partecipazione alla IV Serie e che avessero solidit\u00e0 economica tale da poter sostenere le spese della gestione di quel campionato nazionale.\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Le squadre che vincevano il proprio girone rientravano nel lotto delle squadre proposte all'ammissione alla categoria superiore anche se non si aggiudicavano il titolo di Campione Regionale di Promozione messo sempre in palio da ogni Lega Regionale anche nel caso i gironi fossero pi\u00f9 di uno.\nRegolamento.\nIn questa stagione a parit\u00e0 di punteggio non era prevista alcuna discriminante: le squadre a pari punti erano classificate a pari merito (la F.I.G.C. in questa stagione non teneva conto della differenza reti, la utilizzava solo per la Lega Giovanile). In caso di assegnazione di un titolo sportivo (promozione o retrocessione) era previsto uno spareggio in campo neutro.\nLe squadre che non hanno portato a termine il campionato non vanno considerate come classificate ma tolte dalla classifica azzerando tutti i risultati conseguiti fino al momento dell'esclusione o della rinuncia.\nBibliografia.\nGiornali:"}
{"id": "2215119", "revid": "1347902", "url": "https://it.wikipedia.org/wiki?curid=2215119", "title": "Ordine della Bandiera rossa", "text": "L'Ordine della Bandiera rossa () \u00e8 stata un'onorificenza militare sovietica creata il 16 settembre 1918, durante la guerra civile russa.\nStoria.\nIl primo a ricevere questa onorificenza fu Vasilij Konstantinovi\u010d Bljucher, il 28 settembre 1919. Durante la guerra civile esistevano altre decorazioni, create dai governi comunisti di altre repubbliche poi riassorbite nell'Unione Sovietica, che portavano nomi molto simili. Il 1\u00ba agosto 1924 fu definito l'unico ordine della Bandiera rossa, da assegnare a personale meritevole dell'Armata Rossa.\nAltri ordini sovietici non militari utilizzarono la dicitura \"Ordine della Bandiera rossa\" nel titolo, ad esempio l'ordine della Bandiera rossa del lavoro era assegnato per atti di grande valore scientifico, militare (tecnico o logistico), manifatturiero o agricolo.\nCome decorazione militare, l'ordine della Bandiera rossa premiava atti di eroismo in combattimento o atti di straordinario valore militare compiuti durante il combattimento. Prima della creazione dell'ordine di Lenin, avvenuta il 6 aprile 1930, l'ordine della Bandiera rossa era la pi\u00f9 alta decorazione militare dell'Unione Sovietica, oltre ad essere praticamente l'unica. Durante la seconda guerra mondiale con vari nomi (come \"Ordine della Bandiera rossa al valor militare\" e \"Ordine della Bandiera rossa al valore navale\"), fu assegnato sia a singoli militari, sia a intere unit\u00e0 per atti di grande valore. L'ordine della Bandiera rossa mantenne sempre un prestigio speciale in quanto veniva concesso solamente per atti di coraggio durante il combattimento, mentre l'ordine di Lenin fu spesso concesso anche a personale non militare o a personaggi politici. Quasi tutti i pi\u00f9 famosi comandanti sovietici divennero cavalieri dell'ordine della Bandiera rossa. Successivamente, tra il 1944 e il 1958, venne concesso anche per anzianit\u00e0 di servizio, con il primo riconoscimento dopo venti anni di servizio e il secondo dopo trenta.\nDescrizione.\nL'aspetto della medaglia consisteva di un distintivo bianco smaltato, con al centro falce e martello dorati circondati da due spighe di grano dorate su una \"stella rossa\", poggiata su un martello, un aratro, una torcia a e una bandiera rossa incrociati. Sulla bandiera il motto in lettere d'oro \"Proletari di tutto il mondo unitevi!\". L'insieme circondato da due spighe di grano dorate e alla base la scritta CCCP (URSS) in campo rosso.\nInizialmente l'ordine era composto solamente dal distintivo, da portare sul lato sinistro dell'uniforme. Successivamente venne aggiunto un nastro di colore rosso con una larga sezione centrale bianca e due sottili bande bianche sui bordi.\nPersonalit\u00e0 e citt\u00e0 insignite.\nL'ordine veniva concesso sia a singoli militari sia a intere unit\u00e0, che in seguito aggiungevano al nome il prefisso \"Bandiera rossa\". Alcuni dei decorati sono stati:"}
{"id": "2215124", "revid": "767487", "url": "https://it.wikipedia.org/wiki?curid=2215124", "title": "Ronzinante", "text": "Ronzinante (\"Rocinante\" in lingua originale) \u00e8 il cavallo di Don Chisciotte dal romanzo \"Don Chisciotte della Mancia\"; di Miguel de Cervantes. Come si potrebbe dedurre dal nome, Ronzinante era un ronzino. Don Chisciotte gli diede questo nome prima di partire per diventare un cavaliere errante, perch\u00e9 gli appariva \"maestoso\" e \"sonoro\". Il suo padrone pens\u00f2 ininterrottamente per quattro giorni per trovargli un nome. Nonostante Ronzinante fosse un cavallo di scarsa qualit\u00e0, Don Chisciotte lo considerava alla pari dei pi\u00f9 grandi cavalli mai esistiti, come Bucefalo di Alessandro Magno e proprio col suffisso \"-ante\" il padrone lo identificava come il primo dei cavalli."}
{"id": "2215126", "revid": "125791333", "url": "https://it.wikipedia.org/wiki?curid=2215126", "title": "Aircalin", "text": "Aircalin (da: Air Cal\u00e9donie International) \u00e8 una compagnia aerea basata in Nuova Caledonia, territorio d'oltremare della Francia. Il suo hub \u00e8 l'Aeroporto di Noum\u00e9a-La Tontouta, nel territorio comunale di Pa\u00efta.\nStoria.\nFondata nel 1983 come estensione internazionale della compagnia di bandiera Air Cal\u00e9donie, effettu\u00f2 il primo volo il 2 dicembre dello stesso anno, tra Melbourne e Noum\u00e9a, con un Boeing 747, in collaborazione con Qantas. Sempre nel dicembre 1983 prese in leasing un Boeing 737-200 da Air Nauru che permise alla compagnia di operare voli da Noum\u00e9a a Brisbane, Nadi, Port Vila e Wallis. Negli anni a venire, grazie all'arrivo di nuovi aeromobili, vennero aperte nuove rotte per Sydney, nel 1985 e per Auckland, nel 1987. Nel 1988 venne un Boeing 737-300, il primo aereo della compagnia ad avere la livrea Aircalin. Questo nuovo jet permise di incrementare le destinazioni, aggiungendo Papeete, via Nadi. Dopo che nel 1991 venne lanciata la business class, nel 1992 viene creata \"Alitude\", la rivista di bordo ufficiale, inaugurata la sala VIP all'Aeroporto di Noum\u00e9a e lanciato \"Club 500\", il programma frequent flyer della compagnia.\nAccordi commerciali.\nAd agosto 2020 Aircalin ha accordi di codeshare con le seguenti compagnie:\nFlotta.\nAd agosto 2020 la flotta Aircalin risulta composta dai seguenti aerei:\nFlotta storica.\nNel corso degli anni Aircalin ha operato con i seguenti modelli di aeromobili:"}
{"id": "2215128", "revid": "1305772", "url": "https://it.wikipedia.org/wiki?curid=2215128", "title": "Tossicologia forense", "text": "La tossicologia forense \u00e8 la branca della tossicologia a servizio delle scienze forensi.\nSuo scopo principale \u00e8 quello di applicare le metodiche analitiche a campioni biologici (tessuti) al fine di determinare la relazione causa-effetto tra la presenza di un veleno, o altra sostanza di interesse tossicologico, e un danno alla salute o la morte di una persona. Tali riscontri analitici possono costituire una prova importante in sede di processo penale per stabilire l'effettiva colpevolezza e reale intenzione di causare un danno fisico da parte dell'imputato.\nPrassi analitica.\nI campioni biologici studiati possono essere quelli ematici, l'urina, il fluido orale o le formazioni pilifere. Queste ultime sono analizzate quando il tempo trascorso tra ultima assunzione ed il prelievo \u00e8 talmente prolungato, da rendere inutile l'analisi degli altri campioni biologici.\nPrassi comune \u00e8 anche il controllo dell'assunzione di alcool, droghe e altre sostanze da abuso allo scopo di evidenziare le eventuali alterazioni indotte del comportamento o delle prestazioni psicofisiche. In questo modo vengono svelati anche i casi di doping, di guida in stato di ebbrezza e l'uso di sostanze stupefacenti.\nStoria.\nLa tossicologia forense si svilupp\u00f2 come disciplina scientifica negli anni 1800, grazie a Mathieu Orfila che nel 1814 pubblic\u00f2 il primo approccio sistematico sulla natura chimica e fisiologica dei veleni (\"Trait\u00e9 des Poisons\"). Egli stesso ebbe un ruolo di esperto in molti processi per omicidio e divenne noto per aver applicato il test di Marsh nel processo a carico dell'avvelenatrice Marie Lafarge."}
{"id": "2215130", "revid": "124986802", "url": "https://it.wikipedia.org/wiki?curid=2215130", "title": "Endangered Species", "text": "Endangered Species (\"specie a rischio\" in lingua inglese) pu\u00f2 riferirsi a:"}
{"id": "2215133", "revid": "547034", "url": "https://it.wikipedia.org/wiki?curid=2215133", "title": "ATS D4", "text": "L'ATS D4 fu una vettura di Formula 1 che esord\u00ec nella stagione 1980 e corse anche in quella successiva. Spinta da un tradizionale motore Ford Cosworth DFV, adottava un cambio Hewland FGA 400, e fu concepita da Gustav Brunner e Tim Wadrop.\nA differenza della ATS D3 non ottenne punti nelle 16 gare in cui fu iscritta. La miglior prestazione fu l'ottavo posto di Marc Surer nel Gran Premio degli Stati Uniti-Est 1980. In prova conquist\u00f2 con Jan Lammers la seconda fila nel Gran Premio degli Stati Uniti-Ovest 1980, miglior risultato in qualifica per la scuderia tedesca."}
{"id": "2215142", "revid": "339392", "url": "https://it.wikipedia.org/wiki?curid=2215142", "title": "Regina di Scozia", "text": ""}
{"id": "2215144", "revid": "50180622", "url": "https://it.wikipedia.org/wiki?curid=2215144", "title": "Carica batterica", "text": "La carica batterica \u00e8 il numero di batteri presenti per unit\u00e0 di volume.\nLa carica batterica pu\u00f2 essere stimata contando le unit\u00e0 formanti colonia presenti sulla piastra di Petri dove si \u00e8 coltivato un volume noto del liquido da analizzare."}
{"id": "2215145", "revid": "1543377", "url": "https://it.wikipedia.org/wiki?curid=2215145", "title": "Tim Myers", "text": "La sua musica \u00e8 definita indie folk rock.\nMyers \u00e8 stato bassista degli OneRepublic dal 2004 al 2007.\nBiografia.\nI primi anni.\nNato e cresciuto nel sud della California, Myers vive a contatto con la musica sin dall'infanzia. Myers fu spinto a suonare il piano a cinque anni, e si diplom\u00f2 in pianoforte all'et\u00e0 di tredici anni, et\u00e0 in cui inizi\u00f2 a suonare anche chitarra e basso. Gi\u00e0 dai quattordici anni Myers cominci\u00f2 a scrivere le sue prime canzoni.\nMyers \u00e8 mancino, e suona chitarra e basso in una maniera inusuale: girando lo strumento al contrario Myers riesce a suonare con le corde tese con la destra. Il suo stile \"upside down\" \u00e8 ispirato ai famosi chitarristi e bassisti mancini Jimi Hendrix e Paul McCartney.\nNel 2002, Myers si trasferisce a Los Angeles e diventa membro della band Limousine, della Interscope/Geffen Records. La band cambi\u00f2 casa discografica nei primi mesi di lavoro del loro album di debutto.\nOneRepublic.\nNel 2004, Myers incontra il fondatore degli OneRepublic, Ryan Tedder, e un compagno di scuola di Tedder, Zach Filkins, nel periodo in cui stavano cercando a Los Angeles dei nuovi componenti della band. Myers suon\u00f2 il basso nella band dal 2004 al 2007. Dopo aver firmato un contratto con la Columbia Records, la band incise un certo numero di canzoni, per essere utilizzate dalla casa discografica subito dopo aver reso famoso il loro album.\nMyers lascia la band per intraprendere la carriera solista. Subito dopo \u00e8 stato rimpiazzato dal bassista e violoncellista Brent Kutzle. La band divent\u00f2 uno dei gruppi musicali pi\u00f9 popolari grazie a MySpace e presto furono ingaggiati dalla Interscope Records sotto il Mosley Music Group diretto da Timbaland, il quale gi\u00e0 conosceva Tedder personalmente e con il quale lavorava gi\u00e0 dal 2001. La band incise un album completo, \"Dreaming Out Loud\" che fu pubblicato il 20 novembre 2007 negli Stati Uniti.\nLa band fu campione di incassi grazie al grande successo di \"Apologize\", che divent\u00f2 il pezzo pi\u00f9 trasmesso dalle radio nella storia del North American Top 40 radio, secondo Billboard, ed \u00e8 stata messa in onda pi\u00f9 di 10.000 volte in una sola settimana.\nCarriera solista.\nL'11 gennaio 2007 Myers pubblic\u00f2 l'EP \"Revolution EP\". Le 6 canzoni contenute dell'album avevano in comune un messaggio politico pacifista. I testi richiamano il bisogno di dare una svolta e cambiare in positivo i tempi in cui viviamo. Il singolo \"World War\" si piazz\u00f2 al terzo posto nella classifica di Triple A radio. \n\"A Revolution Song\" con la partecipazione vocale di Colbie Caillat.\nIl 3 maggio 2007 il brano \"Momma's Boy\" di Mayers fu uno dei pezzi che fu utilizzato nell'episodio speciale di due ore della serie tv \"Grey's Anatomy\". \"Momma's Boy\" fu inserito nell'album della colonna Sonora della terza stagione di \"Grey's Anatomy\" che ebbe un buon successo commerciale.\nIl brano di Myers \"A Place We Used to Know\" appare anche nel telefilm \"Private Practice\". Altri pezzi di Myers sono stati utilizzati nella serie tv americana \"One Tree Hill\".\nIl 7 gennaio 2008 Myers incise un nuovo album dal titolo \"The Good Life EP\". A differenza del precedente, quest\u2019album non tratta temi impegnativi, \u00e8 molto pi\u00f9 ottimista e spensierato. La canzone \"Magic\" fa parte della colonna sonora del film della Walden Media/Sony Pictures Entertainment The Water Horse - La leggenda degli abissi insieme a Sin\u00e9ad O'Connor. Il singolo \"A Beautiful World\" \u00e8 stato trasmesso da diverse emittenti radiofoniche di tutti gli Stati Uniti.\nNei primi mesi del 2008, il brano di Myers \"A Beautiful World\" \u00e8 stata utilizzata dalla Target e dalla Canon a scopi pubblicitari, rendendo Myers molto popolare.\n\"Good Morning America\" also played \"A Beautiful World\" in a segment called \"Your 3 Words.\""}
{"id": "2215152", "revid": "88740", "url": "https://it.wikipedia.org/wiki?curid=2215152", "title": "Vialardi (famiglia)", "text": "I Vialardi sono una famiglia di origine longobarda, noti in Piemonte dalla fine dell'XI secolo. Di fiera parte ghibellina, ebbero signorie, sia in Italia che in Francia, tutte derivate dalle tre linee principali (Verrone, Villanova Monferrato e Sandigliano), con le consignorie di Cerreto Castello, Quaregna (XII secolo), Candelo, Occhieppo, Mosso, Ysangarda, Villanova Biellese, Salussola (XIV secolo), Beatino, Borriana, Vettign\u00e9 (XV secolo), Stroppiana, Cella Monte (XVI secolo), Gorbio, Frassinetto, Colcavagno (XVII secolo), Castellamonte, Lessolo (XVIII secolo).\nOrigine.\nLa prima attestazione della famiglia risale a un \"Vulardi\", che nel 1031 (o 1032) \u00e8 citato come teste in un atto della Cancelleria della Corte reale di Borgogna circa la dotazione dell'abbazia di Talloires. Tradizionalmente, da Vulardi discende Casa Vialardi e dal conte Uberto, \"Biancamano\" nel tardivo obituario latino di Hautecombe (1342), la dinastia di Casa Savoia. Discendente di Vulardi fu Wid, figlio di Vialardi e Plusbella, nato intorno al 1090: al suo nome fu associato il soprannome alto-tedesco \"all hart\" ed egli divenne dunque noto come Wid-all-hart (Guido \"il Forte\", Guido \"il Crudele\"), successivamente latinizzato in Widalardo. Un'identica traslazione linguistica si riscontra nel nome della madre, \"plus bella\", latinizzazione di un soprannome diventato d'uso a scapito di un nome alto-tedesco perduto nelle avvisaglie di una Chiesa in progressione. I Necrologi Eusebiani riportano la morte della madre Plusbella e dei suoi fratelli Manfredo e Lantelmo, che morirono dunque nel territorio di Vercelli, mentre il padre e il terzo fratello, Umberto, non sono menzionati in quanto la loro morte dovette avvenire fuori dal territorio vercellese.\nIl primo documento locale in cui compare il nome di Widalardo, o forse ancora del padre (la lettura del documento \u00e8 ambigua), \u00e8 un atto del 1118, dove \u00e8 tra i consiglieri laici del vescovo di Vercelli Anselmo. L'atto riguarda la cessione di una parte della \"curtis\" di Torcello (Casale Monferrato) ed altri beni intorno Casale: Widalardo dovette avere interessi nella zona e la collina su cui si trova Torcello porta infatti il nome di Vialarda. Nel 1142, Widalardo fu nuovamente a Vercelli come teste di un atto con cui il vescovo Gisulfo confermava ai canonici di Santa Maria di Vercelli tutte le decime della curia. Widalardo, come dimostrano i documenti successivi, era il maggiore proprietario laico intorno alla chiesa e poteva pertanto confermare diritti e propriet\u00e0.\nWidalardo \u00e8 ancora menzionato per un contenzioso che l'aveva opposto al potente capitolo di Santo Stefano di Biella, riguardante la propriet\u00e0 della chiesa di Sant'Eusebio sulla collina biellese e delle sue pertinenze: si trattava probabilmente di un insieme di oratori privati e mansi dipendenti nati dalla trasformazione di una \"curtis dominica\". Widalardo offr\u00ec una transazione che fu accettata dal decano capitolare e l'atto fu firmato il 4 dicembre del 1147 \u00ab\"in curte Vuidalardi\"\u00bb. I sei testi laici di Widalardo, di Novara e di Milano, confermano l'ambito esterno a Vercelli della \"curtis\", probabilmente in area lombarda. In questo atto sono citati anche altri membri della famiglia, di cui Widalardo \u00e8 il decano che saranno nel secolo successivo i fondatori delle tre linee principali di discendenza.\nPropriet\u00e0 a Vercelli.\nI documenti successivi citano propriet\u00e0 nel Vercellese, Biellese e Casalese (castelli, torri, case, mansi, molini e terre). I beni maggiori in Vercelli sembrano essersi consolidati al tempo di Attone e comprendevano, tra gli altri, la roggia vercellina, che forniva l'acqua alle difese della citt\u00e0, vendute dai Vialardi al comune di Vercelli con una serie di atti tra la fine del XII secolo e l'inizio del XIII. Il 21 giugno 1178 i Vialardi cedettero a Federico Barbarossa i diritti di pedaggio sul porto e sulle rive del Cervo e della Sesia; fu il vescovo di Vercelli ad agire nell'acquisto per conto dell'imperatore.\nAscesa politica.\nNell'atto del 1147 si delineano i capostipiti delle tre linee principali dei Vialardi (Villanova, Verrone e Sandigliano):\nFino alla prima met\u00e0 del Duecento la gestione delle relazioni politiche e militari continu\u00f2 sulla linea del diritto alto-germanico della \"sippe\", demandata agli anziani di ogni gruppo famigliare, cui competevano le relazioni degli incastellamenti con il territorio di insistenza. Le propriet\u00e0 extraurbane appartenevano ai singoli gruppi familiari, mentre quelle urbane erano detenute collettivamente, garantendo in questo modo un peso monetario e politico unico.\nCon l'affermazione del policentrismo di Vercelli sul territorio e la parallela formazione di un'associazione comunale, i Vialardi furono fin dagli inizi membri della Credenza, l'organo consultivo comunale e consoli, influendo sulla politica interna e sulle alleanze esterne della citt\u00e0 grazie al peso dei propri sistemi difensivi. Questo potere non produsse nepotismi e in molti casi l'interesse del Comune prevaric\u00f2 quello familiare: nel 1197 i consoli di Vercelli resero liberi (\u00ab\"liber et absolutus\"\u00bb) il castello e le terre di Villanova Monferrato inizio dell'espansione comunale sul territorio extraurbano tanto in chiave difensiva quanto di influenza politica.\nLa creazione del borgo franco di Villanova Monferrato, decisa con il consiglio di Giacomo Vialardi \u00abet sociorum quorum\", decretava anche che \u00abnullus dominorum debeat abitare in illo castro\u00bb, compromettendo gli interessi dei cugini Vialardi proprietari del castello, altrettanto potenti in citt\u00e0 per l'ampia presenza consolare. Alla crescita del peso politico della citt\u00e0, ne sarebbe corrisposto uno parallelo del potere familiare in un momento cruciale delle lotte interne tra fazioni dell'\u00e9lite urbana, che stavano modificando le egemonie sul territorio.\nGiacomo domin\u00f2 la scena politica per quasi cinquant'anni influenzando con il coinvolgimento di tutto il gruppo familiare lo spostamento verso l'impero di Vercelli, cui diede coscienza del proprio peso di fronte a Milano, Pavia e Brescia. Ai figli ed ai cugini di Villanova Monferrato furono demandate le relazioni politiche esterne, mentre i cugini interni alla citt\u00e0 fornirono l'appoggio della Credenza e quello delle cattedre ecclesiali di Santa Maria e di Sant'Eusebio, per oltre cent'anni in mano a longevi e politicizzati arcidiaconi Vialardi.\nUn coinvolgimento cos\u00ec schierato dalla parte ghibellina richiese una presenza pi\u00f9 compatta sul territorio, con un incastellamento meglio coordinato ai bordi delle zone di espansione della citt\u00e0. Giacomo guid\u00f2 il cambio degli interessi familiari iniziando l'allentamento patrimoniale progressivo in citt\u00e0 a favore del potenziamento dei castelli extraurbani, che assunsero un peso cruciale nelle scelte politiche dei Vialardi. Sono di questo periodo le grandi dismissioni immobiliari in Vercelli, che favorirono un avvicinamento pi\u00f9 stretto al Comune, fornendo contemporaneamente la massa di denaro necessaria all'ammodernamento dei sistemi difensivi, alla costruzione di nuovi ed all'acquisto di terre da reddito per il loro mantenimento. Contemporaneamente, furono ceduti i beni extraurbani non vitali nel sistema degli incastellamenti, mentre si consolidarono attraverso nuovi acquisti ed investiture le presenze in Candelo, Ysangarda, Verrone, Villanova Monferrato e Sandigliano, posizioni che la lungimiranza di Widalardo aveva gi\u00e0 individuato come strategiche.\nCon la seconda met\u00e0 del Duecento i gruppi famigliari dei Vialardi assunsero una fisionomia propria, sempre legati interfamiliarmente, ma con indipendenze maggiori.\nLa divisione in tre linee.\nIl nuovo assetto familiare si consolid\u00f2 su tre linee ben definite:\nAl declino imperiale, i Vialardi di Vercelli passarono indenni attraverso i rivolgimenti politici e militari della citt\u00e0, mentre i Vialardi dei castelli di Sandigliano e Ysangarda continuarono una contrapposizione militare ai duchi di Savoia. In una battaglia durata tre notti e due giorni cadde anche il Torrione di Sandigliano ed il 24 settembre 1426 i Vialardi di Sandigliano firmarono un'aspra e incondizionata resa del loro \u00abcastrum et turrionum\u00bb ad Amedeo VIII di Savoia. Manfredo di Saluzzo, che aveva guidato vittoriosamente l'esercito savoiardo-vallese contro il Torrione, non prosegu\u00ec per Ysangarda, pericolosa da raggiungere, inutile come battaglia, troppo lontana dagli accampamenti di Ivrea. I Vialardi del castello di Ysangarda rientrarono indenni a Casale dove si posero al servizio dei marchesi di Monferrato e poi dei Sovrani di Mantova.\nI Vialardi di Verrone avevano invece gi\u00e0 fatto la propria scelta cinquantatr\u00e9 anni prima, passando al fianco del conte di Savoia il 19 febbraio 1373.\nBlasonature.\nLinee di Verrone, Villanova, Sandigliano\nLinea Vialart-Vialard de Herse e d'Orvilliers\nLinea de Villardi\nLinea de Villardi de Quinson\nLinea de Villardi de Quinson de Montlaur\nArmoriale di Casa Vialardi.\nLa storia araldica dei Vialardi conosce un paradosso comune ad altre antiche famiglie piemontesi e, pi\u00f9 in generale, italiane: la lacunosit\u00e0 delle fonti documentarie e iconografiche \u00e8 tale che la prima attestazione dello scudo sinora nota risale alla fine del Medioevo. Lo stemma famigliare appare per la prima volta in un importante codice di area lombarda del Quattrocento (1450-1464), noto come \"Stemmario Trivulziano\", che riporta in prevalenza le insegne di famiglie e comunit\u00e0 dello Stato di Milano e delle aree confinanti, odierno Piemonte incluso. Nel Trivulziano i Guidalardi esibiscono il loro scudo bandato di quattro pezzi d\u2019oro e di rosso, col capo dell\u2019Impero. Questa apparizione tardiva \u00e8 la ragione per cui il ramo francese (de Villardi-de Villardi Quinson de Montlaur e Vialard de Herse et d'Orvilliers) arma uno scudo completamente diverso, che attesta la sua separazione dal ceppo d'origine in epoca antecedente il Trivulziano, mentre i 3 rami italiani armeranno sempre lo stesso scudo con minime variazioni.\nLa seconda attestazione in ordine di tempo mostra l\u2019altra variante dello scudo: d\u2019oro, a due bande di rosso, col capo dell\u2019Impero (secondo un\u2019oscillazione frequente in araldica, tra campi suddivisi in numeri pari e dispari di figure geometriche contigue). La si pu\u00f2 notare entro una cartella manierista ai piedi della vetrata con l\u2019Adorazione dei Magi della Parrocchiale di Verrone, ove fu inserita nella seconda met\u00e0 del Cinquecento.\nBibliografia sommaria.\nFonti a stampa\nFonti archiviali primarie"}
{"id": "2215164", "revid": "1719883", "url": "https://it.wikipedia.org/wiki?curid=2215164", "title": "Up on the Housetop", "text": "Up on the housetop (Ho! Ho! Ho!) \u00e8 una canzone natalizia statunitense, scritta intorno al 1860 (probabilmente nel 1864) da Benjamin Russell Hanby (1833-1867) e pubblicata per la prima volta nel 1865.\nSi tratta di una delle prime canzoni laiche su Babbo Natale composte negli Stati Uniti d'America.\nTra le prime incisioni del brano figura quella di Gene Autry nel 1953.\nStoria.\nBenjamin Russell Hanby compose il brano nel 1864, quand'era ministro della chiesa di Dayton, nell'Ohio. Nel 1865 il brano venne pubblicato da un editore di Chicago, George Frederick Root.\nTesto.\nLa canzone racconta l'arrivo di Babbo Natale presso la casa di due bambini di nome Nell e Will, ai quali \u2013 dopo essere sceso per il camino \u2013 riempie le calze rispettivamente con una bambola che piange e che ride e con un set completo di martello e chiodi, a cui aggiunge una frusta e una palla.\nIl brano cita, inoltre, la celebre risata del portatore di doni, \"Ho ho ho\", che ne \u00e8 anche il sottotitolo.\nIncisioni.\nOltre che da Gene Autry, la canzone \u00e8 stata incisa, tra l'altro, anche da: "}
{"id": "2215166", "revid": "486946", "url": "https://it.wikipedia.org/wiki?curid=2215166", "title": "Scuole medie", "text": ""}
{"id": "2215175", "revid": "1305772", "url": "https://it.wikipedia.org/wiki?curid=2215175", "title": "Sa Carrela 'e Nanti", "text": "Sa Carrela 'e Nanti \u00e8 una manifestazione tradizionale del carnevale di Santu Lussurgiu, un paese della provincia di Oristano situato ai piedi del versante sud orientale della catena del Montiferru, che si trova all'interno di un cratere di origine vulcanica, in un territorio, vasto all'incirca 100\u00a0km2, posto a 500 m s.l.m.\nL'origine del nome.\n\"Sa carrela \u2018e nanti\" \u00e8 la strada in terra battuta teatro di una sfrenata e pericolosa corsa a cavallo, chiamata allo stesso modo, in cui i partecipanti, tutti rigorosamente lussurgesi e organizzati in pariglie composte da due o tre cavalieri per volta, si sfidano in bravura, provando la propria maestria equestre, l'assetto durante la corsa, la compostezza dei cavalli lungo il tortuoso percorso.\nI giorni della manifestazione.\nLa corsa si tiene l'ultima domenica di carnevale e si ripete il marted\u00ec; il luned\u00ec \u00e8 invece caratterizzato da \"Su lunis de sa pudda\" (il luned\u00ec della gallina), prova di abilit\u00e0 che consiste nel decapitare, a dorso di un cavallo lanciato al galoppo, una gallina (un tempo viva, ora sostituita da un fantoccio) appesa a un filo a met\u00e0 del percorso."}
{"id": "2215177", "revid": "287204", "url": "https://it.wikipedia.org/wiki?curid=2215177", "title": "Carlos Francisco de Croix", "text": " Fu vicer\u00e9 della Nuova Spagna tra il 25 agosto 1766 ed il 22 settembre 1771, un periodo molto turbolento\nCarriera militare ed arrivo in Nuova Spagna.\nCarlos Francisco de Croix serv\u00ec l'esercito spagnolo, dove raggiunse il grado di generale. Fu comandante della guarnigione di Ceuta, uno dei possedimenti spagnoli in Africa, divenendo in seguito capitano generale della Galizia. Si trovava in Galizia quando fu nominato a capo del Vicereame della Nuova Spagna.\nNe divenne vicer\u00e9 nel 1766, succedendo a Joaqu\u00edn de Montserrat che aveva avuto uno scontro con il \"visitador\" (ispettore) Jos\u00e9 de G\u00e1lvez. Giunse a Veracruz il 10 luglio 1766. Il passaggio di potere avvenne ad Otumba, sulla via per Citt\u00e0 del Messico, il 23 agosto 1766, ma l'inizio del suo servizio viene solitamente datato in coincidenza dell'entrata formale a Citt\u00e0 del Messico due giorni dopo. Il nipote, Teodoro de Croix, futuro Comandante generale delle province interne e vicer\u00e9 del Per\u00f9, giunse con la sua scorta col titolo di capitano della guardia del vicer\u00e9.\nIl suo unico principio amministrativo fu l'assoluta obbedienza al re, a cui si riferiva sempre come \"mi amo\" (\"il mio padrone\").\nEspulsione dei gesuiti.\nTocc\u00f2 a Croix espellere i gesuiti dalla colonia (25 giugno 1767) confiscandone tutte le propriet\u00e0. In questo compito fu aiutato dal \"visitador\", Jos\u00e9 de G\u00e1lvez. Furono usate anche truppe militari per cacciare i missionari da monasteri e collegi; gli fu permesso di andarsene con solo i vestiti che indossavano in quel momento. Furono scortati a Veracruz e deportati in Italia. Tra i gesuiti espulsi si trovavano Andr\u00e9s Cavo, Francisco Javier Clavijero e Francisco Javier Alegre, famosi studiosi. Il Collegio di San Ildefonso fu chiuso.\nQuesti provvedimenti provocarono una ribellione, soprattutto nelle citt\u00e0 di Guanajuato, P\u00e1tzcuaro, Valladolid ed Uruapan. Vicer\u00e9 e visitador trattarono duramente i ribelli, impiccandone i capi. Ordinando l'espulsione, il vicer\u00e9 forn\u00ec la seguente giustificazione:\nA quel tempo i conflitti tra creoli e \"peninsulares\" erano solo all'inizio (i creoli erano gli europei nati in Nuova Spagna, mentre i peninsulares erano nati in Spagna). Gli scontri seguiti all'espulsione portarono all'uccisione di alcuni peninsulares ed alla distruzione delle immagini del re. Il vicer\u00e9 de Croix ne era a conoscenza, ed inser\u00ec questa informazione in un rapporto segreto recapitato a re Carlo III.\nIl re, oltre ad espellere i gesuiti, aveva anche manifestato supporto e protezione per l'inquisizione.\nIl clero secolare ed i resti di quello regolare, temendo possibili repressioni del re, iniziarono a criticare il regime durante i sermoni e negli altri atti pubblici. Il vicer\u00e9 prese sul serio questo comportamento, ed arriv\u00f2 a minacciare punizioni per quei religiosi che si fossero immischiati in affari di governo. La sua censura arriv\u00f2 a sopprimere il \"Diario Literario\", edito da Jos\u00e9 Antonio Alzate y Ram\u00edrez, anche se conteneva solo articoli letterari e scientifici (15 maggio 1768).\nUltimi eventi della sua amministrazione.\nGli indiani Pima e Seri ripresero la loro rivolta, ed il vicer\u00e9 invi\u00f2 una spedizione a Sonora per sedarla (14 aprile 1767). Il visitador G\u00e1lvez si un\u00ec alla spedizione al fine di controllare quella parte di colonia. G\u00e1lvez raggiunse anche la Bassa e l'Alta California, per poter organizzare le difese contro i russi provenienti da nord.\nIl 17 marzo 1768 fu creato per ordine reale un ambulatorio che prese il nome di Ospedale Reale, a Citt\u00e0 del Messico. Il primo direttore fu Manuel Moreno, rettore dell'universit\u00e0 di Cadice.\nJosefa Ortiz de Dom\u00ednguez, eroina indipendentista messicana, nacque l'8 settembre 1768 a Valladolid (Morelia).\nDe Croix ricevette truppe dalla Spagna per difendere la colonia dagli inglesi. I reggimenti di fanteria di Saboya, Fiandre ed Ultonia giunsero a Veracruz il 18 giugno 1768, e quelli di Zamora, Guadalajara, Castiglia e Granada giunsero in seguito. Si trattava in totale di 10\u00a0000 uomini. A causa delle bianche uniformi, queste truppe erano note con l'appellativo di \"blanquillos\". Gli ufficiali del reggimento di Zamora organizzarono le milizie.\nApache e Comanche furono sconfitti a Nueva Vizcaya dalla milizia guidata dal capitano Bernardo de G\u00e1lvez. C'erano alcuni tafferugli nelle miniere di Guanajuato e Pachuca, a causa delle esigue paghe date ai minatori. Un \"alcalde mayor\" fu ucciso a Pachuca. De Croix convinse i proprietari delle miniere ad aumentare le paghe.\nDe Croix istitu\u00ec la lotteria nel 1769, favorendo un cospicuo incremento del gettito fiscale. Nel 1770 si aumentarono gli sforzi nell'insegnamento dello spagnolo agli indiani, tramite la costruzione di scuole speciali. Il vicer\u00e9 costru\u00ec il castello di San Carlos a Perote, in onore del re. L'obbiettivo era la costruzione di ua roccaforte difensiva in caso di sbarco nemico.\nRaddoppi\u00f2 l'area della Alameda di Citt\u00e0 del Messico, chiudendo al pubblico gli autodaf\u00e9 dell'inquisizione. Nel 1771 apr\u00ec il quarto Concilio del Messico, che si chiuse il 26 ottobre 1771 senza che le sue decisioni fossero approvate dal papa o dal Consiglio delle Indie.\nChiese di aumentare il salario del vicer\u00e9 da 40\u00a0000 a 60\u00a0000 pesos l'anno, richiesta accettata. Introdusse in Nuova Spagna moda e cucina francesi.\nIl 18 maggio 1771 il governo spagnolo ridusse il contenuto argenteo delle monete al 7.12%.\nRinunci\u00f2 al titolo di vicer\u00e9 il 2 settembre 1771, lasciando l'incarico ad Antonio Mar\u00eda de Bucareli y Urs\u00faa, per ritornare in Spagna. Al suo ritorno re Carlo III lo nomin\u00f2 capitano generale di Valencia, dove mor\u00ec pochi anni dopo."}
{"id": "2215179", "revid": "773636", "url": "https://it.wikipedia.org/wiki?curid=2215179", "title": "Nokia 5300", "text": "Il Nokia 5300 \u00e8 un telefono cellulare della Nokia, lanciato nel quarto trimestre del 2006. Si tratta di una versione rivista e potenziata del Nokia 5200, del quale conserva buona parte del design.\n\u00c8 disponibile in diversi colori, tra i quali bianco-rosso, bianco-blu e bianco-grigio. \u00c8 dotato di quattro tasti: due per accedere ai vari menu, mentre gli altri due sono i pulsanti di chiamata (tasto verde) e rifiuto chiamata (tasto rosso). Aprendo il cellulare, esso \u00e8 dotato della tastierina dotata di illuminazione. Ai bordi del telefono, si trovano 3 pulsanti per il lettore musicale ed altri 3 per avviare la macchina fotografica e per regolare il volume."}
{"id": "2215180", "revid": "1833487", "url": "https://it.wikipedia.org/wiki?curid=2215180", "title": "Libreria antiquaria Bourlot", "text": " \nLa Libreria Antiquaria Bourlot \u00e8 una storica libreria italiana, fondata a Torino nel 1848 dai giovani Vittorio e Pietro Bourlot che, discesi da Fenestrelle (Val Chisone), aprirono una bancarella di libri antichi sotto le arcate dei portici di piazza San Carlo.\nStoria.\nCondotta sempre dalla stessa famiglia per cinque generazioni, la libreria si \u00e8 con il tempo arricchita con acquisti di importanti biblioteche, collezioni ed \u00e8 stata frequentata da personaggi noti (tra questi Luigi Einaudi, Umberto di Savoia, i duchi di Genova e d'Aosta, Giuseppe Giacosa, Benedetto Croce, Achille Loria, Luigi Pirandello, Francesco Pastonchi, Ettore Petrolini, Arturo Toscanini, Roberto Tremelloni, Giovan Pietro Vieusseux, Ermete Zacconi) e dai proprietari di altre storiche librerie antiquarie italiane e straniere (Hoepli di Milano, Olschki e Gozzini di Firenze, Rappaport di Roma, Maggs e Quaricht di Londra, De Nobele, Loli\u00e9e e Clavreuil di Parigi, Harrassovitz e Hiersemann di Berlino, Rosenthal di Monaco, Tulkens di Bruxelles, Landarchet di Lione\nNell'autunno del 1947 Gian Vittorio Bourlot assieme ad altri 18 soci, fu tra i fondatori dell'Associazione librai antiquari d'Italia, all'epoca \"Circolo dei librai antiquari\".\nDa pi\u00f9 di mezzo secolo la libreria \u00e8 passata alla famiglia Birocco. Attualmente il proprietario \u00e8 Marco Birocco. L'attuale sede \u00e8 in via Po 7, in un palazzo del seicento sotto i portici della via."}
{"id": "2215183", "revid": "12290", "url": "https://it.wikipedia.org/wiki?curid=2215183", "title": "Flash Nero", "text": "Flash Nero (\"Black Flash\") \u00e8 un personaggio dei fumetti creato da Grant Morrison, Mark Millar (testi) e dall'artista Ron Wagner (disegni), pubblicato dalla DC Comics. \u00c8 apparso per la prima volta in \"The Flash\" (vol. 2) n. 138 (giugno 1998).\nStoria editoriale.\nIl personaggio \u00e8 stato creato da Grant Morrison e Mark Millar, ed \u00e8 comparso per la prima volta in \"The Flash\" n. 138 del giugno 1998.\nFlash Nero non dovrebbe essere confuso con altre personificazioni della morte nell'Universo DC, come Nekron, Black Racer e Morte degli Eterni. Sebbene un numero di \"Capitan Atom\" suggerisca che Morte degli Eterni, Black Racer e Nekron siano tutti aspetti della stessa forza, Neil Gaiman (creatore di \"Death of the Endless\") \u00e8 in disaccordo con quest'idea, affermando che la sua creazione \u00e8 la personificazione finale della morte.\nBiografia del personaggio.\nFlash Nero ha lo stesso ruolo della morte per coloro dell'Universo DC che posseggono la super velocit\u00e0, facendoli tornare alla fonte dei loro poteri: la Forza della velocit\u00e0. Si \u00e8 visto prima delle morti di Barry Allen e Johnny Quick. Max Mercury, avendo avuto molte esperienze vicino alla morte, lo pu\u00f2 vedere.\nNon \u00e8 chiaro se Flash Nero esista perch\u00e9 i velocisti sono troppo veloci per essere catturati dalla morte normale o come una sorta di bizzarro effetto collaterale alla loro connessione alla Forza della velocit\u00e0.\nVenne a prendere Wally West, in quel periodo Flash, per portarlo nella Forza della velocit\u00e0, ma fin\u00ec invece col portarvi Linda, la sua ragazza. Max Mercury, Jay Garrick e Jesse Quick tentarono di distrarre Flash Nero da Wally, senza risultato; Flash finalmente batt\u00e9 Flash Nero correndo fino alla fine del tempo, fino a un punto in cui la Morte non ha significato, facendolo cos\u00ec scomparire.\nFlash Nero apparve a Bart Allen (all'epoca nei panni di Flash) quando Flash perde i suoi poteri battendosi con i Nemici al Getty Center. Bart viene ucciso poco dopo dai Nemici, spaventati dal pensiero che potesse vincere anche senza poteri.\nPi\u00f9 recentemente, Flash Nero si rivela rappresentare l'Aspetto Oscuro della Forza della velocit\u00e0, che \u00e8 responsabile del potenziamento dei figli di Wally West. La connessione del Flash Nero alla morte \u00e8 limitata a coloro collegati alla Forza della velocit\u00e0.\nPoteri e abilit\u00e0.\n\u00c8 capace di congelare il tempo per coloro al di fuori della Forza della Velocit\u00e0. \u00c8 in grado di attirare non-velocisti nella Forza della Velocit\u00e0 dopo essere stato in grado di portarci Linda Park. Ha dimostrato di essere in grado di incarnarsi all'interno di un corpo ospite, a un certo punto \u00e8 all'interno di Barry Allen.\nFlash Nero sembra avere una connessione con altri aspetti della morte nell'universo DC, in particolare Black Racer.\nAltri media.\nVideogiochi.\nFlash Nero appare in \"\" per Game Boy Advance. Quando Flash muore, viene cercato dal Flash Nero. Se il giocatore sfugge alla cattura, viene ricompensato con un'altra chance di continuare il gioco, tornando con met\u00e0 della vita e senza perdere la vita corrente. Dopo ogni morte, la difficolt\u00e0 nello sfuggire al Flash Nero cresce gradualmente."}
{"id": "2215188", "revid": "344646", "url": "https://it.wikipedia.org/wiki?curid=2215188", "title": "Franco Prodi", "text": "Attualmente \u00e8 professore ordinario di Fisica dell'atmosfera presso l'Universit\u00e0 degli Studi di Ferrara.\nBiografia.\nLaureatosi in Fisica, con una tesi in fisica dello stato solido, presso l'Universit\u00e0 di Bologna nel 1963, Franco Prodi si \u00e8 dedicato alla meteorologia e alla fisica dell'atmosfera a partire dal servizio militare svolto come ufficiale del S. Meteorologico dell'Aeronautica Militare presso il Corpo del genio aeronautico.\nRicercatore del CNR dal 1967 al 1987 negli istituti che si occupano di ricerche atmosferiche, Franco Prodi ha approfondito i suoi studi e condotto ricerche presso il \"National Center for Atmospheric Research\" (NCAR) di Boulder in Colorado (USA).\nTornato in Italia, ha svolto una continuativa attivit\u00e0 di insegnamento e di ricerca. Avendo conseguito la libera docenza in Meteorologia nel 1971, \u00e8 stato docente di Fisica, Termodinamica e Geofisica all'Universit\u00e0 degli Studi di Modena e Reggio Emilia dal 1970 fino al 1987, anno in cui ha ottenuto la cattedra di Fisica dell'atmosfera all'Universit\u00e0 di Ferrara, presso la quale \u00e8 attualmente professore ordinario.\nHa preso parte a numerose commissioni di studio in campo nazionale e internazionale e ha diretto, fino a novembre 2008, l'Istituto di Scienze dell'Atmosfera e del Clima (ISAC) del CNR, con sede a Bologna e sezioni a Roma, Lecce, Torino, Padova e Cagliari, di cui \u00e8 tuttora ricercatore associato. Durante la sua carriera accademica, Franco Prodi \u00e8 stato anche direttore dell'Osservatorio sui Fenomeni Grandinigeni di Verona (1970-1975) e dell'Istituto sullo Studio della Fisica dell'Alta e Bassa Atmosfera (FISBAT) di Bologna (1985-1993). Inoltre, \u00e8 stato membro della Commissione internazionale di Fisica delle Nubi e delle Precipitazioni (ICCP) della \"International Union of Geodesy and Geophysics\" (IUGG).\nIl suo campo di ricerca principale \u00e8 la fisica delle nubi e delle precipitazioni, con particolare riguardo alla formazione della grandine, alla fisica dell'aerosol atmosferico, ai bilanci di radiazione, alla radarmeteorologia dei temporali grandigeni, alle previsioni di nowcasting, alla microfisica delle nubi e alla meteorologia da satellite. Partecipa attivamente a conferenze e dibattiti sui cambiamenti climatici e la sostenibilit\u00e0 ambientale; \n\u00c8 un appassionato di musica classica e suona la viola; ha pure organizzato un festival di musica per archi in onore di Sesto Rocchi, famoso liutaio di San Polo d'Enza, di cui ha sposato la figlia Laura.\n\u00c8 fratello di Giovanni Prodi, Giorgio Prodi, Paolo Prodi, Vittorio Prodi, Romano Prodi.\nControversie.\nFranco Prodi, in tema di riscaldamento globale, contro l'attuale consenso scientifico, ha affermato che \"al momento, nessuna ricerca scientifica stabilisce una relazione certa tra le attivit\u00e0 dell\u2019uomo e il riscaldamento globale. Perci\u00f2, dire che siamo noi i responsabili dei cambiamenti climatici \u00e8 scientificamente infondato.\""}
{"id": "2215189", "revid": "110157", "url": "https://it.wikipedia.org/wiki?curid=2215189", "title": "Museo regionale veneto della bonifica", "text": "Il Museo regionale veneto della bonifica si trova in localit\u00e0 Ca' Vendramin (in origine propriet\u00e0 terriere di una nobile famiglia Veneziana), in comune di Taglio di Po, sul canale denominato Scolo Veneto, di fronte al Po di Goro.\nDescrizione.\n\u00c8 situato interamente all'interno di un gruppo di fabbricati, costruiti all'inizio del Novecento, formati da una imponente costruzione dove vi era un'idrovora e da fabbricati limitrofi originariamente adibiti a uffici, magazzini, officina, foresteria, ecc.\nL'idrovora aveva il compito di sollevare l'acqua della parte superiore (ovest) dell'isola di Ariano, drenata dal canale collettore Scolo Veneto, ed immetterla oltre l'argine nel Po di Goro. Fu costruita dal 1900 al 1903 e collaudata nel 1905.\nOriginariamente la parte pi\u00f9 grande del fabbricato conteneva il cosiddetto \"macchinario\", costituito da 4 turbine a vapore pi\u00f9 un'altra di riserva, alimentate da 10 caldaie a carbone. I gas di scarico venivano convogliati da un collegamento sotterraneo sino alla ciminiera alta 60 metri. La capacit\u00e0 massima era di circa 11.000 litri al secondo. Nel 1921 una parte dell'impianto venne elettrificata.\nLe alluvioni che colpirono l'isola di Ariano nel 1957 e nel 1960 modificarono profondamente il sistema idrogeologico dell'isola e resero prima insufficiente e poi inutile l'opera, che fu dismessa nel 1969.\nNegli anni ottanta il complesso divenne il centro operativo del nuovo Consorzio di bonifica Delta Po Adige, nato nel 1978 dalla fusione di pi\u00f9 entit\u00e0.\nOggi \u00e8 sede del Centro informativo didattico del Delta del Po e del Museo regionale della bonifica vero e proprio."}
{"id": "2215197", "revid": "1442080", "url": "https://it.wikipedia.org/wiki?curid=2215197", "title": "Petrogale assimilis", "text": "Il wallaby delle rocce alleato (Petrogale assimilis ) \u00e8 una specie di wallaby delle rocce diffusa nel Queensland nord-orientale (Australia). Somiglia moltissimo nell'aspetto alle altre sei specie del suo genere presenti nell'area, come il wallaby delle rocce di Capo York (\"P. coenensis\"), quello disadorno (\"P. inornata\") e quello di Herbert (\"P. herberti\").\nIl wallaby delle rocce alleato vive nei dintorni di Townsville e anche sulle isole di Magnetic Island e di Palm. In natura \u00e8 molto difficile distinguerlo dai suoi parenti."}
{"id": "2215199", "revid": "1782831", "url": "https://it.wikipedia.org/wiki?curid=2215199", "title": "Il nuovo Fred e Barney Show", "text": "Il nuovo Fred e Barney Show (\"The New Fred and Barney Show\") \u00e8 la quinta serie televisiva a cartoni animati prodotta da Hanna-Barbera basata sui personaggi degli \"Antenati\". In Italia la serie \u00e8 stata trasmessa su Rai 2 nel 1980.\nTrama.\nLa serie \u00e8 ambientata cronologicamente subito dopo gli avvenimenti narrati negli Antenati."}
{"id": "2215200", "revid": "1896180", "url": "https://it.wikipedia.org/wiki?curid=2215200", "title": "Socialismo del XXI secolo", "text": "Il socialismo del XXI secolo \u00e8 un termine politico ideato dal sociologo e politologo tedesco Heinz Dieterich nel 1996, indicante una riformulazione generale del socialismo in vista dell'alba del nuovo millennio, ripreso e reso celebre da Hugo Ch\u00e1vez in un suo discorso al Forum sociale mondiale del 2005 per identificare la linea politica da lui adottata assieme al suo partito, a seguito del quale fin\u00ec per essere associato al neologismo politico di chavismo, indicante invece la personale ideologia politica dell-ex Presidente venezuelano e dei suoi seguaci, detto anche \"socialismo democratico stile Chavez\" (\"Chavez style\" in inglese). Nonostante ci\u00f2, alcuni analisti, tra cui Tom\u00e1s Straka, hanno segnalato la presenza di divergenze sostanziali tra la concezione originale di Dieterich e la proposta chavista, oltre che con le altre interpretazioni delle diverse forze politiche sudamericane.\nI capisaldi dell'ideologia del socialismo del XXI secolo, che pu\u00f2 anche non essere inteso solo nel senso di chavismo o bolivarismo (in riferimento all'esperienza venezuelana o latinoamericana in genere), raggruppano, al pari del socialismo fino al 2000 (socialismo del XX secolo), le ideologie mature di ispirazione marxista, spesso revisioniste e anti-staliniste, oltrech\u00e9 anti-imperialistiche, particolarmente sviluppatesi in America Latina, e che intendono realizzare un'esperienza socialista in senso democratico; ma il concetto si richiama molto all'uso della democrazia diretta o partecipativa, per non ripetere gli errori degli stati del socialismo reale dell'Europa dell'Est, dell'Asia e dell'America Latina.\nMolti di questi paesi, infatti, furono fin dall'origine o si trasformarono presto in regimi comunisti fortemente burocratici, autoritari e centralisti, nei quali erano negate le forme, conosciute all'Occidente americano ed europeo, di partecipazione politica, i diritti di libert\u00e0 ed i diritti sociali della cittadinanza, fino a sconfinare nel totalitarismo. In Unione Sovietica ci\u00f2 avvenne quando Stalin esautor\u00f2 la democrazia dei soviet, avocando a s\u00e9 e al politburo tutto il potere decisionale, attuando repressione, censura, militarismo e fortissimo culto della personalit\u00e0. Gli stati socialisti in stile sovietico furono difatti definiti dai critici, come i trotskisti, i socialisti libertari e democratici, come stati proletari deformati, in cui la temporanea dittatura del proletariato post-rivoluzionaria si trasform\u00f2 subito in \"governo del partito unico\" (specie dove mancava la classe operaia gi\u00e0 formata, in grado di partecipare attivamente al fianco dei politici di professione) e in capitalismo di Stato; questo, unito al concetto di \"socialismo in un solo paese\" e al nazionalismo, ha causato la fine del processo di liberazione del popolo e l'instaurazione di politiche stataliste assai simili ai totalitarismi di destra, del quale i piani quinquennali dell'URSS, la Corea del Nord e la Repubblica Popolare Cinese sono il maggior esempio.\nIl socialismo del XXI secolo \u00e8 invece un socialismo democratico, che rifugge la violenza rivoluzionaria, tranne quando si renda assolutamente necessaria (come per difendersi da un golpe reazionario), e propugna la libert\u00e0 di parola, di stampa e di movimento dei cittadini, nonch\u00e9 il rispetto dei diritti umani, come antidoto alla degenerazione osservata nel socialismo reale. Forte \u00e8 anche l'attenzione all'ambiente e all'ecologia, con forme di ecosocialismo, antiglobalizzazione e indigenismo.\nLe figure e i movimenti storici di riferimento sono, tra quelli dei tempi pi\u00f9 recenti, Salvador Allende, Che Guevara e Fidel Castro.\nOltre ad Hugo Ch\u00e1vez, fanno parte di questa ideologia il suo successore, Nicol\u00e1s Maduro, e altri leader come l'ecuadoriano Rafael Correa, il boliviano Evo Morales e molti appartenenti al Partito Comunista del Cile.\nNorme basilari.\nDieterich suggerisce l'istituzione di 4 \"norme basilari\" all'interno della nuova realt\u00e0 di civilizzazione post-capitalista, ovvero:\nSecondo Dieterich, la societ\u00e0 esistente dovrebbe venire rimpiazzata da un \"sistema qualitativamente diverso\". Il programma del socialismo del XXI secolo \u00e8 necessariamente rivoluzionario. Questa rivoluzione, tuttavia, dovrebbe essere un processo graduale, che non richiede l'uso della violenza ed \u00e8 sensibile al fatto che le istituzioni che abbiamo oggi sono il risultato di centinaia di anni di tentativi ed errori. Per questo, non possono essere cambiate dall'oggi al domani, come le esperienze del socialismo reale ci hanno mostrato. Secondo Dieterich, gli esseri umani non sono topi da laboratorio: ogni rivoluzione di larga scala sociale che vuole avere successo, deve essere il risultato di una bene informata persuasione riguardo ai benefici di un progetto, piuttosto che un'imposizione attraverso la violenza di stato e la repressione. Questa rivoluzione attraverso la democrazia partecipativa assicurer\u00e0 il potere, l'istruzione, le conoscenze scientifiche sulla societ\u00e0 e la cooperazione internazionale.\nCritiche.\nI critici accusano il socialismo del XXI secolo di essere una democrazia illiberale e demagogica, accusando spesso i leader di questa corrente di \"caudillismo\" (come accadde per il peronismo), ovvero di attuare un regime populista guidato da un \"capo carismatico\" (molti paesi latinoamericani sono repubbliche presidenziali, con ampi poteri conferiti al Presidente, direttamente eletto dal popolo). Nel mirino sono finiti anche gli atteggiamenti di Ch\u00e1vez e sul suo motto \"Socialismo, Patria o morte\", giudicato troppo estremista, e il monopolio statale sui mass media, volto all'egemonia culturale dell'ideologia di governo.\nIn Venezuela esiste per\u00f2, come forma di contrappeso istituzionale, lo strumento del referendum revocatorio, con cui il popolo pu\u00f2 destituire il Capo dello Stato votando \"s\u00ec\" alla proposta del quesito referendario (negli altri paesi del mondo, invece, solo il Parlamento o il Governo possono destituire un Capo di Stato, a certe condizioni). Gli oppositori hanno talvolta per\u00f2 denunciato brogli, bench\u00e9 anche l'ex Presidente statunitense Jimmy Carter abbia definito regolari ed esemplari le elezioni in Venezuela.\nAdesioni nel mondo.\nIn alcuni paesi dell'America Latina, governi distinti hanno assunto nel tempo le loro personali interpretazioni del socialismo del XXI secolo. Ciononostante, lo stesso Heinz Dieterich critic\u00f2 i presidenti di questi paesi proprio per quanto riguarda queste interpretazioni: egli afferm\u00f2 che la speranza di vedere nuovi modelli di produzione all'avanguardia da parte di Ch\u00e1vez, Fidel, Evo e Correa erano svaniti, e che nessuno di questi ha compiuto uno sforzo serio per una seria alternativa anticapitalista del XXI secolo.\nIn Italia.\nIn Italia il socialismo del XXI secolo era una delle ideologie a cui si richiamava esplicitamente la Federazione della Sinistra ed \u00e8 tuttora, accanto al comunismo, l'ideologia principale del Partito della Rifondazione Comunista. Inoltre il Partito Comunista Italiano, omonimo del precedente rifondato nel 2016, effettua una politica per gran parte ispirata al socialismo del XXI secolo.\nNel 2017 \u00e8 nato Potere al Popolo!, partito in cui vi sono correnti che richiamano al socialismo del XXI secolo."}
{"id": "2215202", "revid": "116351355", "url": "https://it.wikipedia.org/wiki?curid=2215202", "title": "Episodi di Shaun, vita da pecora (seconda stagione)", "text": "Questa voce contiene riassunti, dettagli e crediti dei registi e degli sceneggiatori della prima parte della seconda stagione della serie TV animata Shaun, vita da pecora.\nElenco della seconda parte della seconda stagione."}
{"id": "2215205", "revid": "120002830", "url": "https://it.wikipedia.org/wiki?curid=2215205", "title": "You Can't Do That", "text": "You Can't Do That \u00e8 una canzone del gruppo musicale britannico The Beatles accreditata alla coppia di autori John Lennon/Paul McCartney anche se fu composta per lo pi\u00f9 da John Lennon. La canzone fu pubblicata inizialmente come lato B del singolo \"Can't Buy Me Love\" e successivamente fu inclusa nell'album \"A Hard Day's Night\" sul mercato europeo e nell'album \"The Beatles' Second Album\" su quello statunitense.\nDescrizione.\nRegistrazione.\nLa canzone era stata prescelta come una di quelle eseguite nella performance dal vivo inclusa nel film A Hard Day's Night. I Beatles registrarono quattro volte la canzone per la BBC radio nell'anno 1964. Inoltre sempre nell'anno 1964, la canzone fu inserita nella scaletta, come secondo brano dopo \"Twist and Shout\", del loro repertorio dal vivo durante il loro tour statunitense e australiano.\nTesto e significato.\nViene considerata una canzone di Lennon semi-autobiografica, inoltre l'autore suon\u00f2 anche la chitarra solista.\nIl tema principale del testo della canzone \u00e8 la gelosia, che Lennon affronter\u00e0 anche in altri brani, quali \"Run for Your Life\" e \"Jealous Guy\" - quest'ultimo da solista.\nClassifiche.\nLa canzone segu\u00ec le orme del successo del Lato A.\nCover.\nHarry Nilsson esegu\u00ec una cover della canzone incidendola nel suo album di debutto \"Pandemonium Shadow Show\" (1967) trasformandola in una melodia lenta che entr\u00f2 in classifica in Canada nelle Top 10. \u00c8 noto che Lennon ascolt\u00f2 il lavoro di Nilsson e si congratul\u00f2 con lui e da qui nacque una amicizia che dur\u00f2 per tutto il resto della vita di Lennon.\nLa band statunitense Vanilla Fudge esegu\u00ec un'altra cover degna di nota sul loro secondo album intitolato \"The Beat Goes On\"."}
{"id": "2215206", "revid": "599013", "url": "https://it.wikipedia.org/wiki?curid=2215206", "title": "\u00c9merson de Souza Ferreti", "text": "Caratteristiche tecniche.\nGiocava come portiere.\nCarriera.\nClub.\nHa giocato con il Gr\u00eamio a livello giovanile e nel Flamengo, ma si \u00e8 stabilito come titolare fisso nel Juventude, con 32 presenze. Nel 2001 ricevette la Bola de Prata come miglior portiere del campionato nazionale, riconoscimento accresciuto dal fatto che il Bahia non fosse una squadra quotata per la vittoria del titolo, ma arriv\u00f2 comunque ai quarti di finale del torneo. Nel 2006 lasci\u00f2 il Bahia per trasferirsi al Vit\u00f3ria, squadra rivale del Bahia in quanto sua maggiore rivale per il titolo del Campionato Baiano, ma non riusc\u00ec a giocare alcuna partita in campionato nazionale e gioc\u00f2 solo 5 partite in Copa do Brasil.\nNazionale.\nCon la Nazionale di calcio del Brasile fu convocato per il campionato mondiale di calcio Under-20 1991 come secondo portiere."}
{"id": "2215208", "revid": "287204", "url": "https://it.wikipedia.org/wiki?curid=2215208", "title": "Emerson de Souza Ferreti", "text": ""}
{"id": "2215219", "revid": "123521438", "url": "https://it.wikipedia.org/wiki?curid=2215219", "title": "William Edward Parry", "text": "Biografia.\nA 13 anni si arruol\u00f2 come volontario nella Royal Navy, partecipando su diversi velieri, naviganti prevalentemente nel Mar Baltico, alle guerre napoleoniche. Nel 1810, promosso luogotenente, pass\u00f2 tre anni sulla fregata \"Alexandre\", a difesa degli accordi sulla pesca nell'arcipelago delle Svalbard. In questo periodo pot\u00e9 coltivare i suoi studi teorici e pratici sull'astronomia, compiendo osservazioni i cui esiti sanc\u00ec nell'opuscolo dal titolo \"Astronomia nautica di notte\" del 1816.\nDal 1813 al 1817 navig\u00f2 fra gli scali marittimi dell'America del Nord. Nel 1818 ottenne di partecipare all'esplorazione artica di John Ross, nell'ambito delle ricerche del leggendario Passaggio a nord-ovest, che per\u00f2 non riscosse risultati significativi, se non quelli di registrare polemiche fra i due navigatori. L'anno successivo infatti, convinto che con il precedente viaggio si sarebbe potuto arrivare pi\u00f9 lontano, Parry ebbe una nuova opportunit\u00e0, al comando delle imbarcazioni \"Griper\" e \"Hecla\" (sulla quale era presente anche Frederick William Beechey).\nL'esplorazione, che termin\u00f2 nel novembre 1820, nonostante che il ghiaccio avesse costretto le navi ad allungare i tempi dell'attraversamento dalla Groenlandia allo stretto di Bering, arriv\u00f2 fino all'isola di Banks, facendo diventare Parry il primo ad aver navigato oltre il 110\u00ba meridiano (consentendogli, peraltro, di vincere le 5.000 sterline destinate dal parlamento a chi fosse giunto a quel traguardo). La descrizione dell'evento fu pubblicata nel 1821 con il titolo \"Diario di viaggio alla scoperta del Passaggio a Nord-ovest\", segu\u00ecta, nel 1824, da un supplemento dedicato alla storia naturale. Va anche ricordato che, fra gli scienziati al seguito delle due esplorazioni del 1818 e del 1819, vi era anche il geofisico Edward Sabine, le cui osservazioni diedero un impulso fondamentale agli studi sul magnetismo terrestre.\nNel maggio dello stesso 1821, promosso comandante ed eletto fra i membri della \"Royal Society\", Parry salp\u00f2 da Deptford con la \"Hecla\" e con la \"Fury\" per un'ulteriore spedizione, sempre alla ricerca del leggendario passaggio, che tuttavia si rivel\u00f2 nuovamente infruttuosa, perch\u00e9 i ghiacci avevano impedito alle imbarcazioni di andare oltre l'Isola di Winter, bloccando gli esploratori per nove mesi, durante i quali poterono, almeno, avere contatti con gli inuit, dei quali approfondirono la cultura. La spedizione rientr\u00f2 in Inghilterra nell'ottobre 1823. Promosso capitano, nonch\u00e9 idrografo dell'Ammiragliato, Parry pubblic\u00f2 nel 1824 il secondo \"Diario\" del viaggio, cui fu unita, nel 1825, anche un'appendice. Nel frattempo, con lo stesso equipaggio, l'esploratore aveva partecipato, a partire dal 1824, ad una terza spedizione, anch'essa sfortunata, che si concluse nell'ottobre 1825. Anche gli esiti di questa furono raccolti in un'apposita descrizione a stampa.\nSposatosi nel 1826 e ricevuto (insieme a John Franklin) il dottorato onorario dall'Universit\u00e0 di Oxford, per opportunit\u00e0 e ragioni economiche decise di lasciare l'Ufficio idrografico: dal 1829 al 1834 fece quindi il soprintendente della \"Compagnia Australiana di Agricoltura\" a Tahlee, in Australia. Rientrato a Londra, ebbe incarichi di soprintendenza in ospedali e nel servizio postale dell'Ammiragliato, finch\u00e9 nel 1852, elevato al rango di grand'ammiraglio, fu nominato amministratore dell'ospedale di Greenwich. Mor\u00ec in Germania, dove si era trasferito per curarsi dal colera. I diari dei suoi viaggi furono stampati, oltrech\u00e9 singolarmente, anche in opere in pi\u00f9 volumi nel 1828 e nel 1842, mentre le sue \"Memorie\" vennero raccolte e pubblicate postume, nel 1857, a cura del figlio."}
{"id": "2215233", "revid": "108080314", "url": "https://it.wikipedia.org/wiki?curid=2215233", "title": "Risate con i Flintstones", "text": "Risate con i Flintstones (\"The Flintstones Comedy Show\") \u00e8 una serie televisiva a cartoni animati prodotta da Hanna-Barbera e basata sui personaggi de I Flintstones."}
{"id": "2215237", "revid": "767487", "url": "https://it.wikipedia.org/wiki?curid=2215237", "title": "Soul Plane - Pazzi in aeroplano", "text": "Soul Plane - Pazzi in aeroplano (\"Soul Plane\") \u00e8 un film commedia del 2004 diretto da Jessy Terrero.\nTrama.\nNashawn Wade (Kevin Hart), un disoccupato afroamericano senza un soldo, durante un volo rimane bloccato nella toilette e per colpa sua l'aereo subisce danni tra cui l'apertura della porta cargo dove si trovano le valigie; queste vengono disperse nel cielo e la gabbia dove sta il cane di Nashawn viene risucchiata da un motore a reazione. Egli fa causa alla compagnia aerea e ottiene un rimborso di $100.000.000. Nashawn usa quei soldi per fondare una propria compagnia aerea, chiamata NWA (Nashawn Wade Airlines), il cui acronimo e il logo sono un riferimento al gruppo rap N.W.A.. La compagnia aerea \u00e8 creata specificamente per afro-americani. Il terminal in aeroporto si chiama Malcolm X, l'aereo \u00e8 personalizzato con sospensioni idrauliche e un dance club.\nDurante il primo volo della compagnia aerea, Nashawn sta cercando di risolvere una moltitudine di problemi: il suo pilota Mack (Snoop Dogg) ha paura delle altezze, \u00e8 un ex carcerato e fa uso di marijuana; l'ex ragazza di Nashawn \u00e8 a bordo dell'aereo e non \u00e8 tanto felice di vederlo visto che lui la lasci\u00f2 anni prima senza spiegazioni, ma in realt\u00e0 lui l'ama ancora. Anche la famiglia Hunkee, gli unici bianchi a bordo, ha molti problemi: la figlia di Elvis Hunkee ha appena compiuto diciotto anni e continua a dichiarare di voler perdere la verginit\u00e0 e si diverte con gli afro-americani a bordo; suo figlio si \u00e8 trasformato in un rapper avendo prosciugato la carta di credito di suo padre in vestiti e accessori; la sua ex moglie, che lui vorrebbe riconquistare, non lo sopporta e si lascia invece sedurre da un modello afroamericano a bordo.\nElvis alla fine, parlando con Nashawn, riesce a risolvere, almeno in parte, i suoi problemi: sua figlia Heather voleva solo farlo arrabbiare e non faceva sul serio riguardo al sesso, desiderava soltanto che il padre si fidasse di lei; accetta il cambiamento del figlio Billy e lascia perdere il suo desiderio di tornare con Barbara. Anche Nashawn capisce di avere avuto tutto ci\u00f2 che ha sempre desiderato ma di aver perso la persona che pi\u00f9 amava, Giselle, cos\u00ec decide di parlarle. Nashawn le rivela di averla lasciata per non precluderle un futuro migliore in quanto la sent\u00ec dire al padre, furibondo, di voler rifiutare la sua borsa di studio per una prestigiosa universit\u00e0 di New York per poter stare con lui. Nashawn, comprendendo di essere un ostacolo per lei e di non poterle offrire una bella vita, non avendo nemmeno un lavoro, decise quindi di lasciarla, cosicch\u00e9 potesse proseguire gli studi. Giselle, avendo capito la sincerit\u00e0 di Nashawn, lo perdona.\nIl pilota apparentemente muore dopo aver mangiato dei funghi secchi usati dal copilota per le piattole. Nashawn quindi chiama il copilota Gaeman, che per\u00f2 scivola fuori dalla piscina in cui era andato dopo aver litigato con Mack. Cos\u00ec Nashawn cerca di pilotare l'aereo aiutandosi con le conoscenze di un'hostess che aveva fatto sesso con un pilota in un altro volo di un'altra compagnia aerea. L'aereo atterra al Central Park e subito dopo il pilota si sveglia e scopre di essere stato derubato.\nIl film si conclude con Nashawn che racconta al pubblico il destino del suo equipaggio: lui e Giselle sono tornati insieme; suo cugino Muggsey ha aperto uno strip club e un casin\u00f2 su uno dei suoi aerei; Elvis Hunkee ha iniziato una relazione con una delle guardie di sicurezza (Mo'Nique) e suo figlio \u00e8 diventato un grande regista di video musicali, ma \u00e8 scomparso poco dopo le riprese un video di Michael Jackson (questo bambino fa riferimento alle accuse di molestie che erano state depositate contro Michael Jackson sia nel 1993 che nel 2003).\nProduzione.\nIl film \u00e8 stato prodotto dalla MGM. Nel film recitano alcune stelle del cinema e della musica come Kevin Hart, Method Man, Tom Arnold, Snoop Dogg, Arielle Kebbel, Mo'Nique e Sof\u00eda Vergara.\nDistribuzione.\nIl film \u00e8 uscito negli Stati Uniti il 28 maggio 2004."}
{"id": "2215250", "revid": "1305772", "url": "https://it.wikipedia.org/wiki?curid=2215250", "title": "Guitar Slinger", "text": ""}
{"id": "2215252", "revid": "298229", "url": "https://it.wikipedia.org/wiki?curid=2215252", "title": "Bryan Clay", "text": "\u00c8 stato campione olimpico del decathlon a . \u00c8 inoltre uno dei soli quattro decatleti (gli altri tre sono Dan O'Brien, Roman \u0160ebrle e Ashton Eaton) in grado di vincere i tre titoli di Giochi olimpici, Mondiali outdoor e Mondiali indoor."}
{"id": "2215265", "revid": "1442080", "url": "https://it.wikipedia.org/wiki?curid=2215265", "title": "Petrogale coenensis", "text": "Il wallaby delle rocce di Capo York (Petrogale coenensis ) \u00e8 una specie di wallaby delle rocce endemico della Penisola di Capo York, nel Queensland nord-orientale (Australia). Appartiene a un gruppo di sette specie molto simili tra loro, tutte diffuse nel Queensland nord-orientale; tra esse vi sono anche il wallaby delle rocce del Monte Claro (\"P. sharmani\"), quello di Mareeba (\"P. mareeba\") e quello di Godman (\"P. godmani\").\n\u00c8 diffuso solamente nella regione centrale della penisola da cui prende il nome, tra i fiumi Musgrave e Pascoe. \u00c8 anche l'unico membro del gruppo suddetto ad essere completamente separato geograficamente dai suoi parenti; la specie pi\u00f9 vicina, il wallaby delle rocce di Godman, si trova oltre il bacino del Fiume Hann (a circa 70 km di distanza)."}
{"id": "2215266", "revid": "1418004", "url": "https://it.wikipedia.org/wiki?curid=2215266", "title": "\u00c1ngeles Mastretta", "text": "Ha sposato lo scrittore e analista politico H\u00e9ctor Aguilar Cam\u00edn.\nBiografia.\nHa studiato giornalismo presso la facolt\u00e0 di Scienze Politiche e Sociali dell'Universit\u00e0 Nazionale Autonoma del Messico (UNAM), ottenendo la laurea in Comunicazione.\nHa collaborato come giornalista per la rivista messicana \"Siete\" e per il giornale della sera \"Ovaciones\", dove aveva una sua rubrica intitolata \"Del absurdo cotidiano\". Afferma di essere stata fortemente influenzata dal padre, giornalista, nella scelta della sua carriera di scrittrice.\nNel 1974, ottenne una borsa di studio dal Centro Messicano Scrittori, frequentando il quale fu in grado di esercitare la sua abilit\u00e0 di scrittrice assieme ad altri famosi autori quali Juan Rulfo, Salvador Elizondo e Francisco Monterde. Dopo un anno di lavoro al Centro, pubblic\u00f2 una raccolta di poesie intitolata \"La p\u00e1jara pinta\".\nIl suo reale desiderio era quello di scrivere un romanzo cui stava pensando da anni. Le si present\u00f2 finalmente l'occasione di potersi dedicare totalmente alla sua stesura quando un editore si offr\u00ec di finanziarla per sei mesi. Lei colse al volo l'opportunit\u00e0 e si concesse un anno sabbatico per portare a termine \"Arr\u00e1ncame la vida\" (Strappami la vita). Il romanzo, pubblicato nel 1985, ebbe un immediato successo di critica e di pubblico, anche all'estero ed ottenne il \"Premio Mazatl\u00e1n di Letteratura\" come miglior libro dell'anno e le diede la possibilit\u00e0 di dedicarsi maggiormente alla narrativa. Il titolo \u00e8 ripreso dal famoso tango omonimo di Agust\u00edn Lara. Nel 2008 \u00e8 uscito un film con lo stesso titolo e basato sul suo romanzo.\nQuando sua figlia minore si ammal\u00f2, seduta accanto alla piccola all'ospedale, inizi\u00f2 a raccontarle storie di diverse interessanti figure di donne della famiglia che erano state importanti in momenti critici della sua vita. Queste storie di donne che \u2013 diceva - \"avevano deciso del proprio destino\" divenne l'ispirazione per \"Mujeres de ojos grandes\" (Donne dagli occhi grandi): una serie di racconti basati su ognuna di loro con l'intenzione di preservare la storia familiare per la posterit\u00e0.\n\u00c1ngeles Mastretta ha inoltre vinto, nel 1997, il \"Premio R\u00f3mulo Gallegos\" per il suo romanzo \"Mal de Amores\" (del 1996). Ha fatto anche parte del consiglio editoriale della rivista \"NEXOS\", dove aveva una sua rubrica. Ha insegnato presso la Scuola Nazionale di Studi Politici di Acatl\u00e1n e collaborato con diverse riviste."}
{"id": "2215270", "revid": "1318658", "url": "https://it.wikipedia.org/wiki?curid=2215270", "title": "Nomenclatura chimica", "text": "La nomenclatura chimica \u00e8 regolamentata dalla IUPAC (\"International Union for Pure and Applied Chemistry\"), un'associazione internazionale che periodicamente si riunisce per aggiornare le regole della \"sintassi chimica\" alla luce delle nuove conoscenze. Le regole della nomenclatura, presentate qui e tuttora valide, sono state elaborate durante il congresso IUPAC del 1959, basato sulle precedenti proposte di Alfred Stock.\nAntoine Lavoisier, intorno al 1787, diede per primo una sistemazione alla nomenclatura chimica rendendola simile alla moderna. I suffissi \"-ico -oso -ato -ito -uro\", usati ancora oggi, furono introdotti dal chimico francese. Per gli elementi, Lavoisier propose dei simboli geometrici, che all'inizio dell'Ottocento usava segni circolari.\nI simboli degli elementi come li conosciamo oggi furono introdotti da J\u00f6ns Jacob Berzelius nel 1813. La loro semplicit\u00e0 ha contribuito, a poco a poco, alla definitiva affermazione di tale simbologia.\nI simboli degli elementi sono costituiti da una, due o tre lettere che derivano dal nome originale, spesso latino dell'elemento chimico. Per esempio, la lettera \"C\" rappresenta il carbonio (dal latino \"carbo\"), \"O\" l'ossigeno (dal greco \"oxis\" e \"genes\"), \"U\" l'uranio (dal pianeta Urano, scoperto pochi anni prima dell'elemento), \"Cu\" il rame (dal latino \"cuprum\").\nLa valenza e lo stato di ossidazione.\nGli atomi formano legami utilizzando gli elettroni degli orbitali esterni: condividendoli, cedendoli o catturandoli dagli atomi vicini. Da qui deriva il concetto di valenza.\nIn passato, quando non era chiara la natura del legame chimico, si confrontavano le formule dei composti con quelle di composti analoghi contenenti idrogeno oppure ossigeno. La valenza di un elemento era data dal numero di idrogeni o dal doppio degli ossigeni necessari per rimpiazzare l'elemento considerato. Per esempio, in AgCl l'argento sostituisce un idrogeno di HCl, quindi Ag ha valenza 1.\nConoscere la valenza degli elementi combinati \u00e8 di fondamentale importanza per assegnare i nomi e scrivere le formule corrette dei composti. Per ricavare le valenze dobbiamo conoscere le configurazioni elettroniche dei composti.\nAnalogo al concetto di valenza \u00e8 quello di numero di ossidazione legato al primo dalla relazione Valenza = Val.ass.( OX).\nLo stato di ossidazione (o numero di ossidazione) di un elemento chimico in un composto \u00e8 definito come la differenza tra il numero di elettroni di valenza dell'atomo considerato e il numero di elettroni che ad esso rimangono dopo aver assegnato tutti gli elettroni di legame all'atomo pi\u00f9 elettronegativo di ogni coppia. Il numero di ossidazione (abbreviato in \"n.o.\") \u00e8 positivo se gli elettroni vengono ceduti, mentre \u00e8 negativo se vengono acquistati.\nLo stato di ossidazione non fa distinzione tra valenza covalente o ionica, ma pu\u00f2 essere utile saper distinguere i due casi poich\u00e9 i composti ionici hanno caratteristiche molto diverse da quelli covalenti.\nPer quanto riguarda gli stati ionici, in generale i \"non metalli si trasformano in anioni\" mentre i \"metalli diventano cationi\". Gli ioni negativi monoatomici con carica superiore a 1 (O2-, N3-, P3-) non possono esistere nelle soluzioni acquose, poich\u00e9 reagiscono con l'acqua. Essi possono trovarsi solo allo stato solido, combinati con ioni positivi.\nLe cariche di tali ioni presentano un andamento periodico evidente, almeno per i gruppi principali.\nLeggere e scrivere le formule.\nOgni composto \u00e8 rappresentabile con una formula i cui simboli esprimono, sinteticamente, i tipi di atomi e il loro numero. Per esempio una molecola di CO2, diossido di carbonio, contiene un atomo di carbonio e due atomi di ossigeno. Il numero due, in basso a destra di O, si chiama \"indice numerico\" e ci indica quanti atomi di ossigeno ci sono nella molecola o nella formula. A destra del C non ci sono numeri; per convenzione il simbolo nudo sottintende il numero uno.\nNel leggere gli indici di una molecola usiamo i seguenti prefissi:\nLa maggior parte dei composti \u00e8 formata da due parti; una, quella a sinistra nella formula chimica, \u00e8 costituita da un elemento con carattere metallico o da un catione, mentre l'altra (quella a destra nella formula chimica) \u00e8 costituita da un non metallo o da un anione. In generale, scriviamo a sinistra della formula l'elemento che ha stato di ossidazione pi\u00f9 positivo.\nPer i composti binari, cio\u00e8 formati da due elementi, il nome si costruisce indicando per primo l'elemento scritto a destra (che \u00e8 pi\u00f9 negativo) con la desinenza \"-uro\" seguito dal nome dell'altro elemento. Fanno eccezione i composti dell'ossigeno, che vengono chiamati ossidi e non ossigenuri.\nPer poter scrivere correttamente le formule bisogna rispettare la regola 6 degli stati di ossidazione, in base alla quale la somma degli stati di ossidazione degli atomi pi\u00f9 positivi deve essere uguale e opposta a quella degli elementi non metallici scritti a destra nel composto.\nSe tutti e due gli ioni (catione e anione) hanno lo stesso stato di ossidazione in valore assoluto (+1 -1, +2 -2, +3 -3 ecc.), otteniamo la formula scrivendo affiancati i simboli dei due ioni.\nSe gli stati di ossidazione sono diversi, la strada pi\u00f9 veloce per arrivare alla formula consiste nell'usare lo stato di ossidazione di un elemento come indice dell'altro e viceversa.\nNei composti binari, per esempio, il numero di atomi di ciascun elemento nella formula \u00e8 uguale allo stato di ossidazione dell'altro elemento, come nella formula del diossido di piombo con stato di ossidazione Pb+4.\nLa semplificazione \"non\" va fatta in alcuni casi, come quello dell'acqua ossigenata (H2O2) o nel caso in cui l'ossigeno formi un perossido con un elemento del primo gruppo.\nUn altro metodo per determinare le formule chimiche \u00e8 basato sul calcolo del minimo comune multiplo fra le valenze ioniche.\nLa nomenclatura chimica.\nLa nomenclatura chimica permette di identificare i composti mediante un nome specifico, che si definisce a partire dalla formula della sostanza.\nAlcuni composti sono indicati prevalentemente con il loro nome comune: sono un esempio l'acqua (H2O) e l'ammoniaca (NH3). Nella maggior parte dei casi per\u00f2 per attribuire il nome ai differenti composti si utilizzano alcune regole codificate. Esistono diversi sistemi di nomenclatura: la nomenclatura tradizionale, quella IUPAC e la nomenclatura di Stock.\nLa seguente tabella mostra le radici dei nomi di alcuni elementi usate per attribuire i nomi ai composti.\nLa nomenclatura dei composti binari.\nCi sono due classi di composti binari (formati cio\u00e8 da due elementi chimici): i composti ionici e i composti molecolari.\nI composti ionici sono costituiti da un catione metallico (che si scrive per primo nella formula chimica) e da un anione non metallico. I composti pi\u00f9 importanti appartenenti a questa classe sono gli idruri ionici (o salini), i sali binari (per esempio gli alogenuri e i solfuri) e gli ossidi basici.\nL'altra classe, quella dei composti binari molecolari, comprende gli ossidi acidi (chiamati anidridi nel linguaggio tradizionale) gli idracidi e gli idruri covalenti (o molecolari).\nI sali binari.\nLe formule di questi composti ionici comprendono una parte metallica (la prima) e una non metallica (la seconda).\nNella nomenclatura IUPAC, gli ioni monoatomici negativi sono denominati aggiungendo il suffisso \"-uro\" al nome del non metallo da cui derivano.\nNella denominazione di questi composti, contrariamente a quanto accade nella formula, il nome dello ione positivo segue quello dell'anione.\nSe i due elementi si combinano in modi diversi, usiamo i prefissi \"mono-, di-, tri-, tetra-, penta-, esa-, epta-\" a seconda del numero di atomi che entrano a far parte del composto.\nCome possiamo vedere nella tabella seguente, il suffisso -uro segue il nome dell'anione, che a sua volta \u00e8 preceduto dal prefisso che indica il numero degli atomi presenti nella formula.\nPer esempio in Fe2S3 l'anione \u00e8 solfuro e gli atomi di zolfo sono tre: il nome quindi sar\u00e0 trisolfuro, dove il prefisso tri- si riferisce ai tre atomi di zolfo. Poich\u00e9 allo zolfo sono legati due atomi di ferro si aggiunger\u00e0 di diferro, dove il prefisso di- indica la presenza dei due atomi di ferro.\nLa nomenclatura di Stock che \u00e8 riportata nella tabella prevede l'indicazione dello stato di ossidazione dello ione (numero romano scritto in parentesi) tranne che nel caso dei composti fra non metalli. Inoltre, lo stato di ossidazione tra parentesi non va inserito quando il metallo ne possiede uno solo, e il prefisso mono- va usato solo se necessario.\nNel caso dei sali binari \u00e8 ancora in uso la nomenclatura tradizionale che utilizza i suffissi \"-oso\" e \"-ico\" per indicare rispettivamente lo stato di ossidazione minore e quello maggiore dei cationi metallici.\nI possibili stati di ossidazione degli elementi chimici si trovano sulla tavola periodica. Consideriamo per esempio i due cloruri del ferro. Nel caso di FeCl2 il ferro presenta stato di ossidazione +2; dato che secondo la tavola periodica il ferro pu\u00f2 avere anche stato di ossidazione +3, nella molecola di FeCl2 il ferro presenta lo stato di ossidazione inferiore; il nome tradizionale sar\u00e0 perci\u00f2 \"cloruro ferroso\" (cloruro + nome del catione con suffisso -oso).\nNella molecola FeCl3 lo stato di ossidazione del ferro \u00e8 +3, ovvero lo stato di ossidazione maggiore fra quelli possibili: il nome della molecola sar\u00e0 quindi \"cloruro ferrico\" (cloruro + nome del catione con suffisso -ico).\nAnalogamente, i due cloruri del rame si chiamano \"cloruro rameoso\" e \"cloruro rameico\".\nI composti binari dell'ossigeno.\nL'ossigeno forma composti con quasi tutti gli elementi della tavola periodica; tali composti si chiamano \"ossidi\". In essi, l'ossigeno ha sempre stato di ossidazione -2. L'unica eccezione \u00e8 costituita dal composto OF2, che non \u00e8 un ossido ma un fluoruro, nel quale O ha stato di ossidazione +2; infatti il fluoro \u00e8 l'unico elemento pi\u00f9 elettronegativo dell'ossigeno.\nNella formula degli ossidi si scrive mettendo sempre l'ossigeno a destra, preceduto dall'altro elemento. Nella tabella seguente, in base alla valenza dell'elemento E generico, indichiamo tutte le possibili formule degli ossidi e alcuni esempi.\nLa nomenclatura IUPAC utilizza il termine \"ossido\" preceduto dai prefissi \"mono-, di-, tri-\" ecc. in base al numero di atomi di ossigeno presenti nella molecola. A tale termine seguono \"di\" e il nome del catione preceduto da un prefisso che specifica il numero di atomi con cui il catione compare nella molecola.\nSecondo la nomenclatura di Stock gli ossidi dei vari elementi, con stato di ossidazione variabile, sono distinti indicando lo stato di ossidazione con un numero romano posto tra parentesi.\nLa nomenclatura tradizionale, a differenza delle altre due, distingue gli ossidi dei metalli (ossidi basici) da quelli dei non metalli (ossidi acidi) e utilizza regole diverse nei due casi.\nGli ossidi dei metalli hanno in genere comportamento basico, indicato dalla reazione dell'ossido con l'acqua in cui si formano ioni OH- (idrossido) capaci di colorare di blu la cartina universale del pH. Le sostanze basiche insolubili in acqua sono invece riconoscibili dalla capacit\u00e0 di solubilizzarsi negli acidi.\nNella seguente tabella riportiamo alcuni esempi di ossidi basici e i relativi nomi, utilizzando sia la nomenclatura IUPAC, sia quella secondo Stock, sia quella tradizionale.\nCome vediamo nella tabella, secondo la nomenclatura tradizionale si utilizza il suffisso \"-oso\" quando il metallo ha stato di ossidazione minore e il suffisso \"-ico\" quando il metallo ha stato di ossidazione maggiore.\nGli ossidi dei non metalli hanno invece comportamento acido; tale comportamento \u00e8 caratterizzato dalla capacit\u00e0 degli ossidi di reagire con l'acqua sviluppando ioni H+ solvatati (H3O+ o ioni idronio). Le soluzioni acide risultanti sono riconoscibili dalla cartina universale del pH, che assume colorazione rossa o arancio.\nNel caso degli ossidi acidi, la nomenclatura tradizionale utilizza il termine \"anidride\" al posto di ossido. Tale denominazione, molto comune in passato, non \u00e8 pi\u00f9 utilizzata in chimica.\nEsistono composti che non seguono neppure le regole della nomenclatura tradizionale; \u00e8 il caso degli ossidi dell'azoto, del carbonio, del manganese e del cromo. Questo \u00e8 uno dei motivi per cui \u00e8 consigliabile utilizzare sempre la nomenclatura IUPAC.\nPer quanto riguarda la nomenclatura secondo Stock, la regola \u00e8 la stessa degli ossidi basici: \"ossido di\" + nome del non metallo, seguito dallo stato di ossidazione scritto in numeri romani tra parentesi: ossido di zolfo(IV), ossido di zolfo(VI).\nUn tipo particolare di ossidi, i \"perossidi\", contiene due atomi di ossigeno legati tra loro: -O-O- oppure O2\u22122, dove l'ossigeno ha stato di ossidazione -1. In questi composti, l'atomo di ossigeno presente in pi\u00f9 rispetto ai normali ossidi tende a essere rilasciato facilmente.\nLa nomenclatura IUPAC, cos\u00ec come quella tradizionale e quella di Stock, utilizza il termine perossido seguito dal nome dell'altro elemento: H2O2 \"perossido di idrogeno\"; Na2O2 \"perossido di sodio\" (un solido di colore giallo). Il perossido di idrogeno, noto anche come \"acqua ossigenata\", \u00e8 un liquido che usiamo comunemente come disinfettante proprio grazie alla sua capacit\u00e0 di liberare ossigeno, tossico per gli organismi patogeni.\nI composti binari dell'idrogeno.\nPossiamo distinguere i composti binari dell'idrogeno in tre gruppi: idruri salini, idruri molecolari e idracidi.\nLa tabella mostra le differenze tra queste due classi di composti.\nLa nomenclatura IUPAC di questi composti \u00e8 unica: usiamo infatti il termine idruro preceduto dal prefisso mono-, di-, tri-, ecc. (che indica il numero di atomi di idrogeno) seguito da \"di\" e dal nome dell'elemento legato all'idrogeno: tetraidruro di carbonio. Nella nomenclatura tradizionale, il termine \"idruro\" \u00e8 seguito dal nome dell'altro elemento con il suffisso -oso oppure -ico a seconda dello stato di ossidazione. La nomenclatura secondo Stock indica come al solito lo stato di ossidazione tra parentesi e in numeri romani.\n\u00c8 importante ricordare che per molti idruri continuiamo a utilizzare il nome comune, il cui uso \u00e8 permesso dalla IUPAC.\nGli idracidi sono un piccolo gruppo di otto composti binari di natura molecolare, costituiti da idrogeno e da un \"non metallo\".\nLa formula degli idracidi si scrive indicando sempre per primo l'atomo di idrogeno: HI, HF, HCl. Come dice il loro nome, questi composti hanno carattere acido: ci\u00f2 significa che in soluzione acquosa le loro molecole si ionizzano liberando ioni H+ e anioni (per esempio ioni I-, F- oppure Cl-). La presenza degli ioni H+ conferisce una forte acidit\u00e0 alla soluzione, che diventa irritante e colora di rosso la cartina indicatrice.\nLa nomenclatura IUPAC denomina queste sostanze aggiungendo il suffisso -uro al nome del non metallo e aggiungendo poi \"di idrogeno\": ioduro di idrogeno, fluoruro di idrogeno, cloruro di idrogeno.\n\u00c8 molto usata anche la nomenclatura tradizionale, che aggiunge il suffisso -idrico al nome del non metallo e lo fa precedere dal termine acido: acido iodidrico, acido fluoridrico, acido cloridrico.\nLa nomenclatura dei composti ternari.\nI composti ternari sono formati dalla combinazione di tre differenti elementi. I principali composti ternari sono gli \"idrossidi\", gli \"ossiacidi\" (detti anche ossoacidi) e i \"sali degli ossiacidi\".\nGli idrossidi.\nGli idrossidi sono composti di tipo ionico che otteniamo facendo reagire gli ossidi basici con l'acqua.\nIl gruppo monovalente caratteristico degli idrossidi \u00e8 l'ossidrile (OH) presente come ione idrossido (OH-).\nNella formula, il simbolo del metallo precede il gruppo ossidrile OH. Per i metalli bivalenti, trivalenti, ecc., il gruppo OH si racchiude tra parentesi: Ca(OH)2 e non CaOH2.\nLa nomenclatura IUPAC assegna a questi composti il nome idrossido preceduto dal prefisso mono-, di-, tri-, ecc. per indicare il numero di gruppi OH presenti nella molecola, seguito dal nome del catione, per esempio \"idrossido di sodio\".\nNella notazione di Stock facciamo seguire al nome del catione il numero romano tra parentesi che indica il suo stato di ossidazione; secondo la nomenclatura tradizionale, infine, distinguiamo i due stati di ossidazione per mezzo dei suffissi -oso e -ico. Dato che il gruppo OH \u00e8 monovalente e forma un legame ionico, lo stato di ossidazione del catione coincide con il numero di gruppi OH che fanno parte della molecola. La tabella seguente riporta alcuni esempi di idrossidi con i relativi nomi.\nGli ossiacidi.\nOtteniamo gli ossiacidi facendo reagire l'acqua con le anidridi. Secondo la nomenclatura tradizionale, ancora in uso, il nome di ciascun ossiacido deriva direttamente dalla corrispondente anidride.\nL'unica differenza consiste nella sostituzione della parola \"anidride\" con acido; il suffisso terminale passa da femminile a maschile.\nSecondo la nomenclatura tradizionale, quindi, il termine \"acido\" \u00e8 seguito dal nome del non metallo con il suffisso -oso se il non metallo presenta stato di ossidazione minore e il suffisso -ico se presenta stato di ossidazione maggiore. Come nel caso delle anidridi, se gli stati di ossidazione del non metallo sono pi\u00f9 di due utilizziamo anche i prefissi ipo- e per-.\nLa nomenclatura IUPAC chiama l'ossiacido con il nome del non metallo terminante in -ico indipendentemente dallo stato di ossidazione, che \u00e8 indicato tra parentesi scritto in numeri romani. Il nome dell'elemento \u00e8 preceduto dal prefisso osso- che se necessario riporta anche il numero di atomi di ossigeno che compaiono nella molecola; per esempio, \"acido diossonitrico\".\nCome gli idracidi, anche gli ossoacidi liberano ioni H+ quando vengono messi in soluzione acquosa.\nGli acidi meta-, piro-, orto-.\nGli ossiacidi derivano dalla reazione di un'anidride con una molecola d'acqua. Alcune anidridi, per\u00f2, possono combinarsi con l'acqua in rapporti diversi:\n1:1 oppure 1:2 oppure 1:3\nA seconda dei casi, otteniamo ossoacidi diversi. In situazioni come questa la nomenclatura tradizionale utilizza i prefissi meta-, piro- e orto-. La seguente tabella mostra un esempio che riguarda l'anidride fosforica P2O5.\nQuesto comportamento \u00e8 tipico delle anidridi di fosforo, arsenico, antimonio, silicio e boro.\nI poliacidi sono acidi che otteniamo facendo reagire due o pi\u00f9 molecole di anidridi con una o pi\u00f9 molecole d'acqua; per denominare questi acidi si usano i prefissi di-, tri- e tetra-.\nI sali ternari.\nI sali ternari sono composti ionici che derivano dagli acidi per sostituzione di uno o pi\u00f9 idrogeni con un catione metallico o con lo ione ammonio NH4+.\nPer la nomenclatura tradizionale dei sali ternari valgono le seguenti regole:\nPer esempio, dall'acido solforico (H2SO4) otteniamo i \"solfati\", al nome dell'anione segue poi quello del catione: \"solfato di sodio\", nel caso in cui il catione abbia pi\u00f9 stati di ossidazione si far\u00e0 terminare il nome del catione con -oso o -ico rispettivamente per lo stato pi\u00f9 basso e quello pi\u00f9 alto: \"solfato rameoso\", \"solfato rameico\". Se gli stati di ossidazione sono pi\u00f9 di due utilizziamo, come per gli acidi, i prefissi ipo- e per-: \"ipoclorito di sodio\".\nNel caso in cui gli anioni corrispondenti, e a loro volta i sali, derivano da acidi che contengono due atomi di idrogeno e solo uno dei due viene perso, tali composti vengono denominati mettendo il termine \"\"acido\" dopo il nome dell'anione. Comunemente non si usa per\u00f2 la parola acido, ma si preferisce aggiunge il prefisso bi- al nome dell'anione: \"bi\"solfato. Se invece gli anioni derivano da acidi che contengono tre o quattro atomi di idrogeno, si aggiunge la parola \"monoacido\" se \u00e8 rimasto un solo idrogeno; \"biacido\" se sono rimasti due atomi di idrogeno e \"triacido\" se ne sono rimasti tre.\nI sali binari derivano invece dagli idracidi per sostituzione di uno o pi\u00f9 atomi di idrogeno. Ricordiamo che in questo caso il nome dell'acido termina in \"-idrico\" e il nome del sale assume il suffisso -uro (per esempio, dall'acido cloridrico HCl deriva il \"cloruro\" di sodio NaCl).\nLa nomenclatura IUPAC utilizza le stesse regole viste per gli ossiacidi: all'anione poliatomico (o \"residuo\") si aggiunge il suffisso -ato indipendentemente dallo stato di ossidazione del non metallo, che \u00e8 indicato tra parentesi in numeri romani; il nome dell'anione \u00e8 seguito dal nome del catione, anch'esso, se necessario, seguito dal proprio stato di ossidazione: \"triossosolfato(IV) di ferro(II)\". I prefissi mono-, di-, tri- servono a specificare il numero di atomi.\nGli acidi che contengono pi\u00f9 di un idrogeno, come l'acido solforico (H2SO4), sono detti poliprotici e da essi possiamo togliere un numero variabile di atomi di idrogeno, ottenendo sali acidi. Se la sostituzione degli ioni idrogeno \u00e8 parziale al nome dell'anione poliatomico si fa precedere la dizione: mono-, di- ... idrogeno: \"(mono)idrogenosolfato(VI)\"; come si pu\u00f2 notare, nel caso in cui residuino uno o pi\u00f9 idrogeni, nella nomenclatura il numero di atomi di ossigeno viene sempre tralasciato. Per ogni idrogeno che viene tolto si aggiunge una carica negativa al residuo. Per esempio, l'acido carbonico, H2CO3, pu\u00f2 originare lo ione CO32- triossocarbonato(IV), perdendo due idrogeni, o lo ione HCO3-, \"idrogenocarbonato(IV)\", perdendone uno solo.\nEsistono inoltre sali basici, che uniscono uno o pi\u00f9 ioni OH- (idrossido) all'anione dell'acido. Tali sali sono denominati con l'aggiunta \"monobasico\" o \"dibasico\"\", a seconda del numero di gruppi OH, che sono indicati tra parentesi.\nI cosiddetti sali doppi sono sali composti da due diversi cationi metallici, entrambi legati all'anione poliatomico. La loro denominazione segue le stesse regole degli altri sali: aggiungiamo semplicemente il termine \"doppio\" dopo il nome dell'anione: il nome del composto NaK(CO3) \u00e8 \"carbonato doppio di sodio e potassio\".\nInfine, i sali idrati sono sali le cui molecole sono legate a una o pi\u00f9 molecole d'acqua; in questo caso aggiungiamo al nome del sale il termine \"idrato\" preceduto dal prefisso mono-, di-, tri- ecc. in base al numero di molecole d'acqua indicate dalla formula."}
{"id": "2215273", "revid": "19580", "url": "https://it.wikipedia.org/wiki?curid=2215273", "title": "RFE/RL", "text": ""}
{"id": "2215277", "revid": "1543377", "url": "https://it.wikipedia.org/wiki?curid=2215277", "title": "Frenulo linguale", "text": "Il frenulo linguale \u00e8 una piccola parte di tessuto che si ritrova all'interno della bocca.\nStoria.\nUna volta esisteva l'abitudine in Italia di recidere il frenulo linguale, a ci\u00f2 il primo ad opporsi fu Girolamo Fabrici d'Acquapendente\nAnatomia.\nIl frenulo linguale unisce la parte sottostante della lingua al basamento della cavit\u00e0 orale, a differenza dei frenuli delle labbra contiene fibre elastiche. Lo si pu\u00f2 osservare sollevando la lingua.\nMalformazioni.\nIl frenulo linguale pu\u00f2 presentare delle malformazioni sin dal nascita:\nSe il frenulo appare corto e grosso pu\u00f2 porre problemi per quanto riguarda la distanza fra i denti, creando un diastema anomalo. In casi eccessivi, quando il tessuto che costituisce il frenulo non sia abbastanza lungo da consentire il normale funzionamento della lingua si viene a mostrare il quadro clinico definito come anchiloglossia.. Tale anomalia limitando la mobilit\u00e0 della lingua complica alcune attivit\u00e0 della vita quotidiana: si mostra difficolt\u00e0 nell'articolare il linguaggio o nel contribuire al lavoro meccanico durante la masticazione del cibo.\nTerapia.\nIn caso di frenulo eccessivamente corto sin dalla nascita si pu\u00f2 intervenire mediante alcuni piccoli interventi chirurgici: frenulotomia, o in alternativa la frenuloplastica, essi restituiranno la normale mobilit\u00e0 alla lingua, che potr\u00e0 pertanto assolvere alle sue funzioni.\nPatologia.\nIndirettamente il frenulo linguale \u00e8 interessato dalla ranula, in quanto divide le due cisti"}
{"id": "2215280", "revid": "288300", "url": "https://it.wikipedia.org/wiki?curid=2215280", "title": "L'altra finale", "text": ""}
{"id": "2215281", "revid": "131358", "url": "https://it.wikipedia.org/wiki?curid=2215281", "title": "Alexander Doni", "text": ""}
{"id": "2215286", "revid": "767487", "url": "https://it.wikipedia.org/wiki?curid=2215286", "title": "Mark D. B. Eldridge", "text": "Nel corso degli anni 1990, insieme a Robert L. Close, ha individuato o confermato - tramite analisi del DNA - l'esistenza di tre nuove specie di wallaby delle rocce del Queensland: \"Petrogale mareeba\", \"Petrogale purpureicollis\" e \"Petrogale sharmani\".\nOpere.\nHa al suo attivo numerose pubblicazioni su riviste scientifiche internazionali e i seguenti libri o capitoli di libri:"}
{"id": "2215289", "revid": "3831", "url": "https://it.wikipedia.org/wiki?curid=2215289", "title": "Museo Regionale Veneto della Bonifica", "text": ""}
{"id": "2215294", "revid": "339392", "url": "https://it.wikipedia.org/wiki?curid=2215294", "title": "Classe Caio Duilio (nave da battaglia 1937)", "text": ""}
{"id": "2215295", "revid": "767487", "url": "https://it.wikipedia.org/wiki?curid=2215295", "title": "Detective Conan - La musica della paura", "text": ", conosciuto anche con il titolo internazionale \"Detective Conan: Full Score of Fear\", \u00e8 un film d'animazione del 2008 diretto da Yasuichir\u014d Yamamoto.\nSi tratta del dodicesimo film dedicato alla serie anime \"Detective Conan\", uscito in Giappone il 19 aprile 2008.\nTrama.\nAlla Domoto Music Academy di Nishitama avviene un'esplosione che uccide sul colpo due musicisti e ferisce una violinista. Ran contatta Shinichi per invitarlo a partecipare alle prove generali e al concerto di inaugurazione della Domoto Hall, poich\u00e9 Sonoko, che \u00e8 la figlia del costruttore dell'edificio, ha dei biglietti gratis. Per ovvie ragioni, il giovane detective \u00e8 costretto a rifiutare. Alle prime prove partecipano Kogoro, Ran, Sonoko, Agasa, Conan, Ai e i Detective Boys. Nella sala sono presenti anche Takagi, Sato, Shiratori e l'ispettore Megure, che indagano sull'esplosione che ha ferito la violinista, impedendole cos\u00ec di partecipare al concerto. La polizia rivela che, sul luogo del delitto, \u00e8 stata rinvenuta la parte centrale di un flauto traverso. I Detective Boys conoscono il soprano Reiko Akiba che, seppur riluttante, si accorda coi ragazzi per coordinare le prove del loro coro scolastico.\nAlle prove del coro della scuola Teitan, Reiko mostra di avere un orecchio assoluto. Genta si impossessa del thermos del soprano e beve il suo t\u00e8. La bevanda era per\u00f2 stata alterata con una sostanza irritante che lesiona le corde vocali del ragazzo. Conan pensa quindi di avvertire l'ispettore Megure perch\u00e9, se la cantante avesse bevuto il t\u00e8, non avrebbe potuto partecipare al concerto. All'uscita del pronto soccorso, un camion tenta di investire Reiko e i ragazzi. Il conducente per\u00f2 non riesce nel suo intento e si d\u00e0 alla fuga, prima che Conan possa raggiungerlo. Successivamente, vengono ritrovati i cadaveri di altri due allievi dell'accademia e gli ultimi due pezzi del flauto traverso. La polizia cerca di capire chi possa aver tratto beneficio dalla morte di tutte queste persone.\nVisti i recenti avvenimenti, la polizia chiede a Reiko di restare chiusa in casa nei giorni che la separano dall'esibizione. Conan vuole proteggere il soprano e quindi si reca da lei. Entrando nella sua stanza, il ragazzo nota un flauto traverso e una fotografia che ritrae Reiko in compagnia di un uomo. Improvvisamente, la donna decide di uscire per una passeggiata nel bosco e Conan decide di seguirla per proteggerla da eventuali altre aggressioni. Puntualmente l'assassino si manifesta e tenta di uccidere la donna. Conan per\u00f2 si accorge che l'aggressore, pur avendo un'occasione per colpire Reiko, esita, permettendo alla donna di fuggire. Nel frattempo, la polizia scopre che esiste un legame tra i quattro musicisti morti e Reiko. Tre anni prima avevano convinto un loro compagno dell'accademia a bere e questi era morto, cadendo da un dirupo. Il ragazzo era fidanzato con Reiko. Prima della prova generale, i musicisti scoprono che l'accordatore dell'organo \u00e8 scomparso. Durante l'esibizione, sia Conan che Reiko si accorgono che una delle note emesse dallo strumento ha un suono strano. Mentre cercano il maestro Domoto per comunicargli la notizia, i due vengono aggrediti.\nIl concerto sta per iniziare, Reiko non si trova e Domoto accetta di far cantare Lala Chigusa. Reiko e Conan si risvegliano in una barca che galleggia nel bacino d'acqua a valle di una diga. I due cercano aiuto, ma nell'edificio che si affaccia sulla diga non c'\u00e8 nessuno. Reiko nota per\u00f2 un telefono d'emergenza su una delle pareti e Conan rivela alla donna che, staccando il ricevitore ed emettendo dei suoni ad alcune particolari frequenze (Dual-tone multi-frequency), potrebbero contattare la polizia senza comporre alcun numero. Nel frattempo, il concerto inizia e, all'esterno dell'auditorium, esplodono alcuni ordigni. Takagi e Sato salvano Reiko e Conan con un elicottero. Successivamente, i quattro si introducono nell'edificio dall'alto. Conan scopre che le esplosioni avvengono quando il maestro Domoto preme il tasto della nota stonata e inoltre individua l'attentatore tra il pubblico. Il criminale per\u00f2 possiede un telecomando: se Conan interrompesse il concerto, l'auditorium esploderebbe comunque.\nL'aggressore \u00e8 Takumi Fuwa, il direttore dell'accademia, e Conan lo affronta direttamente. Fuwa \u00e8 il ragazzo-padre del ragazzo morto anni prima ed ha ucciso i quattro musicisti per vendicare la scomparsa del figlio. L'attentatore ha cercato di mettere fuori gioco anche tutte le persone che, essendo dotate di orecchio assoluto, avrebbero potuto notare la presenza del sensore all'interno delle canne dell'organo, ovvero l'accordatore, la prima violinista e il soprano Reiko. Mentre Conan parla, il maestro Domoto suona la nota stonata per l'ultima volta e l'assassino si aspetta di veder esplodere lo strumento nella sala. Questo per\u00f2 non accade, perch\u00e9 Conan, prima di recarsi da lui, si era premurato di rimuovere il sensore. L'uomo non si lascia intimorire, perch\u00e9 ha con s\u00e9 ancora il telecomando. Conan pensa di colpire il criminale con l'ago del suo orologio per impedirgli di premere il pulsante, ma si accorge che il dispositivo \u00e8 stato danneggiato dalla caduta avvenuta durante la sua aggressione. Ai segnala a Conan che, su un altro palco, c'\u00e8 Sato pronta a sparare. Il ragazzo si sposta e il malvivente viene colpito. Fuwa per\u00f2 ha ancora una pistola in tasca e, minacciando la polizia, chiede di poter vedere il maestro Domoto e poi suicidarsi. I due si chiariscono e l'attentatore alla fine si arrende.\nAl termine del concerto, Ran sente Amazing Grace ed \u00e8 convinta che sia Shinichi a suonare al violino quella canzone. Seguendo la musica, trova per\u00f2 Conan, che le dice che Shinichi \u00e8 appena andato via.\nColonna sonora.\nLa sigla finale \u00e8 , di ZARD. \u00c8 stata pubblicata come singolo in \"Tsubasa o hirogete/Ai wa kurayami no naka de\", una canzone del 1991, in versione riarrangiata, utilizzata come sigla per gli episodi da 491 a 504 della serie televisiva, dopo la morte di ZARD.\nDistribuzione.\nEdizione italiana.\nIn Italia il film \u00e8 stato solo trasmesso in televisione, in una versione divisa in cinque parti da venti minuti circa e in una versione intera, entrambe senza censure video e con lo stesso doppiaggio.\nLa versione divisa in parti \u00e8 stata trasmessa su Italia 2 dal 29 maggio al 2 giugno 2012, alle ore 20:40. Questa versione non ha l'introduzione che riassume l'inizio della storia del manga, presente in ogni film seppur con qualche differenza. L'epilogo, che nell'originale si trova dopo la sigla finale, \u00e8 stato collocato prima di essa. In questa versione \u00e8 stata utilizzata come sigla di apertura e chiusura di ogni parte la prima sigla italiana, \"Detective Conan\" di Giorgio Vanni, con le immagini della sigla di apertura dell'episodio speciale 479, in cui sono presenti quindi anche alcuni personaggi comparsi solo in quell'episodio. Per la prima parte della sigla finale le immagini sono spostate sulla destra e i titoli internazionali in inglese scorrono su sfondo nero sulla parte sinistra dello schermo.\nLa versione intera \u00e8 andata in onda sempre su Italia 2 il 5 settembre 2012. Questa versione come l'originale non ha sigla iniziale, e mantiene l'introduzione e la sigla finale originale. La sigla finale ha le immagini originali con i titoli internazionali in inglese e sono stati aggiunti i crediti italiani riguardanti il doppiaggio. Alla prima e finora unica trasmissione la sigla finale \u00e8 stata interrotta e non \u00e8 stato trasmesso l'epilogo.\nNel doppiaggio italiano sono presenti alcune censure su parole come \"morire\" e uccidere\", rese con \"perdere la vita\" ed \"eliminare\". Inoltre, nella parte in cui, poco dopo l'inizio del film, Conan, Ran, Kogoro, Ai, i Detective Boys e la polizia si trovano per la prima volta nella Domoto Hall, non viene mai specificato che due persone sono morte nell'esplosione, bench\u00e9 si parli della musicista rimasta ferita: Megure parla a Kogoro di due persone che suonavano al momento dell'esplosione senza specificare che sono \"vittime\" come nell'originale e, quando la polizia interroga Reiko Akiba, lei dice solo che Soko Kawabe, la violinista ferita, era andata a sentire i musicisti, mentre nell'originale specifica anche che tali musicisti erano morti. Nella versione italiana si scopre comunque in seguito che sono morti, quando ne parlano i poliziotti dopo l'esplosione del negozio di Osamu Shida.\nIl doppiaggio presenta anche un errore quando Ran parla con Shinichi (cio\u00e8 Conan che sta usando la sua vera voce) al telefono all'inizio del film: gli dice che non ha orecchio, cosa che non si riveler\u00e0 vera nel corso del film, anzich\u00e9 dirgli che \u00e8 stonato. Inoltre, il nome della violinista rimasta ferita \u00e8 stato erroneamente traslitterato Yasuko Kawabe, anzich\u00e9 Soko Kawabe. Infine, una battuta di Kazuki Domoto non \u00e8 doppiata da Luca Ghignone, sua voce nel resto del film, ma da Giovanni Battezzato.\nEdizioni home video.\nIn Giappone il film \u00e8 stato pubblicato in DVD da Shogakukan il 19 novembre 2008 in un'edizione standard e in pi\u00f9 un'edizione limitata in due dischi detta . \u00c8 stato poi pubblicato in un unico Blu-ray Disc da Being con l'etichetta B-vision il 22 aprile 2011. In Italia non \u00e8 mai stato pubblicato per l'home video.\nAccoglienza.\nIl film ha debuttato al primo posto al botteghino giapponese nel weekend della sua uscita (19 e 20 aprile 2008), incassando in tale weekend 420 milioni e trentamila yen con un pubblico di 350.000 persone, di cui circa il 70% di sesso femminile e per la maggior parte formato di teenager, seguiti dalle persone tra i 30 e i 40 anni. Il film ha incassato in totale circa 2 miliardi e 420 milioni di yen, classificandosi al dodicesimo posto dei film giapponesi con il maggior incasso in patria nel 2008. Il film \u00e8 stato nominato per gli Awards of the Japanese Academy del 2009 nella categoria animazione, in cui ha poi vinto \"Ponyo sulla scogliera\".\nVersione a fumetti.\nCon i fotogrammi del film \u00e8 stato prodotto un anime comic, pubblicato in un'edizione in due volumi e poi in volume unico. L'edizione in due volumi \u00e8 intitolata ; la \u00e8 stata pubblicata da Shogakukan il 18 novembre 2008 (ISBN 978-4-09-121475-1), la il 18 dicembre dello stesso anno (ISBN 978-4-09-121476-8). L'edizione in volume unico \u00e8 intitolata ed \u00e8 stata pubblicata sempre da Shogakukan il 15 aprile 2011 (ISBN 978-4-09-123025-6)."}
{"id": "2215302", "revid": "3115", "url": "https://it.wikipedia.org/wiki?curid=2215302", "title": "Robert L. Close", "text": "Esperto di marsupiali, nel corso degli anni novanta, insieme al Dr. Mark D. B. Eldridge, ha individuato, tramite analisi del DNA, tre nuove specie di wallaby delle rocce del Queensland: \"Petrogale mareeba\", \"Petrogale purpureicollis\" e \"Petrogale sharmani\"."}
{"id": "2215310", "revid": "1543377", "url": "https://it.wikipedia.org/wiki?curid=2215310", "title": "Wirsol Rhein-Neckar-Arena", "text": "Il Rhein-Neckar-Arena, ufficialmente chiamato PreZero Arena, \u00e8 uno stadio situato a Sinsheim, Germania, che ha una capacit\u00e0 di 30.150 posti a sedere, sebbene si trovi in una cittadina di circa 35.000 abitanti. \u00c8 prevalentemente usato per incontri di calcio, e ospita le partite casalinghe dell'.\nIl primo incontro ufficiale si \u00e8 svolto il 31 gennaio 2009 contro l', ed \u00e8 finito con il risultato di 2-0 per l'Hoffenheim. Dalla stagione calcistica 2011-2012 lo stadio, a seguito di un accordo di sponsorizzazione con l'azienda tedesca Wirsol, ha preso il nome di \"Wirsol Rhein-Neckar-Arena.\""}
{"id": "2215311", "revid": "124123", "url": "https://it.wikipedia.org/wiki?curid=2215311", "title": "Atenolfo (condottiero X secolo)", "text": "Ricevette i titoli di conte e di marchese, forse di Camerino. Prese parte alla battaglia di Capo Colonna combattuta il 13 o 14 luglio 982 presso Crotone, in Calabria, tra l'esercito dell'imperatore Ottone II e dei suoi alleati longobardi e quello di Abu al-Qasim, emiro della Sicilia della dinastia dei Kalbiti. Per gli imperiali-longobardi fu una disfatta: nella battaglia, insieme ad Atenolfo, caddero anche i suoi fratelli Landolfo e Pandolfo."}
{"id": "2215312", "revid": "834", "url": "https://it.wikipedia.org/wiki?curid=2215312", "title": "Niemand Hoert Dich", "text": ""}
{"id": "2215316", "revid": "247222", "url": "https://it.wikipedia.org/wiki?curid=2215316", "title": "God's Balls", "text": "God's Balls \u00e8 l'album di debutto del gruppo grunge statunitense Tad, pubblicato il 1\u00ba marzo 1989 dalla Sub Pop Records e nello stesso anno da Glitterhouse Records in Germania.\nNonostante i Tad siano generalmente considerati un gruppo con forti influenze heavy metal, il critico Piero Scaruffi ha detto a proposito di quest'album: \"Brani ambiziosamente blasfemi come \"Nipple Belt\", \"Satan's Chainsaw\" e \"Behemoth\", appartengono in realt\u00e0 pi\u00f9 all'hardcore e al powerpop che all'hardrock gotico\"."}
{"id": "2215319", "revid": "767487", "url": "https://it.wikipedia.org/wiki?curid=2215319", "title": "Caccia mortale", "text": "Caccia mortale (\"Joshua Tree\") \u00e8 un film del 1993 diretto da Vic Armstrong.\nTrama.\nWellman Santee \u00e8 un ex pilota di NASCAR. In seguito a un incidente ha dovuto abbandonare le competizioni e conduce una vita fuori dalle regole: si guadagna infatti da vivere con l'amico Eddie trasportando auto rubate su un enorme automezzo nel deserto del Mojave.\nIn una delle missioni, i due si imbattono in un posto di blocco della polizia e l'imprevisto sfocer\u00e0 in uno scontro a fuoco. Eddie muore, mentre Santee viene ferito ed arrestato. Santee non si lascia impressionare dal carcere e riesce ad evadere prendendo in ostaggio Rita, senza sapere che la donna \u00e8 un poliziotto. Rita tuttavia lo aiuter\u00e0 a dimostrare la sua innocenza.\nProduzione.\nLa maggior parte delle scene del film fu girata nella Sierra Nevada e nel deserto del Parco Nazionale Joshua Tree, nel Sud Est della California. Il parco \u00e8 cos\u00ec chiamato perch\u00e9 \u00e8 l'habitat naturale della Yucca brevifolia, denominata in inglese appunto \"Joshua tree\". Quando il film venne pubblicato in DVD negli Stati Uniti la produzione, temendo che il pubblico facesse confusione con l'omonimo DVD degli U2 tratto dal The Joshua Tree Tour del 1987, cambi\u00f2 il titolo del film in \"Army of One\".\nCuriosit\u00e0.\nLa Ferrari F40 usata nell'inseguimento con la Lamborghini Countach \u00e8 una replica della celebre auto del Cavallino.\nAnche la Lamborghini Countach \u00e8 una kitcar."}
{"id": "2215321", "revid": "290948", "url": "https://it.wikipedia.org/wiki?curid=2215321", "title": "Petrogale godmani", "text": "Il wallaby delle rocce di Godman (Petrogale godmani ) \u00e8 un marsupiale diprotodonte. Specie di wallaby delle rocce tra le pi\u00f9 comuni, \u00e8 diffuso nelle regioni settentrionali e nord-orientali del Queensland (Australia). Vive in aree di foresta aperta, in boscaglie o in regioni montuose, spesso nei pressi della costa. Si rifugia sui terreni rocciosi adiacenti alle zone di alimentazione. Questa specie gregaria, sia diurna che notturna, ha abitudini territoriali e si nutre di foglie."}
{"id": "2215323", "revid": "122843021", "url": "https://it.wikipedia.org/wiki?curid=2215323", "title": "Mercedes Gordon-Bennett", "text": "La Mercedes Gordon-Bennet \u00e8 stata un'autovettura da competizione prodotta tra il 1904 ed il 1905 dalla Casa tedesca Daimler Motoren Gesellschaft per il suo marchio automobilistico Mercedes.\nStoria e profilo.\nLa storia della \"Gordon-Bennett\" \u00e8 strettamente correlata al percorso evolutivo delle \"Rennwagen\" basate sul telaio della 35PS. In particolare, la \"Gordon-Bennett\" \u00e8 strettamente imparentata con la Rennwagen 90PS. Quest'ultima era una vettura da competizione che al telaio della 35PS abbinava un enorme propulsore da 12.7 litri. Tale vettura, preparata nel 1903, avrebbe dovuto essere utilizzata quell'anno per la \"Gordon-Bennett\", che all'epoca era la manifestazione sportiva automobilistica pi\u00f9 prestigiosa, ma a causa di un disastroso incendio, tutte gli esemplari preparati andarono distrutti e per partecipare a quella gara, la Mercedes appront\u00f2 la \"65PS\", vettura che sarebbe stata portata alla vittoria da Camille Jenatzy.\nQuanto alla \"90PS\", essa sarebbe rinata (\u00e8 il caso di dirlo) dalle proprie ceneri solo l'anno successivo con il nome \"Gordon-Bennett\", ben specificando quindi l'obiettivo agonistico a cui tale vettura era rivolta. La \"Mercedes Gordon-Bennett\" aveva per\u00f2 alcune differenze rispetto alla \"90PS\". In primo luogo il diametro dei suoi 4 cilindri in linea fu ridotto di 5 mm, passando da 170 a 165 mm (la corsa rimase invariata a 140 mm), con una riduzione di cilindrata, passata da 12700 a 11972 cm\u00b3.\nVi furono variazioni anche dal punto di vista prestazionale, ma in meglio: a seconda del propulsore utilizzato, infatti, la potenza massima variava tra 98 CV a 1150 giri/min e 105 CV a 1380 giri/min. La velocit\u00e0 massima di questa vettura sfiorava i 160 orari.\nQuesta vettura, come da copione, partecip\u00f2 all'edizione 1904 della \"Gordon-Bennett\". Come nell'anno precedente, fu Camille Jenatzy a pilotare la vettura. Questa volta, per\u00f2, egli riusc\u00ec a piazzarsi al secondo posto, mentre la vettura pilotata da Wilhelm Werner non and\u00f2 oltre l'undicesimo posto.\nPer l'edizione 1905 della \"Gordon Bennett\", la vettura sub\u00ec nuovi aggiornamenti: la cilindrata fu portata a 14065 cm\u00b3 (175x146 mm) e la potenza massima raggiunse cos\u00ec i 125 CV a 1000 giri/min. L'aver prestato attenzione alla sola potenza motoristica fu tuttavia un errore, perch\u00e9 furono trascurati altri aspetti fondamentali come le caratteristiche degli pneumatici e l'utilizzo di ammortizzatori per i due assali, soluzioni gi\u00e0 utilizzate con successo da altre Case automobilistiche nell'ambito delle competizioni. Era chiaro quindi che a fronte di potenze di una certa entit\u00e0 occorreva adeguare anche il resto del telaio, cosa che i progettisti Mercedes non fecero (la \"Gordon-Bennett\" adottava ancora lo schema ad assale rigido sia anteriormente che posteriormente). Ci\u00f2 comport\u00f2 scarsi risultati alla \"Gordon-Bennett\" del 1905: le tre vetture schierate riuscirono solamente a piazzarsi al quinto, settimo e decimo posto.\nIl 1906 vide l'esordio della Mercedes Grand-Prix, basata anch'essa sulla \"Rennwagen 90PS\" e che avrebbe sostituito il modello \"Gordon-Bennett\"."}
{"id": "2215328", "revid": "2074539", "url": "https://it.wikipedia.org/wiki?curid=2215328", "title": "Glasvegas", "text": "I Glasvegas sono un gruppo musicale rock scozzese proveniente da Glasgow.\nStoria del gruppo.\nI Glasvegas sono una indie-rock band di Glasgow, Scozia. La band \u00e8 formata da James Allan (voce), Rab Allan (chitarra), Paul Donoghue (basso) e Jonna L\u00f6fgren (batteria). L'album di debutto \"Glasvegas\", disco di platino, \u00e8 stato pubblicato nel settembre del 2008 ed \u00e8 stato accolto molto bene dalla critica e dal pubblico: \u00e8 infatti entrato al 2\u00ba posto in classifica in Gran Bretagna. \u00c8 stato nominato per il Mercury Music Prize nel settembre del 2009. L'album ha poi proseguito il successo di critica e commerciale in Nord America e Svezia (disco d'oro in quest'ultimo paese). Il primo dicembre 2008, a meno di 3 mesi dalla pubblicazione dell'album di debutto, la band ha messo sul mercato il mini album \"A Snowflake Fell (And It Felt Like A Kiss)\", un E.P. natalizio di 6 tracce registrato in Transylvania.\nIl 4 aprile 2011 la band ha pubblicato il secondo album \"Euphoric Heartbreak\", registrato in una casa sulla spiaggia di Santa Monica. L'album \u00e8 entrato a n\u00ba 10 in Gran Bretagna e al n\u00ba 1 in Svezia. L'album ha diviso la critica e non ha raggiunto lo stesso successo commerciale del precedente, cosa che alcuni mesi pi\u00f9 tardi ha portato la band alla separazione dalla loro etichetta major Sony. Lodati per il sound unico e il contenuto potente dei test, i Glasvegas hanno una fan base appassionata e fedele ovunque, e a oggi la band ha girato il mondo in tour gi\u00e0 due volte.\nNel giugno 2013 la band annuncia di aver firmato un contratto con la BMG. La band pubblicher\u00e0 il loro terzo album \"Later...When The TV Turns To Static\" a settembre 2013."}
{"id": "2215329", "revid": "587663", "url": "https://it.wikipedia.org/wiki?curid=2215329", "title": "Duchesse de Bourgogne", "text": "La Duchesse de Bourgogne \u00e8 una birra speciale belga, prodotta dalla birreria Verhaeghe a Vichte, non lontano dalla frontiera franco-belga. Fa parte delle numerose specialit\u00e0 birrarie delle Fiandre, e pu\u00f2 essere classificata fra le \"Flanders Red Ale\" (ale rosse fiamminghe) o fra le \"Oud Bruin\".\nProduzione e caratteristiche.\nSi tratta di una birra ad alta fermentazione maturata in botti di rovere. Al momento di imbottigliare, viene effettuato un blend tra una parte di birra maturata per 8 mesi e una di 18 mesi. Questo tipo di maturazione oltre alle note tipiche del legno conferisce alla birra un carattere acido (lattico e acetico), bilanciato da una evidente nota dolce e zuccherosa.\nIl suo volume d'alcool \u00e8 pari al 6,2%.\nStoria.\nLa duchessa di Borgogna, a cui la birra deve il suo nome, \u00e8 in realt\u00e0 Maria di Borgogna, unica ereditiera del potente duca Carlo I di Borgogna e di Isabella di Borbone.\nNata nel 1457 presso il Ch\u00e2teau du Coudenberg a Bruxelles, Maria divenne imperatrice del Sacro Romano Impero Germanico all'et\u00e0 di vent'anni, in seguito al matrimonio con l'Imperatore del Sacro Romano Impero Germanico Massimiliano I, al quale port\u00f2 in dote il Ducato di Borgogna e la Contea di Fiandre. Questo matrimonio la rese la duchessa pi\u00f9 potente e pi\u00f9 ricca di tutta l'Europa. \nIn seguito divenne la nonna paterna dell'imperatore Carlo V."}
{"id": "2215334", "revid": "466539", "url": "https://it.wikipedia.org/wiki?curid=2215334", "title": "Citt\u00e0 delle Stelle", "text": "La Citt\u00e0 delle Stelle () \u00e8 una cittadina della Russia europea centrale, situata nella oblast' di Mosca; dal punto di vista amministrativo, costituisce una \"citt\u00e0 chiusa\" posta sotto il controllo del governo federale.\nDescrizione.\nLa Citt\u00e0 delle Stelle \u00e8 un centro militare di addestramento e ricerca spaziale situato 32\u00a0km a nord-est della capitale russa nei pressi della cittadina di \u0160\u010d\u00eblkovo nell'Oblast' di Mosca. Dagli anni sessanta hanno vissuto e si sono addestrati alla \"Citt\u00e0 delle Stelle\" cosmonauti e aspiranti tali.\nIn epoca sovietica la Citt\u00e0 delle Stelle era una citt\u00e0 chiusa, isolata dal resto del mondo, Unione Sovietica compresa, ed era conosciuta come \"\u0160\u010d\u00eblkovo-14\" (in russo \u0429\u0435\u043b\u043a\u043e\u0432\u043e-14) o \"Villaggio delle Stelle\" (\u043f\u043e\u0441. \u0417\u0432\u0435\u0437\u0434\u043d\u044b\u0439). Molti cosmonauti russi e personale del Centro di Addestramento vivono alla Citt\u00e0 delle Stelle con le proprie famiglie.\nLa citt\u00e0 ha i propri ufficio postale, istituto superiore, museo della conquista e dell'esplorazione spaziale, negozi, stazione ferroviaria e campi sportivi. Inoltre, nei pressi della cittadina, a disposizione del centro di addestramento sorge la base aerea di \u010ckalovskij (\u0427\u043a\u0430\u043b\u043e\u0432\u0441\u043a\u0438\u0439)."}
{"id": "2215335", "revid": "290948", "url": "https://it.wikipedia.org/wiki?curid=2215335", "title": "Petrogale herberti", "text": "Il wallaby delle rocce di Herbert (Petrogale herberti ) appartiene a un gruppo di sette specie di wallaby delle rocce, molto imparentate tra loro, diffuse nel Queensland nord-orientale (Australia). \u00c8 il membro pi\u00f9 diffuso del gruppo, oltre ad essere quello dall'areale pi\u00f9 meridionale.\nIl wallaby delle rocce di Herbert vive in un'area che da 100 km a nord-ovest di Brisbane arriva fino al Fiume Fitzroy. Si spinge all'interno fino ai pressi di Clermont e Rubyvale. \u00c8 la specie pi\u00f9 grande tra i wallaby delle rocce del Queensland."}
{"id": "2215340", "revid": "110157", "url": "https://it.wikipedia.org/wiki?curid=2215340", "title": "Museo del presepe e pinacoteca civica di Imperia", "text": "Il Museo del presepe - Pinacoteca civica \u00e8 un museo della citt\u00e0 di Imperia ed ha sede in piazza del Duomo, nell'ottocentesco palazzo del Collegio. \nIl museo, restaurato nel 2008, \u00e8 costituito da quattro sale espositive. Nell'ampio corridoio di accesso sono collocati due grandi quadri seicenteschi, opera del pittore Francesco Bruno e due video che raccontano al visitatore la storia ed il restauro delle statue del presepe, statue che si trovano nella \"sala degli stucchi\", all'interno di una grande teca in vetro. Nelle due sale laterali che completano la struttura museale sono invece conservati i quadri della pinacoteca.\nStoria del presepe di Imperia.\nLa grande stagione settecentesca del Presepe genovese aveva veduto esplicarsi un'ampia committenza da parte di privati e di diversi enti religiosi alle numerose di botteghe specializzate in questo genere d'arte. Nello studio specifico di questo argomento gli storici d'arte devono ancora lavorare a fondo nell'analisi stilistica e nell'atribuzione ai vari artisti operanti.\nL'autore che meglio di ogni altro ha rappresentato questo genere di opere \u00e8 stato Anton Maria Maragliano (Genova 1664 - 1739). Apprendista nella bottega scultorea dell'Arata, perfezion\u00f2 successivamente la sua tecnica sotto la guida del maestro Torre. \n&lt;br&gt;Maragliano \u00e8 stato un autore fecondo che riscosse un notevole successo in tutta la Liguria e nel basso Piemonte, divenendo punto di riferimento per l'arte dell'intaglio ligneo delle successive generazioni di scultori.\nIl \"Presepe\" conservato nel museo di Imperia, costituito da centotredici statuine lignee settecentesche, proviene dalla bottega genovese di Maragliano. Tracce documentarie attendibili collocano questi manufatti negli anni compresi fra il 1724 ed il 1741."}
{"id": "2215347", "revid": "124123", "url": "https://it.wikipedia.org/wiki?curid=2215347", "title": "Ignazio Lupo", "text": "Biografia.\nIgnazio Lupo nasce a Corleone il 21 marzo 1877, figlio di Rocco Lupo e Onofria Saietta. Quando emigra a New York nel 1898, dopo aver ucciso un uomo di nome Salvatore Morello, \u00e8 gi\u00e0 un giovane e temuto mafioso. Si stabilisce a Little Italy e apre con un cugino materno, che di cognome fa Saietta, un piccolo negozio di alimentari. Apre un'altra attivit\u00e0 a Brooklyn, vendendo olio, formaggi e vino importati dalla Sicilia. Si allea con la Famiglia Morello, suoi compaesani e vecchi soci sin da quando era ancora a Corleone, e ne sposa una delle sorelle che si chiama Salvatrice.\nInizia ad occuparsi di estorsioni, usura, rapine, della vendita di biglietti della lotteria italiana, gioco d'azzardo e falsificazione e contrabbando di dollari falsi. La sua base principale era a Little Italy, dove la locale comunit\u00e0 era terrorizzata da lui e dai suoi uomini. \nAlcuni dei suoi uomini di fiducia erano suo fratello Giovanni Lupo, Joseph Catania, Charles Umbriaco, Tommaso Petto, Giuseppe Palermo e Giuseppe Fanaro. Proprio in quel periodo Lupo ed i suoi uomini sono sospettati di oltre 50 omicidi.\nIl 23 luglio 1902, a Bay Bridge, quattro ragazzini scoprono il corpo di un uomo che verr\u00e0 identificato in Joseph Catania, uno degli uomini di Lupo. Catania era stato ucciso dagli stessi uomini di Lupo, su richiesta di suo cognato Giuseppe Morello.\nIl 14 aprile 1903 in una stradina di Elizabeth Street di fronte ad un edificio viene scoperto un barile con dentro il corpo di un siciliano con la gola squarciata ed i genitali in bocca, colpito da decine di coltellate. L'uomo massacrato \u00e8 il mafioso Benedetto Madonia. Quest'omicidio passer\u00e0 alla storia con il nome di omicidio del barile.\nDue giorni dopo, il 16 aprile, la polizia fa irruzione nella casa di Lupo, che viene arrestato con l'accusa di essere coinvolto nell'omicidio di Madonia; i poliziotti trovano in casa tre revolver, alcune lupare e un grosso coltello. Il 30 aprile viene rilasciato dopo aver pagato 5000 dollari di cauzione, grazie ai potenti contatti politici suoi e di suo cognato Giuseppe Morello. Nello stesso anno apre assieme a suo padre un altro negozio di alimentari. Lupo continua ad arricchirsi con le estorsioni ai commercianti, ed \u00e8 per una di queste estorsioni che viene arrestato. Infatti il 17 novembre 1909 viene arrestato per le estorsioni ad un grosso commerciante di formaggi siciliani, Salvatore Manzella. Ma grazie alle sue protezioni politiche e a Manzella stesso che lo scagiona, alcuni giorni dopo viene rilasciato.\nNel gennaio 1910 i servizi segreti lo arrestano assieme a Giuseppe Palermo, un suo socio e uomo di fiducia, in una sua propriet\u00e0 di Bath Beach a Brooklyn; nella casa trovano alcune pistole e documenti e passaporti intestati a \"Joseph Lo Presti\", l'alias preferito di Lupo. Oltre a lui verranno arrestati anche suo cognato Giuseppe Morello ed altri membri della Cosca. I servizi segreti avevano scoperto un colossale contrabbando di dollari falsi gestito dalla Famiglia Morello, a cui era riconducibile il famoso omicidio del barile. Lupo viene condannato a 20 anni di carcere, ma grazie alle sue amicizie verr\u00e0 rilasciato agli inizi del 1920, ritornando ai suoi soliti racket, con in pi\u00f9 il nuovo business del proibizionismo, ed acquisendo inoltre la gestione della lotteria italiana a Brooklyn.\nAlla fine degli anni trenta il vecchio boss, ormai stanco, decide di ritirarsi dagli affari. Alcuni anni dopo, il 13 gennaio 1947, Ignazio Lupo muore di cause naturali all'et\u00e0 di 70 anni."}
{"id": "2215349", "revid": "697352", "url": "https://it.wikipedia.org/wiki?curid=2215349", "title": "Morrison", "text": ""}
{"id": "2215352", "revid": "599013", "url": "https://it.wikipedia.org/wiki?curid=2215352", "title": "Dick Rathmann", "text": "Biografia.\nNacque con il nome di James ma fu noto nelle corse come \"Dick\", diminutivo di Richard. Infatti il fratello minore Richard utilizz\u00f2 il nome \"Jim\", diminutivo di James, per poter iniziare a correre senza avere ancora raggiunto l'et\u00e0 minima. Quello che doveva essere uno stratagemma temporaneo fin\u00ec per segnare i fratelli Rathmann per tutta la loro vita.\nCorse inizialmente nello AAA nelle stagioni 1949 e 1950. Nel 1951 pass\u00f2 alla serie NASCAR \"Grand National\" ottenendo molto successo.\nTorn\u00f2 alla Champ Car nel 1956, correndo fino al 1964 e conquistando come miglior risultato un 2\u00ba posto a Daytona nel 1959.\nAlla 500 Miglia di Indianapolis del 1958 part\u00ec in pole position, ma fu costretto al ritiro alla terza curva a causa della carambola che cost\u00f2 la vita a Pat O'Connor.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Rathmann ha all'attivo anche cinque Gran Premi ed una pole-position in Formula 1."}
{"id": "2215353", "revid": "767487", "url": "https://it.wikipedia.org/wiki?curid=2215353", "title": "Amifenazolo", "text": "L'amifenazolo \u00e8 una sostanza con propriet\u00e0 di stimolante respiratorio, tradizionalmente utilizzato come antidoto in caso di sovradosaggio di barbiturici o oppioidi, sovente in combinazione con bemegride, oppure nei casi di avvelenamento da altri sedativi o per il trattamento di scompensi respiratori dovuti ad altre cause.\n\u00c8 ritenuto particolarmente utile per la sua azione di contrasto sulla sedazione e sulla depressione respiratoria indotte dalla morfina, sebbene con un effetto minore sull'analgesia.\n\u00c8 usato raramente in alcuni paesi e sostituito largamente da stimolanti respiratori pi\u00f9 efficaci come il doxapram e da specifici antagonisti degli oppiodi come il naloxone.\nL'amifenazolo \u00e8 inserito nella lista delle sostanze ad effetto dopante."}
{"id": "2215359", "revid": "1442080", "url": "https://it.wikipedia.org/wiki?curid=2215359", "title": "Petrogale inornata", "text": "Il wallaby delle rocce disadorno (Petrogale inornata ) appartiene a un gruppo di wallaby delle rocce molto imparentati tra loro, diffusi nel Queensland nord-orientale (Australia). Rispetto a gran parte dei suoi parenti, ha una pelliccia dai toni pi\u00f9 pallidi e per di pi\u00f9 uniforme, caratteristica da cui trae origine il suo nome comune.\nIl suo areale, dall'andamento discontinuo, copre le catene costiere da Rockhampton fino ai pressi di Townsville. Quest'area comprende anche il piccolo areale del wallaby delle rocce di Proserpine (\"P. persephone\"), l'unica specie del suo genere a non essere strettamente imparentata con gli altri wallaby delle rocce della zona. Proprio l'incrocio con il wallaby delle rocce disadorno costituisce una grave minaccia alla sopravvivenza di questa rara specie."}
{"id": "2215361", "revid": "32428", "url": "https://it.wikipedia.org/wiki?curid=2215361", "title": "Oppioidi", "text": ""}
{"id": "2215367", "revid": "1226", "url": "https://it.wikipedia.org/wiki?curid=2215367", "title": "Ian Watson", "text": "Biografia.\nIl suo primo romanzo, \"The Embedding\" (\"Riflusso\", Editrice Nord), vincitore del Prix Apollo nel 1975, \u00e8 basato sul concetto di grammatica generativa; il titolo originale si riferisce al processo di annidamento sintattico. Autore molto prolifico e particolarmente brillante nei racconti; va ricordata in particolare la raccolta (edita in Italia da Urania) \"Cronomacchina molto lenta\". \nWatson ha scritto la sceneggiatura - basata su un racconto di Brian Aldiss rielaborato da Stanley Kubrick - del film \"A.I.: Intelligenza Artificiale\".\nHa scritto anche alcuni romanzi basati sul gioco di ruolo \"Warhammer 40.000\".\nRecentemente ha scritto una serie di racconti in collaborazione con lo scrittore italiano Roberto Quaglia, \"The Beloved of My Beloved\", presentata nel marzo 2009 alla Eurocon. Il primo di questi racconti, \"Una tomba per la mia amata\", \u00e8 stato pubblicato in Italia dalla rivista \"Robot\"."}
{"id": "2215370", "revid": "307923", "url": "https://it.wikipedia.org/wiki?curid=2215370", "title": "Derivazione delle funzioni iperboliche", "text": "L'equazione dell'iperbole equilatera in figura \u00e8:\nquindi:\nL'area del settore iperbolico formula_3 \u00e8 uguale all'area del triangolo formula_4 meno l'area della regione del piano delimitata dall'arco di iperbole formula_5, dall'asse delle x e dal segmento PC.\nposto: formula_8, si ha:\nQuest'ultima relazione definisce il coseno iperbolico di t, formula_14. Si definisce inoltre il seno iperbolico:\nL'argomento delle funzioni iperboliche \u00e8 analogo a quello delle funzioni goniometriche se si considera che, nel caso della circonferenza, l'angolo, in radianti, \u00e8 uguale al doppio dell'area del settore circolare diviso il raggio al quadrato:\ne"}
{"id": "2215373", "revid": "110157", "url": "https://it.wikipedia.org/wiki?curid=2215373", "title": "Insulisina", "text": "L'insulisina (o insulinasi) \u00e8 un enzima, appartenente alla classe delle idrolasi, che catalizza la degradazione dell'insulina, del glucagone e di altri polipeptidi (non ha azione su altre proteine in genere).\nSi tratta di un enzima citosolico da 110 kDa, identificato nei mammiferi e in \"Drosophila melanogaster\". Inibito dalla bacitracina, dagli agenti chelanti EDTA e 1,10-fenantrolina e dai reagenti tiolo-bloccanti come la N-etilmaleimmide (ma non dal fosforamido). L'enzima fa parte della famiglia M16 delle peptidasi (quella della pitrilisina)."}
{"id": "2215374", "revid": "336996", "url": "https://it.wikipedia.org/wiki?curid=2215374", "title": "Original Dixieland Jazz Band", "text": ""}
{"id": "2215382", "revid": "121836", "url": "https://it.wikipedia.org/wiki?curid=2215382", "title": "Opera lirica italiana", "text": ""}
{"id": "2215383", "revid": "247222", "url": "https://it.wikipedia.org/wiki?curid=2215383", "title": "Giovanni Fiore da Cropani", "text": "Biografia.\n\u00c8 considerato il massimo storico della Calabria seicentesca. \nAlla sua principale opera, \"Della Calabria illustrata\", si deve la conoscenza di molti degli avvenimenti di quell'epoca storica riguardanti la Calabria.\nNel 1638 entra nell'Ordine dei Frati Minori Cappuccini.\nNel 1645 diventa sacerdote e viene trasferito come guardiano e lettore al convento di Stilo.\nNel 1657 diventa guardiano del convento di Cropani e nel 1659 di Cutro.\nNel 1664 \u00e8 nominato definitore e guardiano di Catanzaro."}
{"id": "2215384", "revid": "132266", "url": "https://it.wikipedia.org/wiki?curid=2215384", "title": "Dipartimento Marittimo", "text": ""}
{"id": "2215385", "revid": "599013", "url": "https://it.wikipedia.org/wiki?curid=2215385", "title": "Andrei Frascarelli", "text": "Caratteristiche tecniche.\nGiocava come difensore centrale.\nCarriera.\nClub.\nInizi\u00f2 nel XV de Ja\u00fa, e si fece notare partecipando al Mondiale Under-17 1989; trasferitosi a 18 anni al Palmeiras, vi gioc\u00f2 fino ai 20 anni, prima di essere ceduto al Goi\u00e1s. Nel 1995 vinse la Bola de Prata, premio annualmente assegnato dalla rivista Placar ai migliori 11 giocatori del campionato di calcio brasiliano. Nel 1997 si trasfer\u00ec quindi in Europa, giocando per gli spagnoli dell'Atl\u00e9tico Madrid nel corso del Primera Divisi\u00f3n 1997-1998 (Spagna) classificandosi al settimo posto nella Liga. La stagione successiva la pass\u00f2 al Real Betis Balompi\u00e9 di Siviglia, terminando all'undicesimo posto in campionato con 49 punti. Mandato in Brasile per una stagione, al Santos, gioc\u00f2 il Primera Divisi\u00f3n 1999-2000 (Spagna), terminato con la retrocessione del Betis Siviglia in Segunda Divisi\u00f3n. Torn\u00f2 quindi nuovamente in Brasile, al Mar\u00edlia, squadra minore del panorama paulista giocandovi per cinque anni. Dopo una breve esperienza nell'LR Ahlen, in Germania, gioca nel Rio Claro Futebol Clube nello Stato di San Paolo, ritirandosi poi nel 2008 con il Ceil\u00e2ndia. Conta 81 presenze nel campionato di calcio brasiliano, con 12 reti all'attivo, e 13 con 4 reti in Copa do Brasil.\nNazionale.\nCon la Nazionale di calcio del Brasile fu convocato per il campionato mondiale di calcio Under-20 1991 giocando da titolare a 18 anni, segnando anche una rete nel corso della competizione."}
{"id": "2215389", "revid": "300067", "url": "https://it.wikipedia.org/wiki?curid=2215389", "title": "Billy Garrett (pilota automobilistico)", "text": "Corse nella serie Champ Car dal 1956 al 1958.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Garrett ha all'attivo anche due Gran Premi in Formula 1."}
{"id": "2215393", "revid": "76963", "url": "https://it.wikipedia.org/wiki?curid=2215393", "title": "Aaron Yoo", "text": "Biografia.\nNato nel New Jersey si \u00e8 laureato in teatro alla University of Pennsylvania. Inizia la sua carriera recitando in diverse produzioni off-Broadway, prima di approdare al cinema lavora per il piccolo schermo, comparendo in \"\" e \"The Bedford Diaries\".\nDopo aver lavorato in un paio di film indipendenti, inizia a farsi conoscere grazie al ruolo di Ronnie, il migliore amico di Kale (Shia LaBeouf), in \"Disturbia\", l'anno seguente prende parte a \"Fa' la cosa sbagliata\" e recita al fianco di Jim Sturgess, Kevin Spacey e Kate Bosworth in \"21\".\nNel 2008 recita nella commedia romantica \"Nick &amp; Norah - Tutto accadde in una notte\", con Michael Cera e Kat Dennings.\nSostituendo all'ultimo minuto l'attore David Blue, nel 2009 ottiene una parte nell'horror \"Venerd\u00ec 13\" di Marcus Nispel, successivamente recita nel thriller fantascientifico \"Gamer\" con Gerard Butler.\nNel 2012 recita nella commedia \"She Wants Me\", al fianco di Hilary Duff, Johnny Messner, Josh Gad e Charlie Sheen.\nNel 2013 interpreta Russell Kwon in \"The Tomorrow People\"."}
{"id": "2215394", "revid": "599013", "url": "https://it.wikipedia.org/wiki?curid=2215394", "title": "Eddie Russo", "text": "Dopo alcuni successi nella categoria Midget, corse nella serie Champ Car tra il 1952 ed il 1960.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Russo ha all'attivo anche quattro Gran Premi in Formula 1.\nAnche suo padre Joe e suo zio Paul corsero la 500 Miglia di Indianapolis."}
{"id": "2215396", "revid": "767487", "url": "https://it.wikipedia.org/wiki?curid=2215396", "title": "Damiano Della Torre", "text": "Biografia.\nNato a Como nel 1973, Damiano Della Torre ha iniziato la sua attivit\u00e0 live da giovanissimo, diventando uno dei grandi protagonisti della scena musicale comasca, grazie alla sua straordinaria capacit\u00e0 di suonare magistralmente il pianoforte e le tastiere, ma anche diversi strumenti a percussione, a corde e a fiato. Dopo aver concluso gli studi di pianoforte presso il Conservatorio Giuseppe Verdi di Como, ha collaborato musicalmente, sia dal vivo che in studio, con alcuni grandi nomi internazionali tra cui: Tom Jones, Joe Cocker, Luciano Pavarotti, Adriano Celentano (in diverse trasmissioni televisive come \"Francamente me ne infischi\"o in onda su Rai 1), Antonella Ruggiero, Miriam Makeba, Premiata Forneria Marconi, Ligabue, Marina Rei e molti altri, entrando anche a far parte della band di Sananda Maitreya (artista un tempo conosciuto come Terence Trent D\u2019Arby). Geniale polistrumentista e autore eclettico, nel 2010 si \u00e8 trasferito a Chicago per suonare con Sugar Blue (armonicista dei Rolling Stones) e sempre con lui si \u00e8 esibito al Montreux Jazz Festival nel 2013. Successivamente ha collaborato con Billy Branch e il famoso bluesman Charlie Musselwhite. Attualmente si esibisce in concerto con le sue formazioni Damiano Della Torre jazz trio e Damiano Della Torre band."}
{"id": "2215400", "revid": "72396", "url": "https://it.wikipedia.org/wiki?curid=2215400", "title": "Emily Bear", "text": "Ha composto musica per 4 anni scrivendo 130 canzoni e ha inciso 3 CD.\nEmily \u00e8 apparsa per 4 volte al \"The Ellen DeGeneres Show\", e suonato anche nella Casa Bianca.\nNel 2008 vinse un \"ASCAP Morton Gould Young Composer Competition award\" per le sue composizioni."}
{"id": "2215402", "revid": "287204", "url": "https://it.wikipedia.org/wiki?curid=2215402", "title": "Ram\u00f3n D\u00edaz Eterovic", "text": "Biografia.\nFiglio di Ram\u00f3n D\u00edaz Silva, di origini spagnole, e di Magdalena Eterovic Martinic, di origini croate, D\u00edaz Eterovic, dopo aver terminato gli studi superiori nella propria citt\u00e0 natale, si trasferisce nella capitale per iniziare gli studi in amministrazione pubblica presso la Universit\u00e0 del Cile. Sposato con la scrittrice Sonia Gonz\u00e1lez Valdenegro, \u00e8 stato riconosciuto come uno dei maggior esponenti del romanzo poliziesco cileno.\nNel corso della sua carriera ha ricevuto numerosi riconoscimenti come: il Premio del Consiglio Nazionale di promozione del libro e della lettura per il miglior romanzo del 1995 e il Premio Municipale di Santiago, nel 1995, 2002 e 2007. Inoltre ha ottenuto il Premio Las Dos Orillas del Sal\u00f3n Iberoamericano di Gij\u00f3n (2000) e il Premio Anna Seghers dell'Accademia tedesca di arte. Alcuni dei suoi libri sono stati pubblicati in Spagna, Italia, Francia, Germania, Portogallo, Grecia, Croazia, Paesi Bassi e Messico.\nNel romanzo \"La ciudad est\u00e1 triste\", D\u00edaz Eterovic presenta per la prima volta Heredia, un \"personaggio senza nome, o per dirla meglio, con un nome cos\u00ec stravagante che non viene e non verr\u00e0 mai menzionato in nessuna delle sue storie\"\".\nQuesto detective privato diverr\u00e0 protagonista di molti delle sue opere ed anche di un adattamento televisivo realizzato dalla televisione nazionale cilena TVN.\nHeredia \u00e8 un personaggio solitario, scettico e malinconico, amante della lettura e delle corse dei cavalli, la cui vita trascorre, per la gran parte, nei quartieri del centro di Santiago del Cile.\nOpere.\nRomanzi e racconti con protagonista Heredia\nAltre opere di narrativa\nPoesia"}
{"id": "2215403", "revid": "3831", "url": "https://it.wikipedia.org/wiki?curid=2215403", "title": "Museo del Presepe - Pinacoteca Civica di Imperia", "text": ""}
{"id": "2215404", "revid": "287204", "url": "https://it.wikipedia.org/wiki?curid=2215404", "title": "Gharaunda", "text": "Gharaunda \u00e8 una citt\u00e0 dell'India di 30.179 abitanti, situata nel distretto di Karnal, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 32' 15 N e 76\u00b0 58' 18 E e ha un'altitudine di 212 .\nSociet\u00e0.\nEvoluzione demografica.\nAl censimento del 2001 la popolazione di Gharaunda assommava a 30.179 persone, delle quali 16.293 maschi e 13.886 femmine. I bambini di et\u00e0 inferiore o uguale ai sei anni assommavano a 4.204, dei quali 2.273 maschi e 1.931 femmine. Infine, coloro che erano in grado di saper almeno leggere e scrivere erano 20.192, dei quali 11.991 maschi e 8.201 femmine."}
{"id": "2215405", "revid": "115314654", "url": "https://it.wikipedia.org/wiki?curid=2215405", "title": "Vladimir Nikolaevi\u010d Kokovcov", "text": "Biografia.\nPrest\u00f2 servizio al Ministero dell'economia del Consiglio di Stato della Russia Imperiale, prima di accettare uno dei tre posti di assistente del Ministro delle Finanze (allora Sergej Witte) verso la met\u00e0 del decennio del 1890. Dopo aver ricoperto altri incarichi di governo, nel 1904 venne nominato Ministro delle Finanze.\nDiede le dimissioni quando Witte, il suo ex diretto superiore al ministero, assunse la guida del Consiglio dei ministri tra il 1905 e il 1906. Kokovcov torn\u00f2 in seguito alla guida del Ministero delle Finanze nei governi di Goremykin e Stolypin.\nKokovcov prese il posto di Stolypin come Primo Ministro dopo che questi fu assassinato nel 1911, mantenendo l'incarico fino al 1914 quando si ritir\u00f2 dall'attivit\u00e0 politica. Per tutto il tempo in cui rimase in carica conserv\u00f2 anche il ruolo di Ministro delle Finanze.\nDopo il ritiro gli venne concesso il titolo nobiliare di conte. In conseguenza della Rivoluzione d'ottobre del 1917 fugg\u00ec in Finlandia con la famiglia, finendo poi per stabilirsi a Parigi, dove si impose come una delle figure di riferimento per i russi emigrati all'estero fino al giorno della sua morte.\nWitte, nella sua autobiografia, afferma che Kokovcov, mentre era uno dei suoi assistenti, dato che conosceva la materia molto bene era stato lasciato lavorare in autonomia, era stato l'ideatore di molte riforme economiche piccole ma significative.\nSi \u00e8 molto discusso dei dissapori tra Kokovcov e Witte, che avevano portato al rifiuto dei due di continuare a lavorare insieme dopo il biennio 1905-1906; l'apparente motivazione dei contrasti furono le divergenze sulla via da seguire nella trattativa per ottenere un prestito importante per le casse dell'Impero.\nDiversi storici hanno invece sostenuto che i contrasti furono la conseguenza dell'ambizione di Witte di riprendere la carica di Primo Ministro e la sua consapevolezza del fatto che il suo vecchio collaboratore fosse uno dei principali rivali per tale posizione. Altri ipotizzano che i contrasti fossero in realt\u00e0 stati di scarsa rilevanza, ma che furono enfatizzati ad arte in modo che i due uomini, pur appartenendo a due schieramenti politici opposti, riuscissero a salvaguardare il buon esito delle riforme economiche che avevano ideato in collaborazione a cavallo dei due secoli. Si sa che Kokovcov nel 1915 fece visita a Witte durante la malattia di quest'ultimo, che l'avrebbe condotto poi alla morte."}
{"id": "2215411", "revid": "287204", "url": "https://it.wikipedia.org/wiki?curid=2215411", "title": "Julana", "text": "Julana \u00e8 una citt\u00e0 dell'India di 13.641 abitanti, situata nel distretto di Jind, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 7' 60 N e 76\u00b0 25' 0 E e ha un'altitudine di 215 .\nSociet\u00e0.\nEvoluzione demografica.\nAl censimento del 2001 la popolazione di Julana assommava a 13.641 persone, delle quali 7.235 maschi e 6.406 femmine. I bambini di et\u00e0 inferiore o uguale ai sei anni assommavano a 2.275, dei quali 1.251 maschi e 1.024 femmine. Infine, coloro che erano in grado di saper almeno leggere e scrivere erano 8.394, dei quali 5.055 maschi e 3.339 femmine."}
{"id": "2215412", "revid": "599013", "url": "https://it.wikipedia.org/wiki?curid=2215412", "title": "Johnnie Tolan", "text": "Dopo molti successi nella categoria Midget, corse nella serie Champ Car tra il 1950 ed il 1960.\nIscritto 9 volte alla 500 Miglia di Indianapolis riusc\u00ec a qualificarsi solo i tre eventi dal 1956 al 1958.\nNel 1964 durante una gara automobilistica in Australia fu vittima di un incidente che pose fine alla sua carriera. Muore nel 1986 e viene sepolto presso il cimitero Mount Olivet a Wheat Ridge, Colorado.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Tolan ha all'attivo anche tre Gran Premi in Formula 1."}
{"id": "2215413", "revid": "287204", "url": "https://it.wikipedia.org/wiki?curid=2215413", "title": "Gohana", "text": "Gohana \u00e8 una citt\u00e0 dell'India di 48.518 abitanti, situata nel distretto di Sonipat, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 7' 60 N e 76\u00b0 42' 0 E e ha un'altitudine di 224 .\nSociet\u00e0.\nEvoluzione demografica.\nAl censimento del 2001 la popolazione di Gohana assommava a 48.518 persone, delle quali 25.911 maschi e 22.607 femmine. I bambini di et\u00e0 inferiore o uguale ai sei anni assommavano a 7.331, dei quali 4.110 maschi e 3.221 femmine. Infine, coloro che erano in grado di saper almeno leggere e scrivere erano 32.721, dei quali 19.106 maschi e 13.615 femmine."}
{"id": "2215416", "revid": "125338457", "url": "https://it.wikipedia.org/wiki?curid=2215416", "title": "Sistema nervoso", "text": "Per sistema nervoso si intende un'unit\u00e0 morfo-funzionale e strutturale caratterizzata da un tessuto biologico altamente specializzato nel ricevere, trasmettere, controllare ed elaborare gli stimoli interni ed esterni del corpo, per mezzo di segnali bioelettrici nei metazoi, permettendo in definitiva a un organismo vivente di relazionarsi con il proprio ambiente; il sistema nervoso \u00e8 alla base delle funzioni muscolari, sensoriali, psichiche e intellettive degli animali, esseri umani compresi: esempi di tali funzioni sono la respirazione, la locomozione, la vista, il dolore, la memoria, la conoscenza e la coscienza.\nTessuti e cellule del sistema nervoso.\nIl tessuto nervoso \u00e8 uno dei quattro tipi fondamentali di tessuto dei metazoi; le cellule nervose si associano tra loro morfologicamente e funzionalmente, intercomunicando grazie a caratteristiche loro proprie, come l'\"eccitabilit\u00e0\" e la \"conducibilit\u00e0\", dove eccitabilit\u00e0 sta a significare che la cellula nervosa pu\u00f2 reagire a degli stimoli esterni fisici e chimici di varia natura, che vengono convertiti in impulso nervoso; e dove conducibilit\u00e0 indica che l'impulso nervoso, insorto su una cellula nervosa, pu\u00f2 essere trasmesso alle altre cellule sotto forma di corrente elettrica e in corrispondenza di particolari giunzioni cellulari che sono le \"sinapsi\", tramite segnali chimici.\nCellule del sistema nervoso.\nIl sistema nervoso \u00e8 composto essenzialmente da due tipi di cellule: i neuroni, veri responsabili della ricezione e della trasmissione degli impulsi nervosi, e le cellule gliali, che hanno molteplici funzioni tra cui il supporto strutturale e funzionale, nutrizione, ricambio, funzioni immunitarie e alcune funzioni, in fase di studio, anche correlate all'elaborazione di informazione, analogamente ai neuroni. Vengono poi talvolta considerate come parte del tessuto nervoso alcune cellule connettivali di natura fibrosa, che offrono principalmente un sostegno strutturale al tessuto nervoso.\nI neuroni sono cellule eccitabili, conducono e trasmettono un impulso nervoso, sono altamente differenziate e non si moltiplicano (motivo per cui i danni a questo tipo di tessuto spesso sono irreversibili). Le cellule della glia erano considerate cellule non eccitabili, pare comunque che contribuiscano a funzioni di regolazione e controllo, anche se il loro meccanismo di funzionamento non \u00e8 stato ancora ben compreso&lt;ref name=\"doi:10.1126/science.1190721\"&gt;&lt;/ref&gt;&lt;ref name=\"doi:10.1111/j.1742-4658.2008.06515.x\"&gt;&lt;/ref&gt;, possono proliferare e le loro funzioni sono di sostegno, isolamento, difesa immunitaria e nutrizione. Inoltre, per quanto riguarda le cellule della glia, esistono tipi cellulari differenti nel sistema periferico e in quello centrale.\nNeuroni.\nI neuroni sono cellule solitamente dotate di lunghi filamenti, spesso di colore verdognolo, caratterizzate dalla capacit\u00e0 di eccitarsi se stimolate da un impulso elettrico. Sono composti da un corpo cellulare, detto soma o, talvolta, pirenoforo, dal quale si diramano due tipi di prolungamenti: i dendriti e gli assoni; all'interno di un organismo la forma dei neuroni pu\u00f2 variare notevolmente.\nI neuroni che trasmettono gli impulsi entrano in contatto con quelli che ricevono tali impulsi; ci\u00f2 avviene attraverso una fessura, detta \"fessura sinaptica\" o pi\u00f9 semplicemente sinapsi. All'interno del terminale assonico, in vescicole, \u00e8 immagazzinato un neurotrasmettitore chimico che viene rilasciato nella sinapsi nel momento in cui giunge un impulso nervoso elettrico; questo neurotrasmettitore passa l'impulso al neurone immediatamente successivo legandosi ai recettori presenti sulla sua membrana cellulare.\nCellule gliali.\nLe cellule della glia, o nevroglia, sono cellule di varia forma e funzione. Esempi di cellule della glia sono: \nIl sistema nervoso nei diversi raggruppamenti animali.\nIl sistema anatomico ha una diversa organizzazione e ontogenesi nei diversi raggruppamenti tassonomici animali, passando da una rete nervosa non particolarmente differenziata negli organismi meno complessi strutturalmente, al sistema gangliare di molti organismi invertebrati, spesso con un elevato grado di cefalizzazione dello stesso, come negli artropodi, particolarmente nelle specie sociali, fino all'elevata encefalizzazione del sistema nervoso umano.\nProtostomi.\nI protostomi costituiscono un vastissimo ed eterogeneo raggruppamento animale. Da un punto di vista sistematico sono considerati da alcuni autori un ramo e da altri un superphylum dei bilateria. La caratteristica comune pi\u00f9 rilevante di questo raggruppamento consiste nell'omologia fra il blastoporo e la regione buccale dell'embrione. Ci\u00f2 significa che il blastoporo, formatosi dalla gastrulazione, genera, nelle fasi successive dell'accrescimento, direttamente la bocca o il suo territorio. La metameria, quando presente, \u00e8 quasi completa e riguarda quasi tutti i sistemi organici. Il sistema nervoso \u00e8 tipicamente gangliare, costituito da gangli cefalici sopraintestinali e catena nervosa gangliare sottointestinale. Per questa ragione sono detti anche \"gastroneurali\".\nQui sotto i dettagli relativi ad alcuni gruppi significativi di protostomi.\nAnellidi.\n Sistema fortemente metamerizzato, con cefalizzazione pi\u00f9 o meno accentuata a seconda del tipo di vita e delle peculiarit\u00e0 di animali che spaziano da comportamenti sedentari bentonici a attivi predatori. Per il SNC, il cervello forma generalmente un anello intorno alla faringe, costituito da una coppia di gangli in posizione superiore e anteriore, collegati da cordoni nervosi da entrambi i lati, ad un'altra coppia di gangli appena sotto e dietro alla faringe.\nI cervelli dei policheti sono generalmente nel segnento del prostomium, mentre quelli dei clitellati sono nel peristomium o a volte nel primo segmento dietro il peristomium. In alcuni policheti molto mobili e attivi il cervello \u00e8 allargato e pi\u00f9 complesso, con visibili sezioni rombencefaliche, mesencefaliche e proencefaliche. Il resto dei gangli del sistema nervoso centrale \u00e8 generalmente \"a scaletta\", costituito da una coppia di cordoni nervosi che corrono attraverso la parte inferiore del corpo e hanno ogni segmento accoppiato da un collegamento trasversale. Da ciascun ganglio segmentale un sistema di ramificazione di nervi locali corre nella parete del corpo e poi lo circonda. Tuttavia, nella maggior parte dei policheti sono fusi i due cordoni nervosi principali, e nei sedentari bentonici come il genere \"Owenia\" la corda nervosa \u00e8 singola e non ha gangli; si trova nell'epidermide.\nCome negli artropodi, e diversamente dai vertebrati dove un neurone controlla di un gruppo di fibre muscolari, ogni fibra muscolare \u00e8 controllata da pi\u00f9 di un neurone, e la velocit\u00e0 e la potenza delle contrazioni della fibra dipende dagli effetti combinati di tutti i suoi neuroni. Nella maggior parte degli anellidi i tronchi nervosi longitudinali sono assoni giganti. Il loro grande diametro diminuisce la loro resistenza permettendo loro di trasmettere segnali in modo eccezionalmente veloce. In questo modo questi vermi possono ritirarsi rapidamente dal pericolo accorciando i loro corpi. Gli esperimenti hanno dimostrato che il taglio degli assoni giganti impedisce questa risposta di fuga, ma non influenza il normale movimento.\nDal sistema nervoso centrale, ventrale, si staccano i nervi principali, uguali in ogni metamero. Solo in quello cefalico c'\u00e8 quindi un cingolo nervoso che circonda il canale digerente, presentando, nella parte superiore, due gangli cefalici.\nMolluschi.\nL'innervazione \u00e8 un carattere tassonomico molto importante nel phylum mollusca. Al pari di tutti i Protostomi, i molluschi hanno un sistema nervoso di chiara impostazione gastroneurale, molto diversificato nell'ambito del phylum con due tipi estremi di organizzazione, non separabili con diagnosticit\u00e0: un sistema nervoso cordonale, con i soli gangli cerebrali, e un sistema nervoso gangliare, con molti gangli specializzati nell'innervazione di specifici distretti del corpo.\nLo schema di base \u00e8 pressoch\u00e9 simile in tutte le specie:\nQuesto schema di base pu\u00f2 naturalmente variare da gruppo a gruppo.\nNei cefalopodi, ad esempio, il sistema nervoso appare centralizzato nel capo ed \u00e8 in relazione con gangli stellati localizzati internamente al mantello e ai nervi viscerali, uniti da una commessura e diretti ai visceri e ai gangli gastrico-branchiali. Inoltre, nervi stomatogastrici collegano i gangli boccali al ganglio gastrico. In alcuni molluschi decapodi (calamari e affini in particolar modo) assoni dorsali giganti permettono rapide contrazioni del mantello e scatti sorprendenti. Pi\u00f9 semplice \u00e8 la condizione dei bivalvi, nei quali si assiste quasi sempre (protobranchi a parte) alla fusione di due coppie di gangli che danno luogo ai gangli cerebropleurali, che innervano i palpi labiali, l'adduttore anteriore e parte del mantello, mentre i pedali si trovano alla base del piede e sono uniti ad essi tramite connettivi.\nI parietali ed i viscerali (spesso fusi) restano uniti dalle solite commessure e provvedono all'innervazione dei visceri, delle branchie, dell'adduttore posteriore, dell'altra parte del mantello, dei sifoni e degli organi di senso palleali. Peraltro, anche nei soli gasteropodi, osserviamo vari livelli di complessit\u00e0 del sistema nervoso. Famiglie molto primitive (Haliotidae, Patellidae) presentano un'organizzazione assai poco complessa, mentre in molti altri prosobranchi il sistema nervoso assume l'aspetto a gangli plurimi gi\u00e0 visto. Si \u00e8 accennato alla torsione del sacco dei visceri, fenomeno che causa il ripiegamento dell'anello nervoso cerebro-viscerale, originariamente simmetrico, che si rigira attorno al canale alimentare assumendo una forma ad 8. Il risultato di questa tendenza evolutiva caratterizza i gasteropodi streptoneuri (prosobranchi), contrapposti agli altri gasteropodi eutineuri (opistobranchi e polmonati), i quali non manifestano streptoneuria in seguito alla ulteriore detorsione del sacco viscerale.\nLa formazione di un sistema nervoso chiastoneurale (o streptoneurale) in seguito alla torsione dei visceri nella linea evolutiva dei Prosobranchi vede inizialmente il passaggio del ganglio parietale sinistro al di sotto del tubo digerente in seguito all'incrocio dei connettivi pleuroparietali, assumendo posizione destra e sottointestinale. Evolutivamente pi\u00f9 tardi, dalla medesima torsione si assiste inoltre allo scambio di posizione dei gangli viscerali, mentre le coppie dei cerebrali e dei pleurali non vengono interessati dal fenomeno. Tra i polmonati e gli opistobranchi, la tendenza alla torsione non \u00e8 pi\u00f9 visibile attraverso la sovrapposizione dei cordoni nervosi perch\u00e9 l'anello viscerale risulta estremamente accorciato ed i gangli ad esso correlati vengono ad essere pi\u00f9 o meno incorporati in un cingolo periesofageo costituito da 9 grossi gangli, corrispondenti a quelli tipici, con i due viscerali fusi. Tale tendenza verso la cefalizzazione dei centri nervosi la si osserva anche in altri gruppi di molluschi piuttosto evoluti, come i cefalopodi, ove la massa gangliare viene addirittura racchiusa in una capsula protettiva cartilaginea.\nInsetti.\nIl sistema nervoso conserva in parte l'organizzazione di tipo metamerico degli Insetti: anche se sussiste la tendenza evolutiva alla centralizzazione della rete neurale, la dislocazione delle cellule nervose in centri autonomi (gangli), associati ai singoli segmenti, evidenzia una sorta di \"autonomia funzionale\" dei metameri, anche se si assiste ad una centralizzazione delle funzioni neurali complesse, che si manifesta con la fusione dei gangli in masse cerebrali; si distingue un sistema centrale, SNC, uno periferico e uno viscerale, quest'ultimo analogo al \"simpatico\" dei vertebrati. Si distinguono tre tipi di neuroni: \nLa trasmissione dei segnali segue gli stessi meccanismi che si hanno nei Vertebrati: lungo gli assoni si realizza in forma di impulso elettrico per alterazione del potenziale di membrana, nelle sinapsi con l'emissione di un mediatore chimico, l'acetilcolina. Questo aspetto \u00e8 di fondamentale importanza: molti insetticidi hanno infatti un'azione neurotossica, agendo come inibitori dell'acetilcolinesterasi, ed hanno perci\u00f2 un effetto indiscriminato sia sugli Insetti sia sui Vertebrati.\nDeuterostomi.\nNei deuterostomi l'ano si origina dal blastoporo (o nelle sue vicinanze), mentre la bocca si forma all'estremit\u00e0 opposta. Il cordone nervoso \u00e8 posto dorsalmente rispetto all'intestino (\"notoneurali\").\nQui di seguito maggiori dettagli per i due gruppi principali di deuterostomi.\nCordati.\nDopo la fecondazione in una fase successiva alla gastrulazione si forma la placca neurale per differenziazione di cellule di natura ectodermica che, aumentando il loro spessore, diventano cellule neuro-ectodermiche; tale processo di differenziazione si verifica sotto l'azione induttiva della notocorda, che si esplica nell'azione degli antagonisti di BMP (\"chordin\", \"noggin\", \"follistatin\").\nSuccessivamente sul piano mediano a livello della placca neurale, compare un solco (solco neurale) delimitato lateralmente dalle pieghe neurali; le pieghe tendono a sollevarsi, causando indirettamente, l'approfondimento del solco neurale che in questa fase prender\u00e0 il nome di doccia neurale.\nIn seguito le pieghe che delimitano la doccia neurale si fondono sul piano mediano; si ottiene pertanto la chiusura della doccia neurale, che d\u00e0 luogo al tubo neurale.\nNelle fasi successive la parte craniale o anteriore del tubo neurale subisce delle modificazioni che comportano la formazione di tre vescicole: il prosencefalo (cervello anteriore), il mesencefalo (cervello medio) e il rombencefalo (cervello posteriore). Procedendo oltre il prosencefalo si divide in due porzioni:\nDal rombencefalo si formano per un processo di segmentazione, otto rombomeri, che daranno luogo al metencefalo (da cui deriveranno nei vertebrati superiori il ponte di Varolio il cervelletto) e il mielencefalo (da cui deriva il bulbo o midollo allungato).\nVertebrati.\n Una caratteristica fondamentale del \"sistema nervoso\" sta nella sua duplice collocazione anatomica:\nLa presenza del rivestimento meningeo fa distinguere due grandi spazi bio-umorali in cui il Sistema Nervoso \u00e8 immerso: il liquido cerebrospinale e lo spazio extravascolare. L'interfaccia che viene a costituirsi tra i due ambienti \u00e8 detta barriera ematoliquorale (BEL).\nIl sistema nervoso coordina alcune delle diverse funzioni dei nostri organi.\nLe cellule nervose sono dotate di sensibilit\u00e0 che permette di ricevere, riconoscere e trasmettere alcuni degli stimoli fisici e chimici provenienti dall'esterno e dall'interno del nostro organismo.\nCitologia.\nIl tessuto nervoso \u00e8 composto da tre elementi cellulari fondamentali:\nLa distinzione tra sistema nervoso centrale e periferico fa riferimento alla provenienza dei prolungamenti delle cellule nervose ed al fatto che il rivestimento dei prolungamenti (assoni e/o dendriti) sia costituito dagli oligodendrociti (mielina centrale) piuttosto che dalle cellule di Schwann (mielina periferica).\nAnatomia macroscopica.\nMacroscopicamente distinguiamo i seguenti organi del Sistema Nervoso:\nFunzioni.\nIl sistema nervoso compie tre principali funzioni: sensoriale, integrativa (che include: pensiero, memoria, ecc.), motoria.\nIn senso lato possiamo attribuirgli un ruolo \"computazionale\" di informazioni che viaggiano sotto forma di perturbazioni del potenziale di membrana delle cellule e che vengono elaborate nell'ambito di complessi sistemi di accoppiamento tra evento elettrico ed eventi biochimici entro dei compartimenti specifici dello spazio intercellulare che chiamiamo sinapsi.\nFisiologia.\nIl sistema nervoso controlla i meccanismi omeostatici dell'organismo. I circuiti neuronali sono organizzati in vie afferenti ed efferenti, che possono inviare informazioni tramite segnali chimici o elettrici. I segnali giungono alle molecole bersaglio, che attraverso il meccanismo di trasduzione li trasformano in risposte biologiche. I segnali elettrici vengono creati grazie alla differenza di potenziale a cavallo della membrana, dovuta alle diverse concentrazioni di ioni nell'ambiente interno ed esterno alla cellula. Con l'apertura dei canali ionici di membrana si creano flussi di corrente polarizzante o depolarizzante che possono scorrere lungo la membrana degli assoni fino alla sinapsi, dove il segnale pu\u00f2 continuare a propagarsi (nel caso di sinapsi di tipo elettrico) o provocare l'esocitosi di neurotrasmettitori (sinapsi di tipo chimico).\nUomo.\nSviluppo.\nIntorno al sedicesimo giorno dalla fecondazione si forma la placca neurale. Verso il ventunesimo giorno, le pieghe che delimitano la doccia neurale si fondono sul piano mediano; si ottiene pertanto la chiusura della doccia neurale.\nNei giorni successivi la parte craniale o anteriore del tubo neurale subisce delle modificazioni che comportano la formazione delle tre vescicole.\nDurante la vita intrauterina si formano circa 200.000 neuroni al minuto. Contrariamente, al momento della nascita, la duplicazione neuronale si arresta (eccezione fatta per i neuroni olfattivi presenti a livello dell'area olfattiva, posta caudalmente alla lamina cribrosa dell'osso etmoide)."}
{"id": "2215422", "revid": "287204", "url": "https://it.wikipedia.org/wiki?curid=2215422", "title": "Hansi", "text": "Hansi \u00e8 una citt\u00e0 dell'India di 75.730 abitanti, situata nel distretto di Hisar, nello stato federato dell'Haryana. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 29\u00b0 6' 0 N e 75\u00b0 58' 0 E e ha un'altitudine di 206 .\nSociet\u00e0.\nEvoluzione demografica.\nAl censimento del 2001 la popolazione di Hansi assommava a 75.730 persone, delle quali 40.546 maschi e 35.184 femmine. I bambini di et\u00e0 inferiore o uguale ai sei anni assommavano a 10.189, dei quali 5.726 maschi e 4.463 femmine. Infine, coloro che erano in grado di saper almeno leggere e scrivere erano 51.137, dei quali 29.569 maschi e 21.568 femmine."}
{"id": "2215429", "revid": "272884", "url": "https://it.wikipedia.org/wiki?curid=2215429", "title": "Pietro Alessandro Paravia", "text": ""}
{"id": "2215433", "revid": "287204", "url": "https://it.wikipedia.org/wiki?curid=2215433", "title": "War &amp; Peace - Vol. 1 (The War Disc)", "text": "War &amp; Peace - Vol. 1 (The War Disc) \u00e8 un album di Ice Cube del 1998."}
{"id": "2215436", "revid": "287204", "url": "https://it.wikipedia.org/wiki?curid=2215436", "title": "Jakhalmandi", "text": "Jakhalmandi \u00e8 una citt\u00e0 dell'India di 6.890 abitanti, situata nel distretto di Fatehabad, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 29\u00b0 48' 0 N e 75\u00b0 49' 60 E e ha un'altitudine di 216 .\nSociet\u00e0.\nEvoluzione demografica.\nAl censimento del 2001 la popolazione di Jakhalmandi assommava a 6.890 persone, delle quali 3.752 maschi e 3.138 femmine. I bambini di et\u00e0 inferiore o uguale ai sei anni assommavano a 871, dei quali 506 maschi e 365 femmine. Infine, coloro che erano in grado di saper almeno leggere e scrivere erano 4.925, dei quali 2.824 maschi e 2.101 femmine."}
{"id": "2215437", "revid": "1442080", "url": "https://it.wikipedia.org/wiki?curid=2215437", "title": "Petrogale lateralis", "text": "Il wallaby delle rocce dai fianchi neri (Petrogale lateralis ), noto anche come wallaby delle rocce dai piedi neri o warru, \u00e8 una delle sedici specie di wallaby delle rocce del genere \"Petrogale\".\nDescrizione.\nL'aspetto di questo animale \u00e8 piuttosto variabile: la sua colorazione nera e grigia, utile per mimetizzarsi nelle aree rocciose, tende a schiarirsi notevolmente durante l'estate. La pelliccia, corta, fitta e lanosa, \u00e8 particolarmente folta attorno alla base della coda, sulla groppa e sui fianchi. La coda, lunga e cespugliosa, \u00e8 di grande aiuto per bilanciare l'animale mentre salta da una roccia all'altra e le piante dei piedi, inoltre, sono fittamente tassellate per impedirgli di scivolare.\nQuesto wallaby vive in gruppi di 10-100 esemplari. Di solito si spinge di notte a pascolare nelle praterie, dove pu\u00f2 trovare anche frutti, foglie e una vasta gamma di vegetali. Dato che ricava gran parte dell'acqua necessaria dalla sua dieta, beve solo molto raramente e pu\u00f2 conservare i liquidi rifugiandosi dal calore all'interno di caverne. \u00c8 maggiormente attivo quando lascia i suoi rifugi, nelle prime ore della sera. Raggiunge la maturit\u00e0 sessuale a 1-2 anni d'et\u00e0, dopo i quali pu\u00f2 riprodursi in ogni periodo dell'anno, a seconda delle piogge. Le femmine presentano la diapausa embrionale; lo sviluppo dell'embrione pu\u00f2 cessare temporaneamente fino a che le condizioni ambientali non si fanno pi\u00f9 disponibili. Il periodo di gestazione dura circa 30 giorni e, come negli altri marsupiali, il piccolo \u00e8 poco sviluppato e succhia il latte all'interno del marsupio della madre fino a che non sar\u00e0 pronto per lasciarlo. A differenza degli altri canguri e wallaby, le madri, quando devono nutrirsi, lasciano i propri piccoli in un luogo riparato.\nLa predazione da parte delle volpi e dei gatti introdotti, la distruzione dell'habitat provocata da pecore, capre e conigli e l'alterazione del regime degli incendi hanno causato il declino di questa specie. Alcuni luoghi dove sopravvive sono stati protetti e si sta tentando di portare avanti un piano di recupero. In certe aree \u00e8 stato stabilito anche l'abbattimento delle volpi.\nClassificazione.\nQuesta specie venne descritta per la prima volta da John Gould nel 1842. Oltre alla sottospecie nominale ve ne sono anche altre due:\nTalvolta viene riconosciuta anche un'altra sottospecie, \"Petrogale lateralis purpureicollis\" (il wallaby delle rocce dai piedi neri), descritta da Le Souef nel 1924, ma oggi si tende per lo pi\u00f9 a considerarla una specie a parte. Altre varianti del wallaby delle rocce dai fianchi neri sono quelle dei Monti Mcdonnell e del Kimberly occidentale.\nConservazione.\nIl Dipartimento dell'Ambiente e delle Risorse Idriche del Governo australiano, nonch\u00e9 vari enti dell'Australia Occidentale, classificano il wallaby delle rocce dai fianchi neri tra le specie \u00abvulnerabili\u00bb. La sottospecie che vive nell'Arcipelago di Recherche \u00e8 stata inclusa tra le specie vulnerabili nel 2006.\nIn Australia Meridionale, luned\u00ec 1\u00ba ottobre 2007, l\"'Adelaide Advertiser\" ha riportato che:\nLa corsa per salvare il wallaby delle rocce dai fianchi neri dall'estinzione e i programmi di riproduzione in cattivit\u00e0 effettuati agli zoo di Monarto e Adelaide stanno dando i primi frutti.\nIl Governo statale sostiene che in Australia Meridionale siano rimasti soltanto 50 esemplari di wallaby delle rocce dai fianchi neri e l'articolo dell\"'Advertiser\" descriveva il progetto di trasferire 15 esemplari allevati in cattivit\u00e0 nella localit\u00e0 di Pukatja / Ernabella, nell'area di Anangu Pitjantjatjara Yankunytjatjara (o Terra di \u00abAPY\u00bb), nonch\u00e9 a New Well, circa 300 km ad est di Adelaide."}
{"id": "2215440", "revid": "124123", "url": "https://it.wikipedia.org/wiki?curid=2215440", "title": "Gaetano de Martini", "text": "Biografia.\nGaetano de Martini segu\u00ec studi da ingegnere e non inizi\u00f2 a dedicarsi alla pittura prima dei vent'anni, frequentando la Scuola di Posillipo del Gigante e del Vianelli a Benevento. Si trasfer\u00ec a Napoli, specializzandosi nella pittura ad acquarello, frequent\u00f2 poi, gli studi di \"De Vivo\" e \"Mancinelli\" per imparare la pittura di figura. Gli studi subirono una drammatica interruzione nel 1869 per la morte del fratello Raffaele.\nRicominci\u00f2 a dedicarsi alla pittura nel 1880 sotto l'influenza di Domenico Morelli, sempre a Napoli."}
{"id": "2215448", "revid": "287204", "url": "https://it.wikipedia.org/wiki?curid=2215448", "title": "Indri (citt\u00e0)", "text": "Indri (o anche Ramgarh) \u00e8 una citt\u00e0 dell'India di 14.515 abitanti, situata nel distretto di Karnal, nello stato federato dell'Haryana. In base al numero di abitanti la citt\u00e0 rientra nella classe \nIV (da 10.000 a 19.999 persone).\nGeografia fisica.\nLa citt\u00e0 \u00e8 situata a 29\u00b0 52' 48 N e 77\u00b0 4' 16 E e ha un'altitudine di 249 .\nSociet\u00e0.\nEvoluzione demografica.\nAl censimento del 2001 la popolazione di Indri assommava a 14.515 persone, delle quali 7.746 maschi e 6.769 femmine. I bambini di et\u00e0 inferiore o uguale ai sei anni assommavano a 2.240, dei quali 1.290 maschi e 950 femmine. Infine, coloro che erano in grado di saper almeno leggere e scrivere erano 9.217, dei quali 5.303 maschi e 3.914 femmine."}
{"id": "2215449", "revid": "2110845", "url": "https://it.wikipedia.org/wiki?curid=2215449", "title": "Lucien Michard", "text": "Professionista dal 1925 al 1938, vinse la medaglia d'oro nella velocit\u00e0 ai Giochi olimpici di Parigi del 1924.\nCarriera.\nSi impose per quasi un decennio nelle gare di velocit\u00e0: inizi\u00f2 l'attivit\u00e0 sportiva all'et\u00e0 di 19 anni e a 20 vinse il campionato mondiale dilettanti. Una volta diventato professionista, vinse quattro campionati mondiali consecutivi, dal 1927 al 1930; nel 1931 a Copenaghen a causa di una decisione arbitrale, a discapito delle foto, fu secondo: il titolo and\u00f2 al danese Falk Hansen.\nIn seguito vinse ancora tre campionati di Francia (1933, 1934, 1935) e si aggiudic\u00f2 cinque Gran Premi di Parigi. Il suo record del mondo sui 500 metri lanciati (29\"4/5) stabilito nel 1932 rimase imbattuto per quarant'anni."}
{"id": "2215454", "revid": "767487", "url": "https://it.wikipedia.org/wiki?curid=2215454", "title": "Porzia de' Rossi", "text": "Biografia.\nPorzia nacque da Jacopo de' Rossi, di origini pistoiesi, e dalla napoletana Lucrezia Gambacorta, anch'essa di origine toscana. La famiglia toscana dei Gambacorta resse pi\u00f9 volte la signoria di Pisa nel XIV e XV secolo e un Gherardo Gambacorta si trasfer\u00ec a Napoli nel 1454.\nRimasta presto orfana di padre, fu fatta sposare nel 1536 a Bernardo Tasso, segretario di Ferrante Sanseverino, principe di Salerno, con un'ingente dote che i suoi cinque fratelli versarono soltanto in parte. La coppia si stabil\u00ec nella casa di Bernardo, a Salerno, dove nel 1537 nacque la figlia Cornelia. Si trasferirono nel 1543 a Sorrento, dove l'11 marzo 1544 nacque il secondo figlio Torquato.\nLa ribellione del Sanseverino e dei nobili del Regno contro il vicer\u00e9 di Napoli Pedro de Toledo coinvolse anche Bernardo Tasso, che fu esiliato ed ebbe confiscati i beni. Nel 1550 Porzia de' Rossi dovette perci\u00f2 lasciare Salerno per trasferirsi nella casa materna di Napoli, sotto tutela dei fratelli, uno dei quali, Scipione, abate del convento di Santa Maria, la fece entrare con la figlia Cornelia nel monastero dei Santi Festo e Sossio, mentre Torquato, nel 1554, riusc\u00ec a raggiungere il padre a Roma.\nPorzia mor\u00ec nel 1556 e i fratelli s'impossessarono dei suoi beni, malgrado una lunga vertenza giudiziaria che li oppose a Bernardo e Torquato Tasso. Bernardo, appresa la morte della moglie, si lasci\u00f2 andare a un grande dolore da cui traspaiono tutte le doti di Porzia: \u00abElla era giovane, e d'onesta e graziosa bellezza, e tanto gelosa del suo onore, che contra ogni nostro naturale istinto, ha desiderato pi\u00f9 volte, dopo l'infelice caso dello esiglio mio, d'essere vecchia e brutta\u00bb.\nArriv\u00f2 persino a ipotizzarne la morte violenta ad opera dei fratelli della sposa: \u00abPiango la qualit\u00e0 della morte la qual, per quanto posso conietturare, \u00e8 stata violenta, o di soverchio dolore o di veleno, essendo morta in ventiquattro ore\u00bb.\nTorquato la ricord\u00f2 nel 1578 con grande tenerezza e rimpianto nell'incompiuta canzone autobiografica \"O del grand'Apennino\":"}
{"id": "2215455", "revid": "287204", "url": "https://it.wikipedia.org/wiki?curid=2215455", "title": "Hodal", "text": "Hodal \u00e8 una citt\u00e0 dell'India di 38.306 abitanti, situata nel distretto di Faridabad, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 27\u00b0 53' 60 N e 77\u00b0 22' 0 E e ha un'altitudine di 189 .\nSociet\u00e0.\nEvoluzione demografica.\nAl censimento del 2001 la popolazione di Hodal assommava a 38.306 persone, delle quali 20.481 maschi e 17.825 femmine. I bambini di et\u00e0 inferiore o uguale ai sei anni assommavano a 6.757, dei quali 3.636 maschi e 3.121 femmine. Infine, coloro che erano in grado di saper almeno leggere e scrivere erano 21.845, dei quali 13.700 maschi e 8.145 femmine."}
{"id": "2215457", "revid": "1543377", "url": "https://it.wikipedia.org/wiki?curid=2215457", "title": "Petrogale mareeba", "text": "Il wallaby delle rocce di Mareeba (Petrogale mareeba ) \u00e8 una specie di wallaby delle rocce diffusa nel Queensland nord-orientale (Australia). Appartiene a un gruppo di sette specie molto simili tra loro; tra esse vi sono anche il wallaby delle rocce di Capo York (\"P. coenensis\"), quello disadorno (\"P. inornata\") e quello alleato (\"P. assimilis\").\n\u00c8 diffuso sugli altopiani a ovest di Cairns, da Mount Garnet fino al Fiume Mitchell e a Mount Carbine, spingendosi all'interno fino a Mungana."}
{"id": "2215461", "revid": "83531", "url": "https://it.wikipedia.org/wiki?curid=2215461", "title": "Pietro (vescovo di Benevento)", "text": "Biografia.\nSecondo gli \u00abAnnales Beneventani\u00bb Pietro venne eletto vescovo di Benevento nell'887 e il suo episcopato dur\u00f2 fino al 914.\nFerdinando Ughelli riferisce di aver visto nella biblioteca beneventana una pergamena, oggi perduta, di papa Formoso, del 30 gennaio 893, indirizzata al vescovo Pietro, nella quale si sottolineava la dipendenza della Chiesa di Siponto da quella di Benevento.\nIn quel periodo Leone VI il Saggio con numeroso esercito, guidato dal protospatario Simbatico, conquist\u00f2 Benevento.\nIl vescovo insieme ai cittadini riusc\u00ec a liberare la citt\u00e0 ed in seguito gli fu affidato il governo della citt\u00e0. preoccupato dagli eventi lo allontan\u00f2 trovando rifugio a Salerno (902).\nLa sua tomba venne scoperta nell'ottobre del 1950, mentre si lavorava ad un restauro della cattedrale di Benevento, con lui una croce episcopale di oro puro e del peso di circa 55 grammi, con il nome \u00abPetrus\u00bb"}
{"id": "2215462", "revid": "287204", "url": "https://it.wikipedia.org/wiki?curid=2215462", "title": "Hathin", "text": "Hathin \u00e8 una citt\u00e0 dell'India di 10.913 abitanti, situata nel distretto di Faridabad, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 3' 0 N e 77\u00b0 13' 60 E e ha un'altitudine di 198 ."}
{"id": "2215465", "revid": "39692", "url": "https://it.wikipedia.org/wiki?curid=2215465", "title": "Spirochaetales", "text": ""}
{"id": "2215474", "revid": "117165682", "url": "https://it.wikipedia.org/wiki?curid=2215474", "title": "Fulgidi", "text": "Con il termini fulgidi si indica una classe di composti chimici che corrispondono dal punto di vista della sistematica organica ad anidridi dialchilidensucciniche.\nSono stati sintetizzati la prima volta da Stobbe nel 1905, che li ha chiamati cos\u00ec prendendo spunto dalla parola latina \"fulgere\" (splendere, brillare), perch\u00e9 alcuni derivati mostravano una grande variet\u00e0 di colori.\nLa maggior parte dei fulgidi sono fotocromaticamente reversibili. Ci\u00f2 significa che possiedono la propriet\u00e0 di mutare la loro colorazione, nello specifico rispettivamente se esposti o meno all'azione della luce. La fotocromaticit\u00e0 di queste molecole deriva dalla formazione di un anello aromatico in seguito all'assorbimento di un fotone; questo fenomeno avviene in seguito a una reazione di \"elettrociclizzazione\".\nLa presenza di sostituenti invece rende il composto termicamente irreversibile, ovvero che non risente degli effetti indotti dal calore, rendendolo utilizzabile in memorie organiche. Inoltre variando il tipo di sostituente si modulano anche le frequenze di assorbimento del composto.\n\u00c8 possibile inoltre utilizzarli in soluzioni, film polimerici e solidi vetrosi, mantenendo comunque le loro propriet\u00e0 fotocromatiche. Ne riducono la resa quantica substrati di tipo cristallino.\nLa fotociclizzazione \u00e8 una reazione estremamente rapida, dell'ordine dei picosecondi.\nLa stabilit\u00e0 termica e la resistenza alla fatica rendono quindi auspicabile un suo utilizzo nella realizzazione di dispositivi di memoria a base organica. La scrittura e cancellazione di informazioni avviene con tecniche UV, mentre la lettura con spettroscopia IR, che non comporta transizioni elettroniche."}
{"id": "2215477", "revid": "287204", "url": "https://it.wikipedia.org/wiki?curid=2215477", "title": "Ganaur", "text": "Ganaur \u00e8 una citt\u00e0 dell'India di 29.005 abitanti, situata nel distretto di Sonipat, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 07' 39 N e 77\u00b0 00' 58 E.\nSociet\u00e0.\nEvoluzione demografica.\nAl censimento del 2001 la popolazione di Ganaur assommava a 29.005 persone, delle quali 15.597 maschi e 13.408 femmine. I bambini di et\u00e0 inferiore o uguale ai sei anni assommavano a 4.271, dei quali 2.390 maschi e 1.881 femmine. Infine, coloro che erano in grado di saper almeno leggere e scrivere erano 19.641, dei quali 11.678 maschi e 7.963 femmine."}
{"id": "2215479", "revid": "80339", "url": "https://it.wikipedia.org/wiki?curid=2215479", "title": "Vladimir Kokovcov", "text": ""}
{"id": "2215480", "revid": "36426", "url": "https://it.wikipedia.org/wiki?curid=2215480", "title": "Transfinito", "text": ""}
{"id": "2215481", "revid": "287204", "url": "https://it.wikipedia.org/wiki?curid=2215481", "title": "Vladimir Nikolaevic Kokovcov", "text": ""}
{"id": "2215482", "revid": "122151855", "url": "https://it.wikipedia.org/wiki?curid=2215482", "title": "Parco naturale del fiume Savio", "text": "Il parco naturale del fiume Savio si trova nel comune di Cesena, lungo il corso del Savio.\nDescrizione.\nArriva fin dentro il centro urbano di Cesena, sviluppandosi per 6\u00a0km, da Molino Cento fino al Ponte Nuovo. \u00c8 previsto un ampliamento verso la zona di Roversano. Il parco ospita un'ampia variet\u00e0 di uccelli e di mammiferi selvatici, dagli aironi alle poiane, dalle lepri ai caprioli. L'accesso all'area naturalistica avviene attraverso sentieri a basso impatto ambientale, presenti su entrambe le rive, con attraversamenti a guado e passerelle ciclopedonali, mentre il tratto fra il Ponte Vecchio e il Ponte Nuovo \u00e8 concepito come parco urbano per il tempo libero dei cittadini. Nel parco si svolgono attivit\u00e0 didattiche promosse dell'Associazione del Parco del Savio."}
{"id": "2215483", "revid": "80339", "url": "https://it.wikipedia.org/wiki?curid=2215483", "title": "Vladimir Nikolaevich Kokovcov", "text": ""}
{"id": "2215484", "revid": "287204", "url": "https://it.wikipedia.org/wiki?curid=2215484", "title": "Pierre Coton", "text": "Si diede poi alla \"Predicazione\" ed insegn\u00f2 ad Avignone . Nel 1617 divenne \"Padre provinciale\" dei Gesuiti . Nel 1622 convert\u00ec Fran\u00e7ois de Bonne de Lesdigui\u00e8res, Connestabile di Francia, che parl\u00f2 di lui al re Enrico IV; il re convoc\u00f2 il Coton e, convinto dalla sua eloquenza, lo nomin\u00f2 suo \"Confessore\". (n.b. Enrico IV fu ucciso nel 1610: nelle righe precedenti c'\u00e8 un errore). Successivamente il Coton fu Confessore di Luigi XIII."}
{"id": "2215485", "revid": "80339", "url": "https://it.wikipedia.org/wiki?curid=2215485", "title": "Vladimir Nikolayevich Kokovtsov", "text": ""}
{"id": "2215486", "revid": "80339", "url": "https://it.wikipedia.org/wiki?curid=2215486", "title": "Vladimir Kokovtsov", "text": ""}
{"id": "2215487", "revid": "287204", "url": "https://it.wikipedia.org/wiki?curid=2215487", "title": "Haileymandi", "text": "Haileymandi \u00e8 una citt\u00e0 dell'India di 17.072 abitanti, situata nel distretto di Gurgaon, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 21' 05 N e 76\u00b0 45' 23 E.\nSociet\u00e0.\nEvoluzione demografica.\nAl censimento del 2001 la popolazione di Haileymandi assommava a 17.072 persone, delle quali 9.063 maschi e 8.009 femmine. I bambini di et\u00e0 inferiore o uguale ai sei anni assommavano a 2.473, dei quali 1.392 maschi e 1.081 femmine. Infine, coloro che erano in grado di saper almeno leggere e scrivere erano 11.804, dei quali 6.871 maschi e 4.933 femmine."}
{"id": "2215488", "revid": "292162", "url": "https://it.wikipedia.org/wiki?curid=2215488", "title": "Ermesianatte di Colofone", "text": ""}
{"id": "2215490", "revid": "634034", "url": "https://it.wikipedia.org/wiki?curid=2215490", "title": "Vito Maria Buscaino", "text": "Laureatosi in medicina nel 1911, inizi\u00f2 la sua formazione psichiatrica come assistente volontario alla clinica di San Salvi a Firenze. Ottenuta la libera docenza in Clinica delle malattie mentali e nervose nel 1917, svolse la sua attivit\u00e0 didattica prima a Catania e poi a Napoli, dove cre\u00f2 una scuola di psichiatria improntata a nuovi indirizzi di studio e di ricerca.\nPubblic\u00f2 numerose ricerche sulla fisiopatologia delle percezioni e delle emozioni. Fond\u00f2 la rivista \"Acta neurologica\"."}
{"id": "2215492", "revid": "36426", "url": "https://it.wikipedia.org/wiki?curid=2215492", "title": "Clinica di San Salvi", "text": ""}
{"id": "2215493", "revid": "729019", "url": "https://it.wikipedia.org/wiki?curid=2215493", "title": "Aeroporto di Edimburgo", "text": "L'Aeroporto di Edimburgo \u00e8 un scalo aeroportuale britannico situato a Edimburgo in Scozia. \u00c8 stato il pi\u00f9 trafficato della zona con il transito di 9.046.900 passeggeri fatti registrare nel 2009. \u00c8 stato anche il settimo aeroporto per traffico passeggeri in Gran Bretagna e il quinto per movimento di aeromobili. \u00c8 situato a circa 9 km dal centro della citt\u00e0 ed \u00e8 vicino al passaggio dell'autostrada M8.\nL'aeroporto \u00e8 un hub per le compagnie EasyJet e Ryanair, e lo \u00e8 stato per la compagnia Flyglobespan fino al suo fallimento alla fine del 2009.\nL'edificio del terminal attuale, progettato da Robert Matthew, \u00e8 stato costruito nel 1977 ed \u00e8 stato ampliato negli ultimi anni con l'ingrandimento dell'area parcheggi e della hall della zona degli arrivi. Una nuova torre di controllo \u00e8 stata completata nel 2005. Ci sono importanti progetti per espandere ulteriormente lo scalo."}
{"id": "2215494", "revid": "292162", "url": "https://it.wikipedia.org/wiki?curid=2215494", "title": "Leonzio (Ermesianatte)", "text": ""}
{"id": "2215495", "revid": "330270", "url": "https://it.wikipedia.org/wiki?curid=2215495", "title": "Rodney Taylor", "text": ""}
{"id": "2215496", "revid": "124123", "url": "https://it.wikipedia.org/wiki?curid=2215496", "title": "Ed Elisian", "text": "Corse nella serie Champ Car tra il 1954 ed il 1959.\nAlla 500 Miglia di Indianapolis 1955 si ferm\u00f2 per tentare di salvare il collega Bill Vukovich dal rogo della sua vettura. Fu l'unica volta nella storia della 500 Miglia dove un pilota con vettura non danneggiata si ferm\u00f2 per soccorrere un compagno. Il gesto gli valse tutti gli onori del caso, insieme alla collera del suo titolare di scuderia.\nTre anni dopo alla 500 Miglia partito dalla seconda piazza, sband\u00f2 alla terza curva innescando una carambola che caus\u00f2 la morte di Pat O'Connor. Meno di un mese dopo rimase coinvolto in un altro scontro che uccise Jim Davis. Sebbene assolto da ogni colpa, la sua impopolarit\u00e0 tra i colleghi aument\u00f2.\nMor\u00ec l'anno successivo durante la gara di campionato a Milwaukee. Venne sepolto presso il cimitero Mountain View ad Oakland, California.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Elisian ha all'attivo anche cinque Gran Premi in Formula 1."}
{"id": "2215497", "revid": "287204", "url": "https://it.wikipedia.org/wiki?curid=2215497", "title": "Hassanpur", "text": "Hassanpur \u00e8 una citt\u00e0 dell'India di 9.089 abitanti, situata nel distretto di Faridabad, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 27\u00b0 58' 44 N e 77\u00b0 29' 33 E.\nSociet\u00e0.\nEvoluzione demografica.\nAl censimento del 2001 la popolazione di Hassanpur assommava a 9.089 persone, delle quali 4.870 maschi e 4.219 femmine. I bambini di et\u00e0 inferiore o uguale ai sei anni assommavano a 1.670, dei quali 893 maschi e 777 femmine. Infine, coloro che erano in grado di saper almeno leggere e scrivere erano 4.770, dei quali 3.018 maschi e 1.752 femmine."}
{"id": "2215498", "revid": "287204", "url": "https://it.wikipedia.org/wiki?curid=2215498", "title": "Gurgaon Rural", "text": " \nGurgaon Rural \u00e8 una suddivisione dell'India, classificata come \"census town\", di 17.100 abitanti, situata nel distretto di Gurgaon, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Gurgaon Rural assommava a 17.100 persone, delle quali 9.300 maschi e 7.800 femmine. I bambini di et\u00e0 inferiore o uguale ai sei anni assommavano a 2.519, dei quali 1.442 maschi e 1.077 femmine. Infine, coloro che erano in grado di saper almeno leggere e scrivere erano 12.025, dei quali 7.096 maschi e 4.929 femmine."}
{"id": "2215499", "revid": "76963", "url": "https://it.wikipedia.org/wiki?curid=2215499", "title": "James Rebhorn", "text": "Biografia e carriera.\nDiplomatosi alla Wittenberg University di Springfield e alla Madison Heights High School di Anderson (1966), si trasfer\u00ec in seguito a New York, dove complet\u00f2 con successo un master nel 1972 alla Columbia University. Luterano convinto e praticante, si spos\u00f2 con Rebecca Fulton Linn ed ebbe due figlie, Emma e Hannah. \nSpecializzato in ruoli negativi di militari, medici, politicanti corrotti o di padri severi, alto, dal volto scavato e l'espressione accigliata, fu un apprezzato caratterista che partecip\u00f2, in un trentennio di carriera, a oltre un centinaio di produzioni. Lo si ricorda per esser stato il Segretario alla Difesa in \"Independence Day\" (1996), ma prima ancora in qualit\u00e0 di antagonista di Marisa Tomei in \"Mio cugino Vincenzo\" (1991) e di Al Pacino in \"Scent of a Woman - Profumo di donna\" (1992), interpretazioni per le quali i suoi due colleghi vennero premiati con il Premio Oscar. Sul piccolo schermo lavor\u00f2 nelle due pi\u00f9 longeve produzione della televisione, \"Sentieri\" e \"Cos\u00ec gira il mondo\", e in diversi episodi di \"Law &amp; Order - I due volti della giustizia\". Dal 2009 al 2013 fece parte del \"cast\" della serie televisiva \"White Collar\". Appare anche nel video di Madonna della canzone \"Bad Girl\" insieme a Christopher Walken oltre che chiaramente alla pop star americana.\n\u00c8 deceduto il 21 marzo del 2014 all'et\u00e0 di 65 anni nella sua casa di South Orange (New Jersey) a causa di un melanoma contro cui lottava dal 1992. James Rebhorn ha scritto personalmente il suo necrologio.\nDoppiatori italiani.\nNelle versioni in italiano dei suoi film, James Rebhorn \u00e8 stato doppiato da:"}
{"id": "2215500", "revid": "1318658", "url": "https://it.wikipedia.org/wiki?curid=2215500", "title": "Adriano Buzzati Traverso", "text": "Biografia.\nFiglio del giurista Giulio Cesare Buzzati Traverso e fratello dello scrittore Dino Buzzati, \u00e8 stato una delle personalit\u00e0 scientifiche pi\u00f9 rilevanti del Novecento. Gi\u00e0 nel 1934, grazie a una borsa di studio, intraprese negli Stati Uniti lo studio della nascente genetica delle popolazioni, dedicandosi allo studio della Drosophila. Dopo la laurea, nel 1937, entr\u00f2 come assistente incaricato nell'Istituto di Zoologia \u00abLazzaro Spallanzani\u00bb dell'Universit\u00e0 degli Studi di Pavia, sotto la direzione dell'entomologo Carlo Jucci.\nElabor\u00f2 con Cavalli-Sforza una teoria fisico-biologica della radiogenetica (di cui fu uno dei padri fondatori), la teoria dell'urto, uno dei suoi contributi scientifici pi\u00f9 originali, dimostrando la \"fisicit\u00e0\" del gene. Dopo la guerra (fu in Africa fino al 1942), divenne nel 1948 uno dei primi professori di genetica in Italia (Pavia).\nNel 1957 Buzzati Traverso diviene il direttore della neonata Divisione Biologica del CNRN, istituita allo scopo di studiare gli effetti delle radiazioni: nei bienni 1959-1960 e 1960\u20131961 vengono organizzati due corsi di specializzazione sugli effetti biologici delle radiazioni ionizzanti a Pavia.\nMantenne intrecciate le tematiche strettamente genetiche con le questioni evolutive, dedicandosi per\u00f2 anche alla riflessione epistemologica e metodologica di fronte ai nuovi problemi sollevati dalla nuova biologia (oggi detta molecolare). Nel 1962, con finanziamento dell'Euratom, del CNEN e del Consiglio Nazionale delle Ricerche, fond\u00f2 il Laboratorio Internazionale di Genetica e Biofisica a Napoli (poi Istituto Internazionale di Genetica e Biofisica, ora Istituto di Genetica e Biofisica), in via Marconi. Nel 1964 rassegn\u00f2 le dimissioni una prima volta, rientrate dopo pochi mesi. Nel 1969 una protesta interna al Laboratorio, con oltre 40 giorni di occupazione da parte di tecnici, borsisti e un piccolo gruppo di ricercatori, lo port\u00f2 al definitivo abbandono della sua creatura. Finita la sua esperienza al LIGB, si trasfer\u00ec a Parigi, all'UNESCO (dove rimase fino al 1974), come direttore scientifico, dedicandosi al problema demografico e alla questione nucleare.\nA Buzzati Traverso \u00e8 stato dedicato il dipartimento di genetica e microbiologia dell'Universit\u00e0 degli Studi di Pavia e il Campus di ricerca di Monterotondo facente capo all'Area della Ricerca di Montelibretti del Consiglio Nazionale delle Ricerche."}
{"id": "2215502", "revid": "36426", "url": "https://it.wikipedia.org/wiki?curid=2215502", "title": "Adriano Buzzati", "text": ""}
{"id": "2215505", "revid": "599013", "url": "https://it.wikipedia.org/wiki?curid=2215505", "title": "Jermareo Davidson", "text": ""}
{"id": "2215513", "revid": "716642", "url": "https://it.wikipedia.org/wiki?curid=2215513", "title": "Angelo Castronaro", "text": "Carriera.\nCresciuto calcisticamente nella , dove si mise in luce negli anni d'oro dei rossoblu, con alla guida il triestino Marino Bergamasco, e dopo una breve militanza nella Fermana, in serie D, conquist\u00f2 la seconda promozione storica in Serie B della Samb, nel campionato di Serie C del 1973-1974.\nVenne ceduto al Genoa dove conquist\u00f2 un'altra promozione, questa volta in Serie A nel campionato di Serie B del 1975-1976, per poi cos\u00ec esordire in Serie A, allo Stadio Luigi Ferraris contro la Roma (2-2).\nIn massima serie colleziona 93 presenze con 3 reti all'attivo indossando le maglie del Genoa e Bologna, per poi passare alla , quindi all' sempre in Serie B (158 presenze e 17 reti complessive in cadetteria) e, a fine carriera, alla in Serie C.\n\u00c8 citato da Carlo Petrini, suo compagno di squadra al Bologna, nel libro \"Nel fango del dio pallone\", come uno dei due calciatori della compagine rossoblu (con Renato Sali) ad aver rifiutato di partecipare ad una presunta \"combine\" in occasione di un incontro con la Juventus."}
{"id": "2215516", "revid": "180559", "url": "https://it.wikipedia.org/wiki?curid=2215516", "title": "Stewart di Darnley", "text": "Con il termine di Stewart di Darnley si intende un ramo cadetto degli Stewart, dinastia poi legata al trono di Scozia a partire dal re Roberto II.\nPi\u00f9 tardi il nome si tramut\u00f2 in Stuart e venne trasmesso al ramo reale attraverso il matrimonio di Mary Stuart con Enrico Stuart, Lord Darnley, da cui sarebbe nato il re Giacomo VI di Scozia, poi re d'Inghilterra dal 1603.\nI Darnley discendono da John Stewart, secondo figlio di Alexander Stewart, quarto High Steward of Scotland, e morto nel 1298 nella battaglia di Falkirk.\nConti di Lennox.\nAlwyn MacArchill, ricco signore scozzese, morto nel 1155, viene considerato da alcuni storici come il capostipite dei Conti di Lennox.&lt;br&gt;\nNel 1488 John Stewart, Lord Darnley, fu creato Conte di Lennox, titolo poi ereditato dai suoi discendenti.\nI conti di Lennox furono:\nAlla morte del nonno Matthew Stewart, per volere Giacomo VI, la contea venne assorbita tra i domini della corona. Successivamente, nel 1572, ricre\u00f2 il titolo conferendolo allo zio Charles Stuart, ultimo conte di Lennox. Questi mor\u00ec nel 1576 lasciando un'unica figlia, Arbella Stuart, a cui non venne concesso di ereditare la contea.\nDuchi di Lennox.\nNel 1580 Giacomo VI trasform\u00f2 il titolo da contea a ducato e lo confer\u00ec a Esm\u00e8 Stewart, il quale lo trasmise ai propri discendenti.\nDuchi di Lennox furono:\nAlla morte di Charles Stewart il titolo pass\u00f2 al figlio illegittimo del re Carlo II d'Inghilterra, Charles Lennox, primo duca di Richmond.\nRegno d'Inghilterra.\nNel 1603 mor\u00ec l'ultima appartenente alla dinastia Tudor Elisabetta I d'Inghilterra. Una zia paterna della regina, Margherita Tudor, aveva sposato Giacomo V di Scozia, bisnonno di Giacomo VI. Questi pertanto divenne anche re d'inghilterra con il nome di Giacomo I d'Inghilterra."}
{"id": "2215517", "revid": "36426", "url": "https://it.wikipedia.org/wiki?curid=2215517", "title": "Adriano Buzzati-Traverso", "text": ""}
{"id": "2215518", "revid": "547992", "url": "https://it.wikipedia.org/wiki?curid=2215518", "title": "Enelio Franzoni", "text": "Biografia.\nOrdinato sacerdote il 28 marzo 1936, nel 1941 part\u00ec per la Russia, al seguito del CSIR come cappellano militare in servizio presso il 79\u00ba Reggimento Fanteria della Divisione Pasubio. Il 16 dicembre 1942, nonostante l'ordine di ritirata, rest\u00f2 per assistere i feriti intrasportabili e fu fatto prigioniero.\nDopo aver rifiutato per ben due volte il rimpatrio per continuare la sua opera di assistenza spirituale e materiale ai compagni di prigionia, nel 1946 fu rilasciato assieme agli ultimi reduci. Una volta rimpatriato, continu\u00f2 l'attivit\u00e0 pastorale come parroco, dapprima a Crevalcore (1952-1967), poi presso la Parrocchia Urbana di Santa Maria della Grazie (fino al 1988).\n\u00c8 stato decorato con medaglia d'oro, come don Mazzoni, don Oberto e don Brevi, quest'ultimo tornato come lui in patria alla fine della guerra. Gli altri fanno parte dei cinquantadue cappellani caduti in Russia, diciannove dei quali morti nei lager."}
{"id": "2215519", "revid": "339392", "url": "https://it.wikipedia.org/wiki?curid=2215519", "title": "CNRN", "text": ""}
{"id": "2215520", "revid": "339392", "url": "https://it.wikipedia.org/wiki?curid=2215520", "title": "Armada Republica de Venezuela", "text": ""}
{"id": "2215521", "revid": "339392", "url": "https://it.wikipedia.org/wiki?curid=2215521", "title": "Armada Nacional Bolivariana", "text": ""}
{"id": "2215522", "revid": "339392", "url": "https://it.wikipedia.org/wiki?curid=2215522", "title": "Marina militare venezuelana", "text": ""}
{"id": "2215524", "revid": "1718925", "url": "https://it.wikipedia.org/wiki?curid=2215524", "title": "Onda di Rossby", "text": "In fisica dell'atmosfera e oceanografia le onde di Rossby, dette anche onde planetarie, sono strutture che caratterizzano i moti dei fluidi geofisici a scala sinottica e planetaria. Esse si possono osservare sia in atmosfera, ad esempio nei meandri compiuti dalla corrente a getto sub-polare alle medie latitudini, sia nell'oceano, nell'evoluzione delle perturbazioni del termoclino e assumono notevole importanza in meteorologia e climatologia. \nDescrizione.\nSono dovute all'aumento del parametro di Coriolis con la latitudine, unitamente alla condizione di conservazione del momento angolare, presentandosi come oscillazioni inerziali attorno al \"punto di equilibrio\" dato dal perfetto bilancio geostrofico, situazione in cui le forze di pressione sono esattamente bilanciate dalla forza di Coriolis.\nDevono il loro nome al fisico svedese Carl-Gustav Arvid Rossby, che per primo le identific\u00f2 nell'atmosfera e ne diede la spiegazione nel 1939. Dal punto vista meteorologico all'onda di Rossby e ai suoi meandri si associano, attraverso divergenza e convergenza d'aria, rispettivamente zone anticicloniche o di alta pressione e zone cicloniche o di bassa pressione (come ad es. saccature fino all'eventuale \"cut off\" sotto forma di gocce fredde) determinando avvezioni di masse d'aria con caratteristiche fisiche diverse. Tali onde, ed i fenomeni atmosferici a esse associati, rappresentano dunque uno dei mezzi fondamentali attraverso i quali la circolazione atmosferica terrestre scambia calore dall'equatore ai poli.\nTrattazione semplificata.\nLe onde di Rossby sono originate dal fatto che i flussi zonali occidentali, cio\u00e8 i flussi diretti da Ovest a Est, possono oscillare in direzione meridionale (Nord-Sud) intorno alla posizione di equilibrio, per effetto della conservazione della vorticit\u00e0 potenziale, dato che la vorticit\u00e0 planetaria aumenta con la latitudine. Infatti se un flusso occidentale ha una traiettoria curva che lo porta verso Nord, ha inizialmente vorticit\u00e0 relativa positiva. Spostandosi verso Nord la vorticit\u00e0 planetaria aumenta, e conseguentemente diminuisce la vorticit\u00e0 relativa. Quando la vorticit\u00e0 relativa raggiunge un valore negativo il flusso curva verso Sud. Nel movimento verso Sud si verifica un meccanismo analogo, a causa del quale la vorticit\u00e0 relativa torna a crescere e il flusso torna a rivolgersi verso Nord. Insomma, il flusso mediamente \u00e8 sempre rivolto verso Est, e compie delle oscillazioni intorno a questa direzione.\nEffetto beta.\nPer semplificare la trattazione delle onde di Rossby si linearizza la variazione del parametro di Coriolis intorno al punto di equilibrio:\ndove formula_2 rappresenta lo scostamento meridionale dal punto di equilibrio formula_3, formula_4 \u00e8 la derivata del parametro di Coriolis nel punto di equilibrio.\ndove formula_6 \u00e8 la velocit\u00e0 angolare della Terra su se stessa, R \u00e8 il suo raggio.\nIn questa approssimazione, detta di piano beta, la variazione del parametro di Coriolis con la latitudine viene chiamato effetto beta \"(beta-effect)\".\nModello semplificato.\nSe si considera l'atmosfera come un sottile strato uniforme di spessore costante, la conservazione della vorticit\u00e0 potenziale implica la conservazione della vorticit\u00e0. Quindi, se il fluido ha vorticit\u00e0 relativa nulla nel punto di latitudine y, si ha:\nDove formula_8 \u00e8 la vorticit\u00e0 relativa, f \u00e8 la vorticit\u00e0 planetaria.\nSe consideriamo costante la componente zonale u della velocit\u00e0, la vorticit\u00e0 \u00e8 determinata dalla sola componente meridionale v:\nEguagliando le due espressioni sopra si ottiene:\nSe sostituiamo a formula_2 un'espressione \"ondosa\" come\nsi ottiene\nche \u00e8 una versione semplificata della relazione di dispersione delle onde di Rossby in atmosfera alle medie latitudini. Si noti che la velocit\u00e0 di fase dell'onda cos\u00ec ottenuta \u00e8 sempre negativa, cio\u00e8 rivolta verso Ovest. Quindi l'onda si propaga verso Ovest \"rispetto al flusso principale\", che \u00e8 diretto verso Est.\nRelazione di dispersione.\nDato che le onde di Rossby si osservano nei moti su larga scala, la relazione di dispersione pu\u00f2 essere dedotta con ragionevole precisione utilizzando l'approssimazione \"shallow homogeneous layer\", considerando cio\u00e8 l'atmosfera (o l'oceano) come uno strato di fluido sottile e omogeneo, in cui la componente verticale del moto \u00e8 trascurabile. Si parte dall'equazione della vorticit\u00e0 in questa approssimazione, che alle medie latitudini, dove formula_14, \u00e8 data da:\ndove f \u00e8 la vorticit\u00e0 planetaria, formula_8 \u00e8 la vorticit\u00e0 relativa.\nSostituendo in questa equazione l'espressione discussa precedentemente per l'effetto beta formula_17, rimaneggiando e trascurando i termini di ordine superiore a uno si ottiene:\nDato che il fluido viene considerato omogeneo e incomprimibile l'equazione di continuit\u00e0 della massa \u00e8:\ndove (u, v, w) sono le tre componenti della velocit\u00e0. Integrando questa equazione sulla profondit\u00e0 H si ottiene:\ndove si sono considerate le componenti orizzontali della velocit\u00e0 indipendenti dall'altezza, e dove formula_21 rappresenta l'innalzamento della colonna di fluido rispetto alla profondit\u00e0 media H: si ipotizza che valga l'approssimazione formula_22.\nRiarrangiando, risulta:\nSostituendo questa espressione nell'equazione della vorticit\u00e0 si ottiene:\nQuesta relazione \u00e8 chiamata equazione della vorticit\u00e0 potenziale ed \u00e8 una relazione d'importanza centrale nella descrizione dei moti quasi-geostrofici.\nIpotizzando che localmente i moti siano approssimativamente geostrofici valgono le seguenti relazioni:\nSostituendo queste espressioni nell'equazione sopra, e ricordando che per moti quasi piani la vorticit\u00e0 ha la sola componente verticale non nulla, che \u00e8 data da formula_27 si ottiene:\nImponendo a formula_21 la seguente forma:\nsi ottiene la relazione di dispersione delle onde di Rossby:\nInfine, sostituendo l'espressione per il raggio di Rossby, dato da formula_32 si ottiene:\nOnde corte.\nSe la lunghezza d'onda \u00e8 piccola rispetto al raggio di Rossby si parla di onde di Rossby corte. In questo caso il termine formula_34 \u00e8 piccolo, e la relazione di dispersione diventa:\nSi noti che questa espressione \u00e8 molto simile a quella ottenuta nel paragrafo sul modello semplificato. Essa infatti pu\u00f2 essere ricavata facendo un ragionamento analogo ma considerando anche le oscillazioni della componente zonale della velocit\u00e0, dunque la componente formula_36 del vettore d'onda. Confrontando l'equazione della vorticit\u00e0 usata nel modello semplificato con l'equazione della vorticit\u00e0 potenziale ricavata nella derivazione della relazione di dispersione, si nota che la differenza tra le due \u00e8 data dalla mancanza nella prima del termine formula_37. Quindi si pu\u00f2 comprendere che nelle onde di Rossby corte l'innalzamento formula_21 della colonna di fluido \u00e8 trascurabile, l'energia potenziale gravitazionale associata ai moti \u00e8 piccola rispetto all'energia cinetica, e l'onda \u00e8 determinata dal solo \"effetto beta\" che si esercita sul fluido in movimento. Le onde di Rossby corte si osservano in atmosfera, dove il raggio di Rossby \u00e8 nell'ordine dei 1000 km, e nei pressi dell'equatore dove il raggio di Rossby tende a infinito.\nLa velocit\u00e0 di fase delle onde corte \u00e8 data da:\n\u00e8 sempre negativa, cio\u00e8 rivolta verso Ovest.\nLa velocit\u00e0 di gruppo \u00e8 data da:\ndato che \"di solito\" l \u00ab k. Quindi le onde di Rossby corte \"di solito\" si propagano verso Est rispetto al flusso principale. Come regola generale le onde atmosferiche di lunghezza inferiore ai 3000 km si muovono verso Est rispetto alla superficie terrestre.\nL'analisi che Rossby effettu\u00f2 nel 1939 riguarda le sole onde corte.\nOnde lunghe.\nSe la lunghezza d'onda \u00e8 grande rispetto al raggio di Rossby si parla di onde di Rossby lunghe. In questo caso la relazione di dispersione diventa:\nLe onde Rossby lunghe sono onde non dispersive, cio\u00e8 la velocit\u00e0 di fase \u00e8 indipendente dalla lunghezza d'onda ed equivale alla velocit\u00e0 di gruppo. Essa \u00e8 data da:\n\u00c8 sempre negativa, quindi le onde di Rossby lunghe si propagano verso Ovest.\nPer le onde di Rossby lunghe il termine formula_37, nell\"'equazione della vorticit\u00e0 potenziale\", \u00e8 pi\u00f9 importante della vorticit\u00e0 relativa formula_8 e i moti sono approssimativamente in bilancio geostrofico: si parla infatti di moti quasi geostrofici. Le onde di Rossby lunghe si possono osservare nell'oceano, nell'evoluzione delle perturbazioni del termoclino, dato che il raggio di Rossby per questi moti \u00e8 di soli 10-30 km."}
{"id": "2215525", "revid": "339392", "url": "https://it.wikipedia.org/wiki?curid=2215525", "title": "Venezuelan Navy", "text": ""}
{"id": "2215536", "revid": "729019", "url": "https://it.wikipedia.org/wiki?curid=2215536", "title": "Beriev MBR-2", "text": "Il Beriev MBR-2 (in caratteri cirillici \u0411\u0435\u0440\u0438\u0435\u0432 \u041c\u0411\u0420-2, \u041c\u043e\u0440\u0441\u043a\u043e\u0439 \u0411\u043b\u0438\u0436\u043d\u0438\u0439 \u0420\u0430\u0437\u0432\u0435\u0434\u0447\u0438\u043a, \"Morskoi Blizhniy Razvedchik\", \"Ricognitore navale a corto raggio\") era un monomotore da ricognizione ad ala alta progettato dall'OKB 49 diretto da Georgij Michailovi\u010d Beriev e sviluppato in Unione Sovietica negli anni trenta.\nImpiegato negli anni successivi dalla Aviacija Voenno-Morskogo Flota, la Marina militare dell'Unione Sovietica, rimase operativo dal 1935 ai primi anni quaranta.\nProgetto.\nIl MBR-2 fu un progetto di Beriev e volo la prima volta nel 1931, mosso da un motore BMW VI.Z da 500 CV importato. I modelli di produzione, che arrivarono nel 1934, vennero quindi costruiti versioni del motore costruite licenza di questo motore, il Mikulin M-17 da 680\u00a0hp, e poteva avere una ruota fissa o un pattino sotto la carena.\nBeriev inoltre progetto un aereo di linea commerciale derivato del MBR-2, lo MP-1, che entr\u00f2 nelle linee aeree nel 1934 ed una versione da trasporto merci, che lo segui nel 1936.\nNel 1935, venne costruita una versione migliorata, lo MBR-2\"bis\", mosso da un motore Mikulin AM-34N, ed equipaggiato con un abitacolo chiuso, una torretta dorsale e una coda verticale allargata. In questa configurazione, la macchina rimase in produzione fino al 1941."}
{"id": "2215537", "revid": "1318658", "url": "https://it.wikipedia.org/wiki?curid=2215537", "title": "Alfa Romeo RZ", "text": "LAlfa Romeo RZ (\"Roadster Zagato\") \u00e8 un'autovettura \"cabriolet\" prodotta dalla casa automobilistica italiana Alfa Romeo tra il 1992 e il 1993.\nIl contesto.\nAlla fine degli anni 80 del XX secolo il successo commerciale delle vetture sportive in serie limitata e numerata aveva convinto anche l'Alfa Romeo a produrre una fuoriserie carrozzata da Zagato: si trattava della \"coup\u00e9\" SZ che ottenne a sua volta un discreto riscontro sui mercati, il che convinse nuovamente la casa milanese a realizzarne, successivamente e tardivamente, anche una versione scoperta o per meglio dire \"roadster\", denominata RZ.\nLa produzione inizi\u00f2 nel 1992, un periodo in cui tuttavia il mercato delle serie limitate stava gi\u00e0 andando a scemare, decretandone di fatto un insuccesso commerciale. Anche la potenza del motore era ritenuta ormai insufficiente per una sportiva di un certo livello. Tutte le 278 vetture prodotte sono numerate con un'apposita targhetta posta sul tunnel centrale vicino alla leva del cambio.\nLa vettura.\nNelle intenzioni dell'Alfa Romeo, l'auto nasceva come una sportiva esclusiva in edizione limitata, tanto che il prezzo di listino era molto elevato, oltre due volte quello all'ammiraglia di Arese dell'epoca, la 164, dotata dello stesso propulsore. Rispetto alla progenitrice, la RZ si differenziava per una minor altezza da terra (11\u00a0mm in meno) e un peso di 132 kg superiore. I colori disponibili erano il \"Rosso Alfa\" (con interni panna), il giallo (con interni neri) e il nero (con interni \"bordeaux\"); ne vennero inoltre prodotti tre esemplari in colorazione argento metallizzata (sempre con interni \"bordeaux\").\nIl motore era di 2959 cm\u00b3 di cilindrata con sei cilindri a V a iniezione elettronica: un propulsore che erogava 210 CV a 6200 giri al minuto venne per\u00f2 ritenuto dal mercato inadeguato per questo tipo di vettura, che vantava un'accelerazione 0\u2013100\u00a0km/h in 7,8 secondi e raggiungeva la velocit\u00e0 massima 228 km/h. Aveva un cambio a cinque rapporti, con trazione posteriore e ponte De Dion. Le sospensioni erano anteriori a quadrilatero. La RZ manteneva un'ottima tenuta di strada anche se leggermente inferiore alla sorella chiusa a causa della mancanza del tetto.\nIl meccanismo d'apertura della \"capote\" in tela fu lo stesso poi riproposto sulla Spider del 1995; con apertura manuale facilitata da molle.\nI sedili e le finiture interne erano in pelle. Il tachimetro e il contagiri erano gli strumenti principali posti dietro il volante; la restante parte della strumentazione montata sulla plancia era orientata verso il guidatore ed era composta dal manometro dell'olio, dall'amperometro, dal termometro dell'acqua e dall'indicatore del livello del carburante. Le dimensioni del bagagliaio erano estremamente ridotte e permettevano l'alloggiamento del ruotino di scorta.\nFurono prodotti 278 esemplari della RZ fino al settembre 1993, di cui 241 realizzati da Alfa Romeo e altri 37 da Zagato. Causa difficolt\u00e0 di vendita, l'auto rimase nei listini Alfa Romeo sino al 1996, tre anni dopo il termine della produzione, e la casa meneghina impieg\u00f2 un lustro a esaurire l'intero \"stock\" di vetture realizzate."}
{"id": "2215538", "revid": "599013", "url": "https://it.wikipedia.org/wiki?curid=2215538", "title": "Frank Williams (cestista)", "text": ""}
{"id": "2215543", "revid": "486946", "url": "https://it.wikipedia.org/wiki?curid=2215543", "title": "Baggins", "text": ""}
{"id": "2215544", "revid": "122966841", "url": "https://it.wikipedia.org/wiki?curid=2215544", "title": "Dialetto lodigiano", "text": "Il dialetto lodigiano \u00e8 una delle varianti del ramo occidentale o insubre della lingua lombarda, parlato nella provincia di Lodi, in alcuni comuni lungo il confine delle province di Milano (nelle aree di Paullo e Melegnano) e Pavia (nella zona di Chignolo Po e Miradolo Terme), nei comuni occidentali del Territorio Cremasco e nell'exclave milanese in territorio lodigiano di San Colombano al Lambro. \nA differenza del dialetto pavese, per il quale \u00e8 discussa l'appartenenza alla lingua lombarda (sottogruppo occidentale) a favore di quella emiliana, pare certo che il lodigiano possa essere incluso nel sottogruppo occidentale, pur se influenzato dalla parlata emiliana, soprattutto nelle zone di Codogno e Casalpusterlengo che risentono dell'influenza del dialetto piacentino.\nIl dialetto lodigiano \u00e8 classificato tra i dialetti gallo-italici. Gli insediamenti gallici prelatini nel territorio della provincia, la colonizzazione romana ed il susseguirsi delle dominazioni germaniche, spagnole e francesi hanno determinato l'evoluzione e la caratterizzazione della parlata lodigiana.\nVarianti.\nIn realt\u00e0 il \"dialetto lodigiano\" non \u00e8 uniforme in tutta la provincia di Lodi, ma ne esistono diverse varianti. Gi\u00e0 nella citt\u00e0 di Lodi ci sono differenze tra la parlata del centro e quella dei rioni. Appena fuori Lodi, verso Pavia, Piacenza, Cremona e Milano, le differenze si fanno progressivamente pi\u00f9 marcate. I dialetti di Sant'Angelo Lodigiano, Casalpusterlengo, Codogno, Castiglione d'Adda e San Colombano al Lambro hanno parole, declinazioni ed accenti differenti.\nIn alcuni comuni della provincia particolarmente vicini alla citt\u00e0 di Piacenza come San Rocco al Porto, Guardamiglio e Caselle Landi, la parlata locale si avvicina al dialetto piacentino. \nInoltre, le espressioni lodigiane non sono pi\u00f9 quelle del mondo contadino. Lodi ha subito, dalla seconda met\u00e0 dell'800, profondi mutamenti nei modelli di vita. I lodigiani senza rinnegare la loro matrice agricola, sono divenuti orgogliosi dello status di cittadini. Ecco quindi che accanto ad espressioni legate alla terra ed al ciclo delle stagioni, si sono affermate espressioni tipicamente urbane, spesso mutuate dal vicino dialetto milanese."}
{"id": "2215545", "revid": "2054889", "url": "https://it.wikipedia.org/wiki?curid=2215545", "title": "Tomba dell'Orco", "text": "La tomba dell'Orco, chiamata anche tomba dei Murina, \u00e8 un ipogeo (camera sepolcrale) etrusco del IV secolo a.C. situata nella necropoli dei Monterozzi.\nScoperta nel 1868, sulle pareti, purtroppo molto rovinate, \u00e8 raffigurato il defunto, un magistrato, sul letto del banchetto funebre, attorniato da scene dell'Aldil\u00e0, che richiamano i miti greci, ma con caratterizzazioni etrusche come il demone Tuchulcha e il demone femminile Vanth. Il re degli Inferi Ade (Aita) coperto da una pelle di lupo, sta in trono con a fianco la sposa Persefone di fronte al triforme Gerione e altri mostri infernali. Su una parete \u00e8 raffigurato l'accecamento del gigantesco ciclope Polifemo (l'Orco che d\u00e0 nome alla tomba) da parte di (un ormai scomparso) Ulisse. In un'altra parete \u00e8 raffigurato Teseo, prigioniero di un demone dell'Oltretomba probabilmente con il compagno Piritoo. Seguono altri eroi greci, riconoscibili dai nomi scritti accanto: Agamennone, il vate Tiresia con delle piccole ombre o anime che si aggirano tra le piante e Aiace, l'eroe morto suicida. Domina un'atmosfera di mestizia e di terrore, molto lontana dalle prime raffigurazioni tombali etrusche, con musici, gioiosi balli, giochi e banchetti. Le scene mostrano influenze ellenistiche nei suoi affreschi murali che includono il bel ritratto di Velia Velcha, una nobildonna etrusca, ed inoltre una delle poche rappresentazioni conosciute del demone Tuchulcha\nSi ritiene sia appartenuta alla famiglia dei Murina, una diramazione degli Spurinna. Nella fondazione si trova la seguente enigmatica frase:"}
{"id": "2215548", "revid": "350185", "url": "https://it.wikipedia.org/wiki?curid=2215548", "title": "Strumenti organizzatori del contesto educativo", "text": ""}
{"id": "2215559", "revid": "599013", "url": "https://it.wikipedia.org/wiki?curid=2215559", "title": "Chris Jefferies", "text": ""}
{"id": "2215561", "revid": "2730", "url": "https://it.wikipedia.org/wiki?curid=2215561", "title": "Storia afroamericana", "text": "La storia afroamericana si fa risalire al 1619 quando una nave olandese che trasportava delle merci in Africa, sulla via del ritorno port\u00f2 a Jamestown, nella Virginia, i primi neri. Costoro, come risulta da alcuni documenti di quell'epoca, non erano ancora schiavi ma con ogni probabilit\u00e0 semplici servitori come riferisce nei suoi studi il saggista Rayford W. Logan.\nSolamente nel secolo precedente i neri furono partecipi alle prime esplorazioni degli spagnoli in quei territori che si fanno oggi corrispondere agli attuali Stati Uniti, come Estebanico che, dal 1528 al 1534, fu compagno di viaggio, dal Texas al Nuovo Messico, di Cabeza de Vaca e che divenne la guida della spedizione di Marcos de Niza nel 1539 dalla zona messicana al Texas e al nuovo Messico.\nLa schiavit\u00f9 nelle colonie.\nFino al 1661 la schiavit\u00f9 non venne riconosciuta in modo ufficiale. Solo quando non si riusc\u00ec pi\u00f9 a soddisfare la richiesta di mano d'opera in continua crescita e dal momento che ci si accorse che gli indigeni non erano grandi lavoratori e che per di pi\u00f9 i servi bianchi venivano assunti per soli sette anni, si pass\u00f2 alla schiavit\u00f9. Come afferma quindi Rayford Logan \u00abLa schiavit\u00f9 negra nel Nord America ebbe inizio non da pregiudizi razziali, ma da particolari necessit\u00e0 di ordine economico\u00bb.\nA partire dalla fine del XVII secolo, nella Virginia, il numero di coloro che arrivavano dall'Africa erano aumentati a velocit\u00e0 incredibile tanto che i padroni iniziarono a preoccuparsi delle numerose rivolte che avvenivano. Cos\u00ec a decisione dell'assemblea coloniale venne, per necessit\u00e0, adottato un codice schiavista molto rigido che riduceva all'estremo la libert\u00e0 di movimento degli schiavi ai quali venivano spesso inflitte gravi pene anche per piccoli reati e vennero esclusi tutti i diritti penali e quelli civili.\nAlla vigilia della Rivoluzione Americana, il numero degli schiavi era a tal punto aumentato che costituiva pi\u00f9 del 30% della popolazione. Non solo in Virginia ma anche nelle altre colonie la schiavit\u00f9, cresciuta sino all'epoca della rivoluzione, fece temere il pericolo delle rivolte e quindi port\u00f2 a rendere pi\u00f9 severi i codici schiavisti. Ci\u00f2 accadde soprattutto in quelle colonie del Sud, come il Delaware, il Maryland, la Carolina del Sud e la Georgia, dove gli schiavi erano assai numerosi e raggiungevano un rapporto con i bianchi di due a uno. Nelle colonie del Nord, come nella Carolina del Nord, dove il numero degli schiavi era minore e notevole l'influenza dei Quaccheri, le tensioni erano meno forti e di conseguenza meno severe le regole della schiavit\u00f9.\nLe colonie del Nord, pi\u00f9 che altro dedite al commercio, avevano meno bisogno del lavoro degli schiavi che era invece assai richiesto dalle colonie del Sud ricche di piantagioni. Come riferisce Rayford Logan\u00abAlla vigilia della Rivoluzione Americana la percentuale di schiavi andava da poco meno dell'uno per cento nel New Hampshire a circa l'undici per cento a New York\u00bb facendo s\u00ec che anche questa colonia adottasse un codice penale simile a quelli in vigore nel Sud che dur\u00f2 per quasi tutta la prima met\u00e0 del Settecento, fino a quando le rivolte avvenute nella citt\u00e0 di New York nel 1712 e nel 1741 fecero diminuire il numero degli schiavi importati e aumentare i lavoratori bianchi.\nL'opposizione alla schiavit\u00f9.\nA partire dalla Rivoluzione Americana fino all'anno dell'invenzione del macchinario per separare le fibre di cotone (1793) si fece sentire sempre pi\u00f9 accentuata l'opposizione alla schiavit\u00f9 e al commercio degli schiavi soprattutto negli Stati dell'estremo sud e nel South Carolina dove si avvertiva la poca coerenza dimostrata dai bianchi che lottavano per liberarsi dalla tirannia inglese e nello stesso tempo si imponevano come tiranni dei neri costretti in schiavit\u00f9. Il 24 ottobre 1774 era stata infatti stabilita dal Congresso Continentale che a partire dal 1\u00ba dicembre non si potevano n\u00e9 importare, n\u00e9 acquistare schiavi e nella dichiarazione finale si leggeva: \u00abNoi riteniamo come verit\u00e0 evidente per se stessa che tutti gli uomini sono creati uguali; che essi sono dotati dal loro Creatore di certi inalienabili diritti, quali, tra gli altri, la vita, la libert\u00e0 ed il perseguimento della felicit\u00e0\u00bb.\nL'opposizione alla schiavit\u00f9 aument\u00f2 anche a causa della partecipazione attiva ed eroica di soldati neri alla Rivoluzione. Uno tra i primi a morire per gli Stati Uniti fu il giovane Crispus Attucks, nel Massacro di Boston del 1770, e circa cinquemila neri, sia schiavi che liberi, prestarono in quel periodo la loro opera nelle forze armate di terra e di mare. Il giurista James Madison, che partecip\u00f2 alla stesura della Costituzione, sosteneva che fosse di estrema importanza per l'emancipazione dei neri la loro presenza in reparti armati e Alexander Hamilton, per sollecitare l'utilizzo dei soldati neri scriveva, il 14 marzo 1779, al Presidente del Congresso Continentale John Jay: \u00abQuesto ci garantir\u00e0 la loro fedelt\u00e0, animer\u00e0 il loro coraggio e credo che eserciter\u00e0 una buona influenza su quelli che rimangono, poich\u00e9 apre loro la strada verso l'emancipazione\u00bb.\nAlla fine della guerra e dopo che i soldati neri avevano contribuito alla vittoria degli Stati Uniti, molti padroni liberarono i loro schiavi e le loro famiglie anche se l'oppressione schiavista continu\u00f2 a persistere. Nel 1775 venne a formarsi la prima associazione antischiavista e negli anni seguenti vennero approvate dagli Stati del Rhode Island, del Connecticut e della Pennsylvania alcune leggi per l'abolizione della schiavit\u00f9. Nel 1783 la Corte suprema del Massachusetts condann\u00f2 la detenzione di schiavi come reato di violazione della costituzione che sanciva l'uguaglianza degli uomini e nel 1787 venne stabilito dall'Ordinanza del nordovest che sul territorio, in seguito trasformatosi negli Stati dell'Ohio, dell'Indiana, dell'Illinois, del Michigan e del Wisconsin, non poteva esserci la schiavit\u00f9 e nemmeno la servit\u00f9 forzata.\nIl 25 giugno del 1788, dopo la ratifica della Costituzione, fu riconfermata dal Primo congresso l'ordinanza ma vennero fatte tre concessioni ai proprietari di schiavi. Fu infatti deciso che per calcolare la popolazione di uno Stato, perch\u00e9 esso potesse essere rappresentato all'interno del Congresso, venissero contati anche i tre quinti degli schiavi; che non fosse proibita l'importazione di schiavi avvenuta prima del 1808 ma che venisse solamente applicata una tassa non superiore ai dieci dollari per ogni schiavo importato e che gli schiavi fuggiaschi in altri Stati venissero presi e rimandati ai loro padroni.\nLo sviluppo dell'industria del cotone.\nL'invenzione della cotton gin, la macchina sgranatrice per separare le fibre di cotone dai semi, inventata nel 1793 da Eli Whitney, invece di permettere l'abolizione degli schiavi ne aument\u00f2 la richiesta. Diventando infatti i tessili di cotone motivo di una ricca industria fu sempre maggiore il numero dei proprietari di terra degli stati del Sud che abbandonarono gli altri tipi di coltivazione, come il riso, l'indaco e il tabacco, per coltivare il cotone. La richiesta di schiavi pertanto aument\u00f2 impedendo in questo modo che la legge promulgata dal Congresso nel 1807 che vietava il commercio di schiavi a partire dal 1\u00ba gennaio 1820 venisse applicata. La tratta degli schiavi cos\u00ec continu\u00f2 fino alla vigilia della Guerra Civile malgrado un'altra legge, del 1820, ne dichiarasse la condannabilit\u00e0.\nIl primo telaio meccanico che apparve nella Nuova Inghilterra nel 1814 ebbe gran successo e presto essa fu in grado di competere nel commercio del cotone con l'Inghilterra e i Paesi Europei. Intanto anche i nuovi stati della Louisiana, del Mississippi e dell'Alabama aprirono nuove piantagioni di cotone impiegando quindi largamente la manodopera degli schiavi.\nI neri liberi nel Nord.\nNel Nord la situazione era ben diversa e la schiavit\u00f9 stava scomparendo. Anche lo Stato di New York e quello del New Jersey promulgarono due leggi, una nel 1799 e l'altra nel 1804, per l'abolizione della schiavit\u00f9 e agli inizi del XIX secolo anche gli altri Stati del Nord emanarono leggi simili. Nel 1860 i neri liberi del Nord erano circa 225.000 ma la loro libert\u00e0 era soggetta a molti vincoli, come la limitazione del suffragio, la costruzione di scuole separate da quelle dei bianchi, l'impedimento allo svolgimento di alcuni lavori e altri tipi di segregazione che crearono nel 1829 a Cincinnati, a Rhode Island nel 1824 e poi nel 1831, a Filadelfia nel 1834 e in alcune citt\u00e0 dello Stato di New York, nel 1834 e nel 1839, gravi tumulti.\nMalgrado tutto ci\u00f2, alcuni neri riuscirono a superare le barriere create dal razzismo e ad emergere nella scena culturale del paese, come Phillis Wheatley che fu la prima scrittrice afroamericana a veder pubblicata una propria opera. I suoi scritti rappresentano la nascita del genere noto come letteratura afroamericana, John Brown Russwurm che si laure\u00f2, primo fra i neri, nel 1826 presso il Bowdoin College situato sulla zona costiera del New England nella citt\u00e0 di Brunswick, nel Maine e che, insieme a Samuel Cornish, fond\u00f2 il \"Freedom's Journal\" che \u00e8 da considerarsi il primo giornale dei neri.\nNel 1829 un nero, David Walker, riusc\u00ec a pubblicare un \"Appello\" contro la schiavit\u00f9. Altri neri, come Frederick Douglass e Samuel Ringgold Ward furono tra i pi\u00f9 efficienti abolizionisti, Henry Highland Garnet fu predicatore presso una congregazione di bianchi a Troy (New York) e James Forten, che abitava a Filadelfia, accumul\u00f2 una grossa fortuna. Nel 1830 si inizi\u00f2 ad assistere all'intesa tra alcuni neri importanti e alcuni bianchi che organizzavano riunioni per discutere dei problemi pi\u00f9 urgenti e attuali, come quello della colonizzazione, dell'istruzione e dell'occupazione e nel 1850 venne fondata a New York la \"Lega dei Lavoratori di Colore\" e nel 1853, a Rochester, si riun\u00ec il primo \"Consiglio Nazionale della Gente di Colore\".\nLe rivolte degli schiavi.\nNel XIX secolo le rivolte degli schiavi aumentarono. Un primo importante attacco, fallito, venne progettato nel 1800 a Richmond, nella Virginia, al quale parteciparono pi\u00f9 di mille neri guidati da Gabriel Prosser e Jack Bowler, seguito, nel primo ventennio del secolo, da numerose ribellioni nel Kentucky e nella Louisiana. Nel 1822 un nero libero, Denmark Vesey, organizz\u00f2 un complotto a Charleston, nella Carolina del Sud, che venne per\u00f2, come gi\u00e0 quello del 1800, fermato dalle autorit\u00e0 che fece fallire l'insurrezione arrestando pi\u00f9 di quaranta neri oltre a giustiziare lo stesso Vesey. Nel 1831, Nat Turner, uno schiavo di Southampton, in Virginia, capeggi\u00f2 un'insurrezione che si risolse con l'uccisione di circa una sessantina di bianchi, la morte di pi\u00f9 di cento neri e l'impiccagione di Turner stesso.\nIl movimento abolizionista.\nVerso la fine del XVIII secolo alcuni nordisti, appartenenti al movimento abolizionista, fortemente contrari alla schiavit\u00f9 iniziarono ad aiutare gli schiavi a fuggire e durante i primi anni del XIX secolo venne sviluppata la Ferrovia Sotterranea, un'organizzazione che favor\u00ec in modo sistematico la fuga degli schiavi attraverso questa cosiddetta \"ferrovia sotterranea\". Tra coloro che guidavano l'organizzazione vi erano sia neri che bianchi e fra i pi\u00f9 coraggiosi figurava una ex schiava, Harriet Tubman, che, pur avendo una taglia sul capo, ritorn\u00f2 numerose volte nel Sud riuscendo a mettere in salvo numerosi schiavi.\nNaturalmente i piantatori del Sud raddoppiarono i loro sforzi per impedire la fuga degli schiavi e dal censimento del 1860 risultava che un migliaio di loro era riuscito a fuggire nel 1850 e solamente 803 nel 1859, tanto che nel 1860 i nove decimi di tutti i neri degli Stati Uniti vivevano ancora nel Sud. Era intanto sorta nel 1831, lo stesso anno della prima pubblicazione del giornale \"The Liberator\" da parte di William Lloyd Garrison, la prima societ\u00e0 abolizionista, mentre nel 1832 inizi\u00f2 ad operare la \"New England Antislavery Society\" e nel 1833 fu approvata a Filadelfia la \"American Antislavery Society\".\nAl fianco dei bianchi lottarono gli afroamericani, alcuni come oratori a tempo pieno o agenti. Tra costoro si ricorda Frederick Douglass, William Wells Brown e una donna chiamata Isabella Baumfree prima di adottare il nome di Sojourner Truth. Non mancavano agli incontri abolizionisti, accanto ai relatori, i cantanti o almeno un song leader perch\u00e9, come scrive Eileen Southern, \"Le canzoni erano una parte indispensabile del programma ed erano usate per \"infondere passione\" negli incontri\".\nLa lotta contro l'abolizionismo nel Sud.\nNel Sud, dove aumentava l'irritazione verso gli abolizionisti, durante una legislatura della Virginia venne tenuto nel 1832 l'ultimo dibattito sulla schiavit\u00f9. Nel 1835 ci fu un tumulto a Charleston nella Carolina del Sud e molti scritti di carattere abolizionista vennero dati alle fiamme mentre nella maggior parte degli stati meridionali venne proibita l'immigrazione di neri liberi e il loro diritto alla libert\u00e0 di riunione. Nello stesso anno anche la Carolina del Nord, per adeguarsi agli altri stati, rifiut\u00f2 ai neri il diritto di voto. Negli anni tra il 1830 e il 1840 vennero abolite dai congressisti del Sud ogni dibattito alla Camera riguardo alle petizioni abolizioniste. Nel 1844 un membro della Camera, l'ex presidente John Quincy Adams, fece una dura battaglia per abrogare la \"Gale Rule\", cio\u00e8 la Legge contro la libert\u00e0 di parola.\nIl 16 ottobre 1859 John Brown fece incursione nell'arsenale federale di Harper's Ferry, nella Virginia Occidentale allo scopo di provocare una rivolta degli schiavi neri della Virginia che sarebbero stati poi armati col materiale prelevato dall'arsenale stesso.\nIl tentativo fall\u00ec e nell'azione morirono due Marines e dieci seguaci di Brown che, catturato in seguito con cinque suoi compagni, fu condannato a morte e impiccato il 2 novembre dello stesso anno. L'azione fu tuttavia utilizzata come pretesto dagli Stati del Sud per rivedere la loro posizione nell'Unione e trarre motivi sempre pi\u00f9 forti in favore della schiavit\u00f9.\nLa vita degli schiavi.\nVi erano, tra gli abolizionisti e i loro sostenitori, opinioni differenti nella valutazione del trattamento riservato agli schiavi. La letteratura romantica rappresentava lo schiavo come un lavoratore, amato dal padrone e ben nutrito e nasceva il personaggio della \"mammy\" che, adorando i suoi padroni, si prendeva cura della sua casa e dei suoi figli. In contrapposizione la cosiddetta \"Letteratura anti-Tom\" descriveva una situazione completamente opposta, quella di schiavi trattati con estrema crudelt\u00e0, cos\u00ec come vennero rappresentati dalla scrittrice Harriet Beecher Stowe nella La capanna dello zio Tom.\nIn realt\u00e0 gli schiavi del sud venivano trattati diversamente a seconda appartenessero ad una grande piantagione o ad una pi\u00f9 piccola e non erano nutriti e alloggiati in peggiori condizioni di quanto lo fossero nel Nord o in alcuni stati europei alcuni lavoratori delle terre pi\u00f9 povere. Spesso, e soprattutto nelle grandi piantagioni, veniva usata la frusta per incitare gli schiavi al lavoro ed era frequente l'abitudine di dividere i membri delle famiglie vendendone alcuni componenti ad altri proprietari.\nLa Guerra civile e l'emancipazione degli schiavi.\nL'8 febbraio del 1861, prima che Abraham Lincoln eletto presidente degli Stati Uniti assumesse la carica, sette stati nei quali vigeva la schiavit\u00f9 (Alabama, Florida, Georgia, Louisiana, Mississippi, Carolina del Sud e Texas) si separarono dagli altri formando gli Stati Confederati d'America e il 12 aprile dello stesso anno ebbe inizio, con l'assalto da parte delle truppe confederate del forte federale di Sumter nella Carolina del Sud alle quali si unirono altri quattro stati (Virginia, Arkansas, Carolina del Nord e Tennessee) favorevoli alla schiavit\u00f9, la Guerra Civile.\nAlle cause della Guerra di Secessione furono attribuite dagli storici interpretazioni differenti, ma, indipendentemente dalle cause della guerra, la vittoria del Nord port\u00f2 all'emancipazione degli schiavi che ebbero, con la loro partecipazione, una parte importante nella vittoria medesima. Lincoln, come afferma Logan \u00ab... avvers\u00f2 dapprima l'arruolamento delle truppe negre e l'emancipazione degli schiavi, poich\u00e9 non desiderava perdere l'appoggio degli stati in cui vigeva la schiavit\u00f9, come il Delaware, il Maryland, il Kentucky e il Missouri... ma in seguito alla vittoria conseguita dall'unione ad Battaglia di Antietam il 17 settembre 1862 e di fronte alla possibilit\u00e0 che l'Inghilterra potesse riconoscere la Confederazione, il 22 settembre di quell'anno pubblic\u00f2 un Proclama preliminare di emancipazione. Il 1\u00ba gennaio 1863, in qualit\u00e0 di comandante in capo dell'Esercito e della Marina, Lincoln proclam\u00f2 poi l'emancipazione di tutti gli schiavi, tranne per quelli degli stati o territori che non fossero al momento in rivolta contro gli Stati Uniti\u00bb.\nPrima ancora che il proclama fosse emanato molti schiavi avevano iniziato a lasciare le piantagioni e il 18 dicembre 1865 venne emanato il Tredicesimo Emendamento che abol\u00ec la schiavit\u00f9 in ogni parte degli Stati Uniti.\nLa ricostruzione.\n\"Il periodo della ricostruzione fu molto caotico sia al Sud che al Nord, e ancor pi\u00f9 per gli schiavi appena affrancati\". Negli anni successivi alla Guerra Civile, tra il 1865 e il 1877, il Governo Federale fece ogni sforzo perch\u00e9 gli schiavi liberati avessero gli stessi diritti degli altri cittadini americani ma l'opposizione dei sudisti fu tale che, dal 1877 in poi, le autorit\u00e0 del governo lasciarono che fossero gli Stati del Sud a prendere quasi tutte le iniziative.\nLa Ricostruzione del Congresso.\nLa ricostruzione degli stati che si erano separati ebbe inizio con un programma del presidente Lincoln che port\u00f2, nel 1864, a riconoscere i governi di quattro stati. Il Congresso per\u00f2 neg\u00f2 l'ammissione alle rappresentanze degli Stati e ai senatori scelti approvando invece un altro programma di ricostruzione, il Wade-Davis Bill, che avrebbe dovuto essere approvato da Lincoln stesso. Lincoln per\u00f2 oppose al programma il veto creando un forte conflitto che si ripercosse sul controllo della Ricostruzione.\nIntanto l'assassinio di Lincoln, avvenuto da parte di un sudista il 15 aprile del 1865 e contemporaneamente l'attentato alla vita del Segretario di Stato William H. Seward provoc\u00f2 nell'opinione pubblica degli Stati del Nord molto risentimento. Andrew Johnson, succeduto a Lincoln, decise di seguire il programma del precedente presidente per reintegrare gli stati secessionisti e, senza nemmeno convocare una sessione speciale del Congresso, si present\u00f2 a questo il 4 dicembre del 1865 con il piano chiaramente gi\u00e0 attuato in base al quale erano gi\u00e0 state convocate dagli stati separatisti, ad eccezione del Texas, convenzioni costituzionali ed erano stati annullati da tutti gli altri stati, tranne il Mississippi, gli atti di secessione e ratificato il tredicesimo emendamento.\nErano stati inoltre eletti i membri delle legislature statali, i rappresentanti del Congresso e, tranne nella Florida, i senatori. Il Congresso si dimostrava preoccupato per le decisioni prese da Johnson perch\u00e9 non vedeva in esse una possibilit\u00e0 di rigenerazione per gli stati del Sud. Anche se poco tempo dopo la riunione del Congresso venne proclamato il \"XIII emendamento\" che avrebbe concesso a quegli stati dove precedentemente era in vigore la schiavit\u00f9 di essere rappresentati in maggior numero, nessun stato ex-schiavista aveva fissato delle regole per il suffragio dei neri. Cos\u00ec il Congresso, ponendo al momento il suo rifiuto alle rappresentanze e ai senatori del Sud, nomin\u00f2 un comitato di carattere misto composto da quindici membri per rivedere quali fossero le condizioni dei vecchi stati della confederazione e decidere se essi fossero o non fossero rappresentati al Congresso.\nIntanto, tra la fine della Guerra civile avvenuta alla fine di aprile del 1865 e la riunione del Congresso nel dicembre dello stesso anno, gli Stati del Sud adottarono i cosiddetti codici neri per fissare altre restrizioni da porre agli schiavi liberati come poter testimoniare solamente in quei processi nei quali fossero implicati, limitare la possibilit\u00e0 di acquistare beni immobili, costringerli a lavorare spesso per i padroni dai quali si erano liberati e imponendo contratti scritti, pur sapendo che la maggior parte dei neri liberati non sapeva n\u00e9 leggere n\u00e9 scrivere.\nNel 1866 il Congresso adott\u00f2 alcuni provvedimenti per la protezione degli schiavi liberi tra i quali un progetto di legge riguardo ai loro diritti civili che sosteneva essere i neri cittadini degli Stati Uniti e di avere pertanto diritto allo stesso trattamento. Tra la fine del 1867 e l'inizio del 1868 ebbe inizio la \"Black Reconstruction\" e il 27 luglio 1868 il presidente Johnson dava l'annuncio della ratifica del XIV Emendamento, adottato dal Congresso per prevenire contestazioni sulla validit\u00e0 costituzionale della legge e per dare ai neri una pi\u00f9 forte protezione. Venivano cos\u00ec ammessi al Congresso sette stati. I tre stati che erano ancora sotto la legge marziale, la Virginia, il Mississippi e il Texas furono invitati a ratificare anche il XV emendamento, proclamato poi effettivo il 30 marzo del 1870.\nLa Ricostruzione nera.\nI liberti che avevano subito la schiavit\u00f9 non erano certamente preparati a partecipare al governo e la stessa cosa valeva per i neri liberi che nel Sud non avevano diritto di voto. Infatti, fatta eccezione per la Louisiana, dove vi era un numero considerevole di neri liberi colti, intelligenti e benestanti, la maggior parte dei delegati, legislatori e funzionari neri, era formata da ex schiavi analfabeti e sprovvisti di propriet\u00e0.\nVi erano per\u00f2 delle eccezioni, tra i quali si ricordano il segretario di Stato della Florida dal 1868 al 1872 e sovraintendente della pubblica istruzione dal 1872 al 1874, Jonathan C. Gibbs, laureato al Dartmouth College nel New Hampshire, che si adoper\u00f2 attivamente per instaurare un nuovo sistema nelle scuole pubbliche, il segretario si stato della Carolina del Sud dal 1866 al 1872 e tesoriere dal 1872 al 1876, Francis Lewis Cardozo, che si era laureato all'universit\u00e0 di Glasgow, Robert Brown Elliott, membro emerito della legislatura della Carolina del sud, Jonathan Jasper Wright che fu il primo uomo di colore ammesso alla professione legale in Pennsylvania ed incaricato come giudice presso la Corte suprema della Carolina del Sud dal 1870 al 1877, J. T. Rapier, membro della convenzione dell'Alabama e James D. Lynch, molto istruito e abile che fu segretario di Stato del Mississippi dal 1868 al 1872.\nSe i laureati neri nel Governo della Ricostruzione erano in numero esiguo, altrettanto esigui erano i componenti di razza bianca, ma tra i neri, anche se non laureati, vi furono uomini colti ed efficienti che furono ottimi amministratori e legislatori. Tra questi si ricorda Oscar J. Dunn, amministratore della Louisiana dal 1868 al 1870, P. B. S. Pinchback, dal 1871 al 1872 oltre che governatore nel 1872 per quarantatr\u00e9 giorni, Caesar Carpenter Antoine, dal 1872 al 1876, William Gay Brown che, come sovrintendente nella Louisiana alla Pubblica Istruzione, incentiv\u00f2 il sistema delle Scuole pubbliche, James D. Hill, segretario di stato del Mississippi e molti altri.\nNei vari Stati i neri partecipavano in buon numero alla convenzione costituzionale e in quasi tutti gli Stati le costituzioni e le leggi vennero decise dai neri e anche dai \"carpetbagger\", nordisti avventurieri per lo pi\u00f9 bianchi che si recavano al Sud con un unico bagaglio, un \"carpetbag\", cio\u00e8 un sacco da viaggio fatto con un tappeto, e dagli \"scalawag\", di solito sudisti poveri di etnia bianca. Tra le costituzioni e le leggi promulgate vi furono degli ottimi provvedimenti come l'instaurazione di scuole pubbliche valide sia per i neri che per i bianchi, il diritto al voto alle donne (in alcuni stati), l'abolizione dei duelli, dell'arresto per debito, la flagellazione, la marchiatura a fuoco con il ferro e la gogna oltre a modifiche nelle organizzazioni delle corti, nei vari codici procedurali giuridici e nelle amministrazioni delle varie contee che portarono all'abrogazione delle leggi sul lavoro del 1865 e del 1866.\nI neri al Congresso.\nDiversi furono i neri che entrarono, tra 1869 e il 1877 al Congresso. Nello Stato del Mississippi due vennero eletti al Senato e quattordici alla Camera. Oltre ad Hiram Rhodes Revels, che non pot\u00e9 fare molto dal momento che rimase in carica solamente dal 1870 al 1871, si ricorda Blanche Bruce che rimase in carica dal 1875 al 1881 e che si interess\u00f2, soprattutto dei problemi dei neri apportando aiuti ai neri emigrati in Liberia, abolendo la separazione dei reggimenti nell'esercito, rimborsando coloro che avevano perduto i loro risparmi nel fallimento della Freedmen's Savings e della Trust Company e facendo un'inchiesta sulle elezioni nel Mississippi del quale si conserva il discorso \"Sulla deliberazione di effettuare un controllo sullo svolgimento delle elezioni nel Mississippi\" del 31 marzo 1876.\nBruce era nato nella contea \"Prince Edward\", in Virginia, figlio schiavo di un benestante possidente terriero e di una donna di colore, aveva ricevuto la sua prima educazione da un precettore e, dopo essere fuggito alla schiavit\u00f9, aveva compiuto due anni di studi all'\"Oberlin College\" nell'Ohio. Durante la sua carica propose molte proposte di legge e fu molto stimato dai suoi colleghi. Tra i quattordici rappresentanti si ricorda soprattutto Robert Brown Elliot della Carolina del Nord, che rimase in carica per tutte e quattro le legislature mentre la maggior parte degli altri rappresentanti non lasciarono nulla di significativo.\nI sudisti, aiutati da alcuni soldati nordisti, fecero di tutto per eliminare la \"Black Reconstruction\" anche adoperando l'intimidazione e la frode e vennero preparati numerosi attentati tanto che, nel 1870 e nel 1871, vennero applicate nuove leggi, le cosiddette \"Leggi di applicazione\" chiamate Force Bills che dichiaravano passibile di pena chi usasse la forza, il ricatto e la violenza per impedire di votare e di esercitare i propri diritti. La legge sul Ku Klux Klan adoper\u00f2 ogni mezzo per mettere fine alle numerose organizzazioni a scopo terroristico, ma non riusc\u00ec ad evitare il ritorno della Home Rule e cio\u00e8 di un insieme di regole che sancivano la supremazia dei bianchi.\nLe ultime leggi sul congresso.\nGli ultimi tentativi fatti dal Congresso per salvaguardare i diritti civili dei neri furono fatti promulgando tre leggi: la prima, del 20 giugno 1872, cos\u00ec come la seconda del 26 giugno 1873, sentenziava che, nel Distretto di Columbia, se una persona era di buone maniere e rispettabile doveva essere trattata in modo adeguato nei luoghi pubblici che frequentava senza alcuna distinzione di razza e di colore; la terza, quella del 1\u00ba marzo 1875, la Civil Rights Act dispose che tutte le persone che vivessero entro i confini degli Stati Uniti avessero gli stessi diritti e che la persona lesa nei suoi diritti avrebbe ottenuto un risarcimento di 500 dollari mentre colui che era stato causa dell'offesa dovesse essere giudicato e punito dalle corti federali.\nBilancio della Ricostruzione.\nLa maggioranza dei neri che si era liberata dalla schiavit\u00f9 non viveva felicemente. Molti, ancora sotto il ricordo del passato e duro lavoro, ora vagabondavano per le campagne e le vie della citt\u00e0, alcuni si adattarono a compiere lavori modesti e pochi i fortunati che riuscirono a possedere un appezzamento di terreno dai loro vecchi padroni. L'errore della Ricostruzione infatti fu quella di non fornire ai neri terra e mezzi. Un modesto gruppo si orient\u00f2 verso l'istituzione scolastica e il 17 settembre del 1861 fu aperta la prima scuola ad Hampton, nella Virginia, che vedeva come insegnante Mary S. Peake, una donna di colore.\nDurante la ricostruzione furono fondate nel Sud numerose universit\u00e0 che laurearono studenti di colore e a partire dal 1868 venne introdotta in Virginia presso l'Hampton Institute, da Samuel C. Armstrong, un sistema di istruzione professionale che si adattava meglio alle esigenze dei neri e che anticipava il metodo del Tuskegee Institute nell'Alabama, un'universit\u00e0 storicamente nera fondata da Booker T. Washington nel 1881.\nFu questo un periodo molto difficile per i neri che, in questa delicata fase di assestamento, subirono duri colpi. Cess\u00f2 il Freedmen's Bureau risalente al 3 marzo del 1865; il governo federale non fu capace di offrire terre e attrezzature sufficienti; la \"Fredmen's Saving\" e la \"Trust Company\" fallirono facendo perdere i pochi risparmi di alcuni ex-schiavi. Il primo sindacato nazionale di lavoratori fondato nel 1869 il National Labor Union adott\u00f2 una politica di segregazione molto dannosa e il Colored National Labor Union fondato nello stesso anno da Isaac Myers non ebbe molto potere. Ambedue i sindacati ebbero fine nel 1873.\nLa conseguenza della politica segregazionista fu l'ostilit\u00e0 dei neri nei confronti del lavoro organizzato, cos\u00ec come il fallimento della \"Freedmen's Bank\" caus\u00f2 la totale sfiducia verso le banche in generale. Ancora pi\u00f9 disastrosa si rivel\u00f2 la delibera della Corte Suprema degli Stati Uniti di ridurre alcune importanti forme di protezione che erano state inserite nella Costituzione, dapprima con gli Slaughter House Cases nel 1873 e in seguito, nel 1876, invalidando le sezioni tre, quattro e sei della legge di applicazione dei diritti civili del 31 maggio del 1870. Nel fare quindi un bilancio della ricostruzione bisogna parlare di fallimento e ammettere che nel Sud la restaurazione della supremazia bianca era una realt\u00e0."}
{"id": "2215569", "revid": "580", "url": "https://it.wikipedia.org/wiki?curid=2215569", "title": "Il Risveglio (periodico)", "text": ""}
{"id": "2215572", "revid": "599013", "url": "https://it.wikipedia.org/wiki?curid=2215572", "title": "Vincent Yarbrough", "text": ""}
{"id": "2215580", "revid": "104485", "url": "https://it.wikipedia.org/wiki?curid=2215580", "title": "South London Line", "text": "La South London Line \u00e8 una linea ferroviaria interna, un tempo a forma di ferro di cavallo, sita a Londra. Prima di passare al ramo E della London Overground, era lunga 13,7\u00a0km e andava da Victoria a London Bridge via Peckham Rye. \"Inner\" serviva a distinguerla dalla Outer South London Line che va da London Victoria a London Bridge via Gipsy Hill. Era gestita dalla \"Southern\".\nOggi si trova nella Zona 2. Fra Clapham Junction a Surrey Quays costituisce una linea della London Overground con ritmi quartorari, risultando una diramazione della East London Line. \nStoria.\nCostruzione.\nLa linea venne creata con il \"South London Railway Act\" del 1862, che autorizz\u00f2 la \"London, Chatham and Dover Railway\" (LCDR) a costruire questa ferrovia. Il tracciato era gi\u00e0 esistente fra le stazioni di Wandsworth Road e Brixton quale parte della linea LCDR main line: la nuova linea venne quadruplicata fra queste due stazioni ed estesa fino a London Bridge. La parte nord (ora nota come Chatham lines), priva di stazioni, venne utilizzata dalla LCDR, mentre la parte sud (oggi conosciuta come Atlantic lines) dalla \"London, Brighton and South Coast Railway\" (LBSCR). Diverse stazioni erano condivise fra le due societ\u00e0.\nElettrificazione.\nLa linea fu la prima ad essere elettrificata. L'introduzione dei tram nel sud di Londra nel 1903 port\u00f2 ad una notevole perdita di passeggeri che fu di 1,25 milioni di unit\u00e0 in soli sei mesi e la LBSCR decise di elettrificare la linea sperando in un'inversione di tendenza. Il primo treno a trazione elettrica part\u00ec il 1\u00ba dicembre 1909 e per i primi tre anni i treni a vapore si alternarono con quelli elettrici. Questi ultimi avevano una frequenza di quattro treni all'ora dalle 7.30 a mezzanotte. Nel primo anno di servizio i passeggeri aumentarono da 4,0 a 7,5 milioni.\nPiano attuato.\nLa Transport for London ha unito la South London Line con la East London Line per formare una parte del London Overground. La proposta fa parte della fase 2 del progetto di estensione della East London Line.\nLa rotta segue l'itinerario attualmente servito dal National Rail da Queens Road Peckham a Wandsworth Road, quindi a Heathbrook Park, passando Battersea verso Clapham Junction. Questo dovrebbe poi creare una rete orbitale attorno alla Central London realizzando il sistema Orbirail.\nQuesta rotta della South London line salta le stazioni di Loughborough Junction e Brixton e la proposta \u00e8 stata criticata per la mancata opportunit\u00e0 di creare degli interscambi con il servizio Thameslink e con la Victoria Line rispettivamente. Facendo seguito alla proposta iniziale non \u00e8 stata programmata alcuna stazione in questo tratto visto che il percorso in sopraelevata avrebbe comportato costi proibitivi. Proposte successive vennero formulate per l'apertura di una o due stazioni sulla linea a Surrey Canal Road station e a Brixton railway station o East Brixton railway station.\nPer incorporare la South London Line nel London Overground, nel novembre 2008 mancavano 30 milioni di sterline ed un tentativo del sindaco Boris Johnson presso in Governo centrale non aveva avuto successo. Nel marzo 2008 il sindaco di Londra disse che il Transport for London era interessato a portare ulteriori linee ferroviarie nel sud di Londra all'interno del London Overground e si realizz\u00f2 all'elezione del 2012.\nMovimento.\nLa nuova South London Line del 2012 include sette stazioni, mentre l\u2019ottava di congiunzione con la East London Line \u00e8 la stazione di Surrey Quays."}
{"id": "2215581", "revid": "278650", "url": "https://it.wikipedia.org/wiki?curid=2215581", "title": "Ivan Wernisch", "text": "Ha studiato alla Scuola di Ceramiche a Karlovy Vary (si \u00e8 ritirato nel 1959) e da allora \u00e8 stato impiegato in molti lavori, per lo pi\u00f9 manuali. Nel 1961, dopo aver pubblicato il suo libro-debutto di poesie, si \u00e8 velocemente affermato come uno dei pi\u00f9 amati scrittori della sua generazione. Durante gli anni '70 e '80 (quando non gli era permesso di pubblicare libri) ha preparato molti spettacoli radiofonici su famosi poeti del mondo (in cui spesso - proprio per via del suo amore per le burle - ha scritto lui stesso molte delle poesie), ma i suoi libri non hanno potuto essere pubblicati ufficialmente. Dopo la Rivoluzione di Velluto ha lavorato per un settimanale. Ora lavora come editore nella \"Edice sou\u010dasn\u00e9 \u010desk\u00e9 poezie\". \u00c8 anche un rinomato traduttore dal tedesco, dall'olandese, dall'italiano, dal latino, dal francese e dal russo. Il suo lavoro come editore \u00e8 maggiormente focalizzato sui poeti cechi dimenticati degli ultimi tre secoli. Un altro poeta ceco, Ewald Murrer, \u00e8 suo figlio. Ivan Wernisch vive a Praga.\nOpere.\nDopo la sua prima coppia di libri, piuttosto giocosi, la sua poesia ha cominciato a diventare qualcosa di pi\u00f9 onirico ed anche pi\u00f9 assurdo. Le sue poesie, piene di grande fantasia basate su neologismi, paesaggi assurdi e parafrasi da altri scrittori, dal 1989 sono diventate sempre pi\u00f9 tristi, se non tragiche, ad ogni nuovo libro. \u00c8 stato influenzato sia dal dadaismo che dall'espressionismo. Gabriele D'Annunzio appare come personaggio in alcuni libri di Ivan Wernisch. I suoi libri, tradotti, sono stati pubblicati in Germania, Italia, Ucraina, Polonia e Stati Uniti. Ha ricevuto il premio Seifert, il Premio Capri e il Premio Franz Kafka.\nLibri di poesia\nEditore (selezione)\nPer bambini\nLibri di poesia all'estero"}
{"id": "2215582", "revid": "344646", "url": "https://it.wikipedia.org/wiki?curid=2215582", "title": "Monilinia", "text": "Monilinia (sin. \"Sclerotinia\") \u00e8 un genere di funghi appartenente agli Ascomiceti, che comprende diverse specie parassite di piante arboree da frutto. Le specie pi\u00f9 importanti sono Monilinia laxa e Monilinia fructigena. In passato si credeva che la prima attaccasse le drupacee e la seconda le pomacee (tanto che si parlava di due distinte patologie, \"moniliosi delle drupacee\" e \"moniliosi delle pomacee\"), ma poi si \u00e8 constatato che entrambe le specie possono attaccare sia le pomacee che le drupacee. La differenza sta invece negli organi della pianta che vengono attaccati, in quanto la \"Monilinia fructigena \" colpisce meno frequentemente le foglie e i fiori. Altre specie di \"Monilinia\" sono Monilinia fructicola che attacca le drupacee, Monilinia mespili che attacca il nespolo comune e Monilinia linhartiana che attacca il cotogno."}
{"id": "2215583", "revid": "599013", "url": "https://it.wikipedia.org/wiki?curid=2215583", "title": "Ryan Humphrey", "text": ""}
{"id": "2215584", "revid": "344646", "url": "https://it.wikipedia.org/wiki?curid=2215584", "title": "Nespolo comune", "text": ""}
{"id": "2215588", "revid": "1226", "url": "https://it.wikipedia.org/wiki?curid=2215588", "title": "Il Flash Nero", "text": ""}
{"id": "2215592", "revid": "1226", "url": "https://it.wikipedia.org/wiki?curid=2215592", "title": "Tomba dei Murina", "text": ""}
{"id": "2215598", "revid": "1272592", "url": "https://it.wikipedia.org/wiki?curid=2215598", "title": "111\u00ba Congresso degli Stati Uniti d'America", "text": "Il 111\u00ba Congresso degli Stati Uniti d'America, formato dalla Camera dei Rappresentanti e dal Senato, costitu\u00ec, dal 3 gennaio 2009 al 3 gennaio 2011, il ramo legislativo del governo federale statunitense. La sua attivit\u00e0 ha coinciso con le ultime due settimane della presidenza di George W. Bush, ed \u00e8 proseguita sotto l'amministrazione di Barack Obama.\nLa sua composizione \u00e8 stata definita nelle elezioni generali del 4 novembre 2008, svoltesi in parallelo con quelle presidenziali, nelle quali il Partito Democratico ha incrementato la maggioranza in entrambe le Camere, ottenuta nelle precedenti elezioni, strappando al Partito Repubblicano 21 seggi alla Camera dei Rappresentanti e 8 al Senato. In forza di ci\u00f2, la guida delle due Camere \u00e8 stata mantenuta rispettivamente da Nancy Pelosi e dal senatore Robert Byrd; il 28 giugno 2010 quest'ultimo \u00e8 stato sostituito da Daniel Inouye. Rispetto al precedente Congresso, \u00e8 stato creato un seggio per un delegato delle Isole Marianne Settentrionali, portando cos\u00ec il numero dei membri non votanti a 6.\nSenato.\nRiepilogo della composizione.\nUno dei due seggi senatoriali del Minnesota \u00e8 rimasto vacante sino al 7 luglio 2009: la corsa tra il repubblicano Norm Coleman, in carica, ed il democratico Al Franken si \u00e8 conclusa, dopo un riconteggio, con soli 225 voti a favore di quest'ultimo; Coleman si \u00e8 in seguito rivolto ai tribunali dello Stato, ma allorch\u00e9 il 30 giugno la Corte Suprema del Minnesota ha all'unanimit\u00e0 respinto il suo ricorso, egli ha concesso la vittoria al suo rivale.\nIl Senatore della Pennsylvania Arlen Specter, eletto sin dal 1980 nelle file del Partito Repubblicano, ha annunciato il 28 aprile 2009 il passaggio al Partito Democratico, attribuendo la sua decisione all'eccessivo spostamento a destra dei repubblicani a seguito dell'elezione di Barack Obama alla Presidenza degli Stati Uniti. Il trasferimento \u00e8 divenuto ufficiale il 30 aprile.\nPer qualche mese, pertanto, il Partito Democratico godette (almeno nominalmente) di una \"supermaggioranza\" di 60 senatori, che permette di aggirare qualunque tentativo di ostruzionismo (\"filibustering\") da parte dell'opposizione. In tal modo \u00e8 stato possibile accelerare in maniera decisiva l'esame della riforma sanitaria fortemente voluta dal Presidente Obama, giungendo alla sua approvazione il 24 dicembre 2009. Poco dopo, tuttavia, con l'elezione in Massachusetts del repubblicano Scott Brown in sostituzione del deceduto Ted Kennedy, i democratici persero questa condizione di privilegio.\nOltre a quella del celebre senatore del Massachusetts, il gruppo democratico \u00e8 stato colpito dalla morte di un altro suo illustre rappresentante, Robert Byrd della Virginia Occidentale, spirato a 92 anni il 28 giugno 2010 dopo aver passato pi\u00f9 di 50 anni consecutivi in Senato, di cui era anche Presidente pro tempore al momento della morte.\nMembri.\nAlabama\nAlaska\nArizona\nArkansas\nCalifornia\nCarolina del Nord\nCarolina del Sud\nColorado\nConnecticut\nDakota del Nord\nDakota del Sud\nDelaware\nFlorida\nGeorgia\nHawaii\nIdaho\nIllinois\nIndiana\nIowa\nKansas\nKentucky\nLouisiana\nMaine\nMaryland\nMassachusetts\nMichigan\nMinnesota\nMississippi\nMissouri\nMontana\nNebraska\nNevada\nNew Hampshire\nNew Jersey\nNew York\nNuovo Messico\nOhio\nOklahoma\nOregon\nPennsylvania\nRhode Island\nTennessee\nTexas\nUtah\nVermont\nVirginia\nVirginia Occidentale\nWashington\nWisconsin\nWyoming\nCamera dei Rappresentanti.\nAvvicendamenti.\n4 Deputati, tutti eletti tra le file del Partito Democratico, hanno rassegnato le dimissioni a causa di nomine nel quadro della nuova Amministrazione Obama: Rahm Emanuel (IL-5), Hilda Solis (CA-32) e Ellen Tauscher (CA-10) sono infatti divenuti rispettivamente Capo di gabinetto della Casa Bianca, Segretario del Lavoro e Sottosegretario di Stato per la sicurezza internazionale; Kirsten Gillibrand (NY-20), invece, \u00e8 stata promossa a Senatrice del suo Stato per sostituire Hillary Clinton, nominata da Obama Segretario di Stato.\nAltre dimissioni tra le file dei democratici sono state quelle di Robert Wexler (FL-19), chiamato alla presidenza del Centro per la pace e la cooperazione economica nel Medio Oriente, di Eric Massa (NY-29), di malferma salute e coinvolto in uno scandalo sessuale, e di Neil Abercrombie (HA-1), proiettato nella campagna elettorale per diventare governatore del proprio stato. Fra i repubblicani, per la stessa ragione si \u00e8 dimesso anche Nathan Deal (GA-9), solo qualche minuto dopo aver votato contro la riforma sanitaria proposta dal Presidente Obama; una relazione extraconiugale \u00e8 invece costata il posto a Mark Souder (IN-3).\nIl Rappresentante Mark Kirk (IL-10), essendo stato eletto al Senato, abbandon\u00f2 l'incarico alla Camera; il suo seggio pertanto rimase vacante dal 29 novembre 2010 fino al Congresso seguente.\nL'onorevole Parker Griffith (AL-5) annunci\u00f2 il 22 dicembre 2009 il suo passaggio ai repubblicani a causa delle profonde divergenze con la politica dell'Amministrazione Obama, soprattutto a riguardo della riforma sanitaria.\nInfine, il democratico John Murtha (PA-12) \u00e8 stato l'unico membro della Camera ad essere morto in carica, l'8 febbraio 2010.\nElezioni suppletive, previste ogniqualvolta un seggio rimanga vacante, si sono svolte 11 volte (IL-5, NY-20 e 23, CA-10 e 32, FL-19, PA-12; HA-1, GA-9, NY-29, IN-3), premiando nei primi 7 casi i candidati democratici, ovvero Michael Quigley, Scott Murphy, Bill Owens, John Garamendi, Judy Chu, Ted Deutch e Mark Critz, e nei restanti 4 i repubblicani Charles Djou, Tom Graves, Tom Reed e Marlin Stutzman."}
{"id": "2215605", "revid": "36426", "url": "https://it.wikipedia.org/wiki?curid=2215605", "title": "Luca Crippa", "text": "Biografia.\nLuca Crippa nasce a Seregno (all'anagrafe Luigi) da una famiglia di artigiani, il 6 aprile 1922. Frequenta l'ISIA di Monza, dove ha come maestri Ugo Zovetti (\"Decorazione pittorica\"), Pio Semeghini (\"Figura disegnata\"), Raffaele De Grada (\"Disegno di composizione\") e il grande Marino Marini (\"Plastica Ornamentale\"), diplomandosi nel 1943.\nDurante gli anni della scuola sviluppa una squisita sensibilit\u00e0 sospesa tra dadaismo e surrealismo, sorretta da un momento tecnico di grande spessore, infatti si datano al '40 i suoi primi collages fotografici e opere polimateriche.\nNel '44 esordisce con una mostra personale presso la Galleria Borromini di Como, e nel 1946, trasferitosi a Milano, lavora per tre anni seguendo gli studi decorativi dei progetti dello studio di Gi\u00f2 Ponti.\nNel 1948 partecipa alla \"Triennale di Milano\", realizza le decorazioni su legno, vetro e tela per le sale dei transatlantici \"Conte Biancamano\", Andrea Costa, \"Michelangelo\" e \"Conte Grande\" e inizia una felicissima attivit\u00e0 di scenografo e bozzettista di costumi per spettacoli televisivi e per oltre trecento spettacoli nei maggiori teatri italiani e stranieri: da ricordare i lavori per i Teatri San Carlo e di Corte a Napoli, Carlo Felice di Genova, Comunale di Bologna, per il Teatro del Casin\u00f2 di San Remo, La Pergola di Firenze, il Teatro Verdi di Trieste, il Piccolo Teatro di Bolzano, la Fenice di Venezia, l'Op\u00e9ra e il Lut\u00e9ce di Parigi e i milanesi Piccolo Teatro e Piccola Scala, spettacoli all'aperto al Castello di San Giusto a Trieste, Palazzolo Acreide e all'Area Flegrea. \nE ancora il progetto delle scene e dei costumi per la messa in scena del \"Macbeth\" di Shakespeare, con cui nel 1952 vengono ufficialmente inaugurate le trasmissioni della RAI Radio Televisione Italiana.\nDue importanti riconoscimenti gli vengono tributati, il primo nel 1964, quando alla 'XXXII Esposizione internazionale d'arte di Venezia gli viene assegnato dall'americana David E. Bright Foundation il prestigioso premio Internazionale per il bianco e nero, e due anni pi\u00f9 tardi, nel 1966, quando Arturo Schwarz lo invita ad esporre le proprie opere, cinque lavori datati dal '42, in occasione della mostra dei cinquant'anni \"Dada in Italia 1916-1966\" al Padiglione d'arte contemporanea. \nDal 1970, dopo la mostra alla Galleria Milano \"Disegni, collage e oggetti surrealisti. 1938-1948\", la sua ricerca e produzione artistica si intrecciano con l'attivit\u00e0 di docente in \"Decorazione pittorica\" all'Accademia di Brera di Milano, dove insegna dal 1971 al 1993.\nNel 1972 viene nominato commissario per la grafica internazionale alla Biennale di Venezia. Le mostre antologiche di Palazzo dei Diamanti a Ferrara nel 1982 e della Galleria Montrasio di Monza del 1995 sono, all'interno del percorso artistico del maestro, momenti fondamentali per la conoscenza dell'evoluzione del suo linguaggio e della maturazione, coronandolo come uno tra i maestri qualitativamente pi\u00f9 prolifici del panorama grafico italiano.\nEsperto riconosciuto di ogni tecnica grafica, concede sul foglio, agli eventi e agli oggetti del quotidiano, ora levit\u00e0 ora graffiante presenza in un'inedita realt\u00e0 poetica.\nSue opere sono esposte in importanti musei e collezioni private fra cui il MOMA di New York, l'Art Institute di Chicago e quello di Boston, la Staatsgalerie Stuttgart di Stoccarda, il \"Cabinet des Estampes\" della Biblioth\u00e8que Nationale di Parigi, le Gallerie d'Arte Moderna di Torino, La Spezia e Marsala (Trapani), la Raccolta di Grafica Contemporanea di Pisa, la Collezione Martha Jackson di New York, la Pinacoteca Civica di Pieve di Cento (FE) e in diverse collezioni private italiane ed estere.\nScomparso il 29 giugno 2002, dispone nel proprio testamento che venga donato alla citt\u00e0 natale un prezioso patrimonio di 2866 opere (2238 dipinti e grafiche di autori contemporanei e 628 opere della propria produzione) e che venga costruito un museo della citt\u00e0, luogo di esposizione, valorizzazione e formazione artistica per le nuove generazioni.https://www.moma.org/artists/1306"}
{"id": "2215607", "revid": "42179", "url": "https://it.wikipedia.org/wiki?curid=2215607", "title": "Don Peppino Diana", "text": ""}
{"id": "2215610", "revid": "1522738", "url": "https://it.wikipedia.org/wiki?curid=2215610", "title": "Croatizzazione", "text": "Croatizzazione (in croato \"kroatizacija\" o \"pohrva\u0107enje\", nella letteratura anglosassone \"croatisation\") \u00e8 un termine utilizzato per indicare alternativamente:\nInquadramento storico.\nIl lungo rapporto con l'Ungheria.\nL'intreccio fra la storia croata e quella ungherese data dall'XI secolo.\nNell'895 ha inizio la conquista della pianura pannonica a opera delle stirpi ungare. Il loro insediamento provoc\u00f2 una divisione all'interno dell'area linguistica slava: da quel momento in poi non vi fu pi\u00f9 alcun contatto geografico tra lo slavo orientale e occidentale da un lato e lo slavo meridionale, a cui fa capo anche il croato, dall'altro.\nAlla morte del re croato Zvonimir (1089) si scaten\u00f2 una lotta fra i pretendenti al trono, nella quale un ruolo importante venne giocato dalla vedova di Zvonimir, Jelena, che tramava per annettere il Regno di Croazia all'Ungheria governata dal fratello Ladislao. La nobilt\u00e0 croata e il clero elessero \"rex Croatorum\" il nobile Petar Sva\u010di\u0107, che dovette immediatamente lottare contro l'invasione ungherese.\nLa lotta dur\u00f2 per anni, fino a quando - alla morte di Ladislao - non sal\u00ec al trono il nipote Colomanno (Kalman), che riun\u00ec un enorme esercito al fine di spezzare la resistenza croata: nella Battaglia del Monte Gvodz (1097) gli ungheresi sbaragliarono l'esercito croato e lo stesso Petar Sva\u010di\u0107 fu ucciso. L'episodio assume tuttora una grande importanza simbolica per la storia croata: Petar Sva\u010di\u0107 fu l'ultimo re croato (la montagna sulla quale mor\u00ec viene tuttora denominata in suo onore Petrova Gora - \"la montagna di Pietro\"), ma fu in base agli accordi successivamente stipulati fra dodici famiglie nobili croate e re Colomanno (i cosiddetti \"pacta conventa\" del 1102) che venne definita l'unione delle terre dell'antico Regno di Croazia col Regno d'Ungheria, che sarebbe durata fino al 1918. I \"pacta conventa\" - ritenuti molto probabilmente un falso confezionato nel XIV secolo per assicurare alcuni diritti alle famiglie nobili croate - hanno svolto un ruolo importante nel XIX secolo per la discussione sulla posizione della Croazia nei confronti dell'Ungheria, sotto il profilo del diritto statuale.\nNel 1526 - alla morte senza eredi diretti del re ungherese Luigi II nella battaglia di Moh\u00e1cs contro i turchi - l'imperatore Ferdinando I d'Asburgo, che ne aveva sposato la sorella Anna Jagellone, assunse il trono d'Ungheria e di Boemia. Inizi\u00f2 cos\u00ec la lunga storia dell'impero austro-ungherese che alla met\u00e0 del XIX secolo fu definito anche ufficialmente \"Austro-Ungarico\".\nI tedeschi.\nLa presenza di una popolazione germanofona nei territori dell'attuale Repubblica di Croazia \u00e8 attestata fin dal Medioevo: per lo pi\u00f9 all'epoca si trattava di feudatari che prendevano possesso dei propri territori o mercanti che costituivano nelle principali citt\u00e0 dei propri fondaci. In seguito si crearono delle vere e proprie colonie tedesche, e germanofoni furono pure alcuni dei vescovi di Zagabria, che in tedesco prende il nome di \"Agram\", derivante dalla stessa antica locuzione slava \"Za grab\" (\"presso il vallo\") da cui derivano sia il croato \"Zagreb\", che l'ungherese \"Z\u00e1gr\u00e1b\". Nel XVIII secolo gli Asburgo intrapresero un'intensa opera di colonizzazione dell'attuale Ba\u010dka, ma ci\u00f2 comport\u00f2 un aumento dell'intera popolazione germanofona nella regione, che divent\u00f2 particolarmente presente sia nel territorio dell'attuale Croazia che nel territorio dell'attuale Serbia.\nLa situazione in Dalmazia e in Istria.\nIn tutti questi secoli, la storia della Dalmazia risulta in vario modo intrecciata con quella della Croazia continentale: abitata da popolazioni di ceppo latino che in seguito alle migrazioni avaro-slave dei secoli VII e VIII si erano ritirate nelle citt\u00e0 della costa, venne contesa soprattutto dai veneziani (che fino al volgere del primo millennio si presentavano come legittimi rappresentanti dell'Impero bizantino, formalmente detentore della sovranit\u00e0 sulla regione), dagli ungheresi e dai croati stessi. Con la cessione dei diritti sulla Dalmazia del re Ladislao d'Ungheria (1409) la regione costiera dell'Adriatico orientale venne suddivisa principalmente in quattro zone: la parte nord (a sud della citt\u00e0 di Fiume) era stabilmente inserita nel Regno di Croazia annesso all'Ungheria nei modi e nei tempi visti sopra; le isole e la parte centrale costituivano invece la Dalmazia veneziana; a sud di questa si trovavano i territori della Repubblica di Ragusa; ancora pi\u00f9 a sud la zona delle Bocche di Cattaro, anch'esse veneziane col nome di Albania Veneta.\nIn Istria, invece, la presenza storica di una componente etnica neoromanza numericamente molto forte -dominante in quasi tutte le citt\u00e0 fino alla fine della Seconda guerra mondiale- ha sempre fatto ricadere queste zone prevalentemente nell'alveo storico e culturale prima neoromanzo ed in seguito italiano, il che si riflette anche nel fatto che fino alla fine della Seconda guerra mondiale l'unica storiografia sull'Istria esistente era in lingua italiana.\nL'autoidentificazione nazionale.\nI territori che formano l'attuale Repubblica di Croazia rimasero quindi politicamente divisi per diversi secoli, sviluppando storie diverse, assimilando influenze diverse, sviluppando forme diverse di linguaggio e pure - per certi aspetti, delle religioni diverse: alcune zone della Dalmazia vennero infatti abitate da popolazioni ortodosse, che i veneziani chiamavano anche \"greci\" ma che in seguito furono detti \"serbo-ortodossi\".\nAll'interno di questo quadro storico, le antiche popolazioni di ceppo slavo in maggioranza utilizzavano dei termini diversi per definire s\u00e9 stessi: nel corso del Medioevo \"Slavi\" - alle volte in Dalmazia in opposizione a dalmati definiti \"Latini\" o \"Romani\" - alla quale definizione dal XVI al XVIII secolo si aggiunse \"Illirici\". Il termine \"Croati\", per quanto noto, era utilizzato in modo minoritario. Alcuni utilizzavano \"Croati\" per definire specificamente gli abitanti della Croazia storica, con ci\u00f2 intendendo le terre interne del Regno di Croazia e del Regno della Slavonia, ad esclusione della Dalmazia. Dai documenti risulta invece che i ragusei chiamassero s\u00e9 stessi in maniera assolutamente prevalente - appunto - \"ragusei\", addirittura distinguendo s\u00e9 stessi dagli \"Slavi\", pur avendo perfetta coscienza e spessissimo perfetta conoscenza della lingua slava locale.\nMa fino all'imporsi delle lotte nazionali, la prevalente identit\u00e0 era semplicemente quella del luogo di origine: zaratino, spalatino, sebenicense e cos\u00ec via, in ci\u00f2 riflettendo l'importante e lunga storia di autonomia comunale, che in Dalmazia e in Istria fu all'inizio il riflesso della contemporanea storia dei comuni della penisola italiana, successivamente mantenuta entro certi limiti lungo tutto il periodo di dominazione veneziana.\nLa croatizzazione durante la dominazione austroungarica.\nIl \"Risorgimento nazionale croato\".\nGli inizi del Risorgimento nazionale croato (o Rinascita nazionale o ancora Risorgimento popolare, in croato \"Hrvatski narodni preporod\") e l'evoluzione della coscienza nazionale moderna si collocano nella prima met\u00e0 del XIX secolo.\nAll'inizio della seconda dominazione austroungarica nella Dalmazia gi\u00e0 veneziana e poi francese (gli austriaci ripresero possesso della regione fra il 1813 e il 1815), erano gi\u00e0 iniziate le prime frizioni nazionali all'interno dell'Impero: nel 1784 l'imperatore Giuseppe II aveva promulgato una legge sulla graduale introduzione della lingua ufficiale tedesca al posto del latino anche in tutti i paesi della corona di Santo Stefano. La legge venne poi ritirata dopo la morte dell'imperatore nel 1790, tuttavia a quel punto la coscienza linguistica ungherese si era rafforzata, proprio per reazione a quell'intervento. Nel 1792 Francesco I dovette dare il suo beneplacito all'introduzione dell'ungherese come materia obbligatoria nelle scuole ungheresi, e facoltativa in Croazia. Nei decenni seguenti, gli ungheresi tentarono di imporre la loro lingua come ufficiale in tutti i paesi formalmente soggetti all'Ungheria, di conseguenza anche in Croazia.\nIl 2 maggio 1843 Ivan Kukuljevi\u0107 Sakcinski, in seguito famoso come storico, tenne per la prima volta un discorso in croato di fronte alla dieta provinciale del Regno di Croazia e Slavonia. Il 29 luglio del 1845, il partito conservatore filoungherese \"Horvatsko-ugarska stranka\" (Partito croato-ungherese) vinse le contestatissime elezioni per l'assemblea della contea di Zagabria e nel corso delle successive manifestazioni di protesta i soldati spararono sulla folla causando dodici morti: le \"vittime di luglio\" diventarono, nella coscienza nazionale croata, i martiri del movimento illirista, che propugnava la creazione di una \"grande Illiria\" comprendente, oltre alla Croazia-Slavonia e alla Dalmazia, anche i territori sloveni e la Bosnia.\nLo scopo degli illiristi, fatto successivamente proprio dal nazionalismo croato, era la creazione della nazione croata attraverso il superamento della coscienza regionale nei singoli territori, mediante l'attenuazione delle barriere fra i ceti (nobilt\u00e0, borghesia, clero e popolazione contadina) e infine mediante l'uniformazione della lingua. Conseguentemente, la lotta croata per l'indipendenza nazionale \u00e8 intrecciata con lo sviluppo della questione della lingua ed ha mantenuto un'attualit\u00e0 insolitamente viva anche per l'identit\u00e0 croata odierna.\nEstremamente paradigmatica per la storia croata \u00e8 in questi anni la vicenda personale della famosa poetessa ed educatrice Dragojla Jarnevi\u0107 (1812 - 1875), divenuta poi un vero e proprio simbolo della potente forza rinnovatrice del movimento illirista. Nata a Karlovac da una famiglia immersa nel \"milieu\" culturale germanofono, tipico delle classi pi\u00f9 elevate di questa importante cittadina della Croazia, fin dalla prima infanzia tenne un proprio diario personale - inizialmente in lingua tedesca - all'interno del quale in una nota del 1836 segnal\u00f2 che i suoi vicini iniziarono a voler parlare in croato, mentre fino a quel momento si erano rivolti a lei unicamente in tedesco: \u00abLoro parlano di un certo illirismo e vogliono convincere me e mia sorella a rinunciare al tedesco. Come rinuncer\u00f2 al tedesco, dato che io non parlo il croato; voglio dire in modo sufficiente per poter comunicare (...). Io non conosco (in croato) i termini per i miei pensieri e per i miei sentimenti (...). Schiller, Goethe e K\u00f6rner mi sono pi\u00f9 cari di tutto l'illirismo\u00bb. Da questo momento ha inizio un percorso di cosciente, faticoso, lungo e sistematico tentativo di apprendere in et\u00e0 adulta la lingua croata come se fosse la prima, abbinandola ad un irresistibile desiderio di \"croatizzarsi\", che porta la giovane \"Caroline Jarnevi\u0107\" a modificare financo il proprio nome di battesimo in \"Dragojla\", ed a riscrivere in croato in et\u00e0 matura tutte le centinaia di pagine compitate nella lingua tedesca della propria infanzia. In parallelo al \"rimodellamento linguistico/nazionale\" di Caroline/Dragojla Jarnevi\u0107 si pu\u00f2 registrare il progressivo restringimento dell'uso della lingua tedesca in tutto il territorio oggi croato, contestuale ad una presa di coscienza nazionale - in maggioranza croata, ma anche in parte tedesca - precedentemente assai latente.\nUn simile percorso si pu\u00f2 registrare in quei decenni anche in Dalmazia ed in Istria, con la lingua italiana e la coscienza nazionale italiana al posto della lingua e della coscienza nazionale tedesca.\nIn Dalmazia la Repubblica di Venezia non aveva mai preso nessuna misura per romanizzarne la popolazione slava: alla Repubblica di Venezia era totalmente sconosciuto il concetto di lingua ufficiale dello Stato. Le cose cambiarono notevolmente durante il governo francese (1806-1814).\nIl veneziano Vincenzo Dandolo, provveditore generale per la Dalmazia in quegli anni, alla fine del 1806 nel suo rapporto annuale a Napoleone consigli\u00f2 la soppressione degli insegnamenti in lingua \"illirica\" nei seminari di Zara, Spalato e Priko, nei dintorni di Almissa, a favore dell'insegnamento in lingua italiana. A causa della distruzione delle carte del Dandolo nell'Archivio di Stato di Milano, non si sa se la paternit\u00e0 di tale idea fosse del Dandolo o del vicer\u00e9 di Dalmazia Eugenio di Beauharnais: ciononostante Dandolo fond\u00f2 a Zara un liceo che aveva il carattere di scuola superiore, e nel complesso della Dalmazia sette ginnasi, diciannove scuole elementari maschili e quattordici femminili, tutte aventi come lingua d'insegnamento principale l'italiano. Nella storiografia di parte croata - nonostante un giudizio di fondo positivo - Vincenzo Dandolo ha quindi ormai assunto il ruolo di \"principale italianizzatore dei croati della Dalmazia\".\nGli austriaci non fecero altro che accettare la precedente decisione presa in epoca napoleonica, e perci\u00f2 in tutte le terre dell'attuale Repubblica di Croazia il croato agli inizi del XIX secolo non era lingua ufficiale.\nI croati hanno quindi creato un concetto di \"Risorgimento nazionale\" fortemente antagonista rispetto ai popoli con cui storicamente e geograficamente avevano rapporti: gli ungheresi, gli italiani ed - in parte - i tedeschi. A ci\u00f2 si aggiunga come particolarit\u00e0 la presenza all'interno sia della Croazia che della Dalmazia di una forte componente nobiliare e mercantile la quale storicamente - nel momento in cui si elevava socialmente - tendeva ad identificarsi rispettivamente con gli ungheresi, gli italiani o i tedeschi: questo produsse l'idea per la quale ad una differenziazione di classe (povero/ricco) corrispondeva una differenziazione di utilizzo della lingua (slavo/non slavo), considerata come \"acquisita\" o \"imposta\". In pratica, anche le persone che nei vari decenni si erano chiaramente identificati come \"italiani\", \"ungheresi\" o \"tedeschi\" iniziarono ad essere considerati come recenti immigrati o come \"croati assimilati\". Vennero anche coniati dei nomi dispregiativi per indicare queste persone: \"ma\u0111aroni\" venivano chiamati i croati - veri o presunti - \"magiarizzanti\", mentre i veri o presunti croati \"italianizzanti\" venivano chiamati \"talijana\u0161i\".\nNei decenni finali del XIX secolo sono da situare anche le radici del successivo antagonismo fra serbi e croati: a fronte di un movimento \"jugoslavista\", tendente a riunire tutti i popoli slavi del sud anche in considerazione del linguaggio quasi comune fra croati e serbi (comune pure agli abitanti di Bosnia), si svilupparono localmente delle polemiche di stampo nazionalista sull'appartenenza croata o serba di alcuni territori, in particolare - facendo sempre riferimento agli attuali confini della Repubblica di Croazia - sulle parti interne della Dalmazia centrale, su parte della Dalmazia meridionale, e segnatamente sulla citt\u00e0 di Ragusa.\nIl periodo degli opposti nazionalismi.\nPremessa.\nNegli ultimo secolo di dominazione veneziana prese forma una Dalmazia diversa dalla precedente: i trattati di Carlowitz (1699) e di Passarowitz (1718) triplicarono l'estensione territoriale della Dalmazia veneta: tutto l'entroterra fino ai confini con le Alpi Dinariche - con i centri di Bencovazzo, Tenin, Dernis, Signo e Imoschi - pass\u00f2 sotto il controllo veneziano, cos\u00ec come la linea costiera a sud di Almissa. Fu una nuova Dalmazia, sul piano etnico, sociale e culturale, diversa da quella che per secoli era rimasta legata politicamente ed economicamente a Venezia. I veneziani non nutrivano alcuna preoccupazione riguardo all'identit\u00e0 nazionale dei sudditi acquisiti: ci\u00f2 che importava era solo l'utilit\u00e0 economica e strategica dei nuovi territori.\nDue realt\u00e0 storiche e culturali profondamente differenti entrarono definitivamente in contatto e cominciarono a mescolarsi: quelle delle citt\u00e0 costiere, abitate da popolazioni miste italiane e slave, e quella delle lande desolate dell'interno, gi\u00e0 sottomesse ai turchi per due secoli ed abitate da pastori e contadini slavi o valacchi slavizzati (\"Morlacchi\"). Se nel 1650 la Dalmazia veneta contava 50.000 abitanti, nel 1718 era salita a 108.090, per raggiungere alla fine del Settecento la cifra di 288.320 abitanti. Purtruttavia, la progressiva slavizzazione delle societ\u00e0 urbane della costa procedette senza alcun carattere di rivendicazione nazionale. Alcuni fatti fanno ritenere che continuasse a latitare la stessa autocoscienza nazionale delle popolazioni slave: quando il 16 luglio del 1797 sbarcarono a Tra\u00f9 le truppe croato-austriache al comando del generale croato Mate Rukavina per prendere possesso della citt\u00e0 a nome dell'Imperatore, la popolazione slava rimase stupita a sentir parlare la propria lingua: \"Accorso il popolo ad osservare non poco rimase maravigliato udindo parlare i soldati la stessa lingua ch'egli parlava, e che molti avevano i cognomi eguali a quelli de' Dalmati. Sotto il Governo veneto gli abitanti delle marine avevano pi\u00f9 conoscenza degli Affricani, e degli Americani, che degli abitanti della Lika, coi quali, eccettuati i confinanti dei territori di Zara e Knin nessuna relazione avevano, e quasi ignoravano che vi esistessero Slavi al di l\u00e0 dei Veneti confini\".\nSi deve notare come nel XVIII secolo la Dalmazia veneziana fosse sul piano culturale e politico la regione balcanica pi\u00f9 evoluta ed avanzata. Nei centri urbani era continuata ad esistere - come d'altro canto nei secoli precedenti - un'attivit\u00e0 culturale autoctona che prese nel Settecento nuovo slancio e vigore. A Spalato e Zara operarono alcuni intellettuali dalmati bilingui o di lingua e cultura italiana, come Rados Antonio Michieli Vitturi, Leonardo Grussevich, Girolamo Bajamonti, che mostrarono la vitalit\u00e0 culturale della pur povera societ\u00e0 dalmata: essi iniziarono il rinnovamento della tradizionale culturale municipale dalmata mettendola a contatto con le nuove idee illuministiche. L'identit\u00e0 nazionale di questi scrittori si fondava sul concetto di \"nazione dalmatica\", a s\u00e9 stante sia rispetto al mondo italiano che a quello slavo, croato o serbo. L'idea di una nazione dalmatica fondeva e conciliava slavismo adriatico e italianit\u00e0, permettendo di spiegare e giustificare sul piano intellettuale e politico la natura multietnica e multilingue della societ\u00e0 urbana dalmata, e venne fatta propria e sviluppata nei primi quarant'anni del XIX secolo da alcuni dei principali intellettuali dalmati quali Niccol\u00f2 Tommaseo, Francesco Carrara, Simeone Gliubich ed altri ancora. Proprio da questa tradizione culturale bilingue, municipalista e particolarista sorse e si svilupp\u00f2 nei primi decenni del XIX secolo l'autonomismo liberale dalmata di Antonio Bajamonti e Luigi Lapenna. Significativamente, alcuni di questi intellettuali nel corso degli anni maturarono invece un'idea diversa, identificando s\u00e9 stessi vuoi come \"italiani\" (Bajamonti su tutti) vuoi come \"croati\" (per esempio Gliubich, che da un certo momento in poi decise di firmarsi sempre \u0160ime Ljubi\u0107).\nI moti politici del 1848-49: gli eventi in Croazia e Slavonia.\nLa rivoluzione in Croazia fu, nel suo sviluppo, strettamente legata agli eventi che si svolsero in Ungheria, a Vienna e a Praga, diventando immediatamente un importante strumento di integrazione nazionale.\nAll'interno dell'Impero Austroungarico le singole nazioni aspiravano all'autonomia, senza tuttavia rivendicare con questo un quadro statale indipendente (tranne che l'ultima fase della rivoluzione ungherese). Inevitabile fu quindi il contrasto fra le aspirazioni nazionali ungheresi e quelle croate: queste ultime venivano contrastate dagli ungheresi, che nel contempo attaccavano le posizioni centraliste dell'Impero.\nDopo i moti francesi, il parlamento ungherese aveva avanzato la richiesta di una Costituzione per l'Ungheria, che Ferdinando I concesse il 15 marzo 1848, ma pensando bene di riassegnare contemporaneamente l'incarico di \"bano\" (vicer\u00e9) di Croazia - carica rimasta vacante fin dal 1845 - e conferendo alla Croazia stessa un governo proprio oltre alla dieta provinciale. Il 23 venne nominato bano il conte Josip Jela\u010di\u0107 e due giorni dopo un'assemblea provinciale indetta da Ljudevit Gaj e Ivan Kukuljevi\u0107 lo elesse alla stessa carica per acclamazione, in modo che questi venne doppiamente legittimato.\nL'assemblea del 25 marzo accolse la \"Narodna zahtijevanja\", un catalogo di \"istanze nazionali\" del \"popolo slavo del regno triplice e uno\", da presentare all'imperatore per la ratifica. L'istanza principale ai fini della storia della \"croatizzazione\" fu la richiesta dell'unificazione del Regno di Croazia e Slavonia col Regno di Dalmazia, nonch\u00e9 il loro governo da parte di un ministero a s\u00e9 stante e dell'integrazione del Confine militare nelle strutture amministrative della Croazia. Questo \"Regno triplice e uno\" fu ed \u00e8 la base di ogni rivendicazione nazionale croata (ad esclusione dell'Istria, rivendicata successivamente), e conteneva nei suoi confini minoranze di varia etnia: principalmente ungheresi, serbi, italiani e tedeschi.\nIl 18 aprile il bano indisse le elezioni per il \"sabor\", il parlamento provinciale. Per lasciare alla dieta provinciale la decisione su come gestire i rapporti con l'Ungheria, il 19 aprile Jela\u010di\u0107 viet\u00f2 a tutte le autorit\u00e0 croate qualsiasi contatto con le gerarchie ungheresi.\nMentre la \"Narodna zahtijevanja\" prevedeva il mantenimento del nesso con la corona ungherese, il neoeletto parlamento nella sua prima seduta (5 giugno) chiedeva la trasformazione dell'Impero in una federazione austro-slava, di cui un elemento sarebbe stato formato dalla Croazia-Slavonia assieme alla Dalmazia, al Confine militare, alla Voivodina e alla Slovenia.\nFino alla fine del mese l'atteggiamento di Vienna fu indeciso fra il sostenere l'autonomia croata di fronte all'Ungheria o cassarla per mitigare il conflitto austro-ungherese.\nLa situazione nei mesi seguenti fu estremamente convulsa: il 20 giugno Jela\u010di\u0107 rivolse un appello alla fedelt\u00e0 ai soldati del Confine militare, schierati in Italia settentrionale sul fronte piemontese. L'11 settembre l'esercito austro-croato - capeggiato proprio da Jela\u010di\u0107 - entr\u00f2 in territorio ungherese e avanz\u00f2 verso Buda, ma venne arrestato il 29 settembre nella battaglia di P\u00e1kozd. Ritiratosi per riorganizzare le proprie truppe, il 6 ottobre Jela\u010di\u0107 venne raggiunto dalla notizia di disordini rivoluzionari a Vienna e quindi ordin\u00f2 alle sue truppe di prendere parte all'assedio della citt\u00e0. Gli ungheresi - accorsi in soccorso dei rivoluzionari - vennero sconfitti nella battaglia di Schwechat (30 ottobre), ma per piegarli definitivamente si dovette attendere l'agosto 1849, quando anche grazie all'aiuto dei russi le truppe imperiali ripresero pieno possesso dei territori del Regno d'Ungheria. Sanguinoso epilogo degli eventi fu la serie di impiccagioni dei capi politici e militari della rivolta, avvenuta ad Arad all'inizio di ottobre.\nIn conseguenza di tutto ci\u00f2, i croati guadagnarono grande riconoscenza nelle alte sfere viennesi, e il nuovo imperatore Francesco Giuseppe - salito al trono alla fine del 1848 - concesse una nuova costituzione che venne vista con favore in Croazia.\nMa il vento non tard\u00f2 a cambiare: il 31 dicembre 1851 anche questa costituzione venne soppressa, essendo iniziato il periodo del Neoassolutismo, con un sostanziale nuovo accentramento dei poteri a Vienna. Ma Jela\u010di\u0107 riusc\u00ec comunque ad ottenere una serie di misure molto importanti per la formazione dell'identit\u00e0 croata:\nLa figura del bano Jela\u010di\u0107 - fondamentale per la storia della Croazia - ha quindi fatto maturare delle memorie e delle riflessioni storiografiche completamente opposte: essendo la sua missione principale quella di promuovere il movimento nazionale croato, fu perci\u00f2 alleato dei reazionari della corte imperiale ed avversario del movimento democratico a Vienna e in Ungheria. Per questo Jela\u010di\u0107 \u00e8 delineato in modo estremamente positivo nella memoria storica croata mentre presenta una connotazione negativa per quella ungherese.\nI moti politici del 1848-49: gli eventi in Istria.\nNei primi quarant'anni del XIX secolo l'Istria che aveva gi\u00e0 conosciuto i primi focolai dei nascenti nazionalismi contrapposti: l'istituzione delle prime scuole popolari (elementari) in lingua tedesca aveva gi\u00e0 fatto gridare alla \"germanizzazione\" degli italiani, ma sostanzialmente le masse popolari si disinteressavano in generale della politica. Il nascente movimento nazionale italiano si esprimeva soprattutto con le prime pubblicazioni a stampa, fra le quali si ricordano i periodici \"Favilla\" (1836-1846) e \"L'Istria\" (1846-1852).\nLe notizie dei moti del 1848 in Italia e negli stessi territori dell'Impero causarono varie reazioni, che andavano dalla rinnovata espressione di fedelt\u00e0 all'Austria a forme di aperta sedizione e di adesione agli ideali repubblicani della rinnovata \"Repubblica di San Marco\" di Daniele Manin e Niccol\u00f2 Tommaseo. Contro i \"repubblicani\" (come allora venivano chiamati) dell'Istria ex-veneta (a maggioranza abitata da italianofoni), il governo austriaco pens\u00f2 di creare dei corpi armati fra le popolazioni dell'Istria ex-austriaca (a maggioranza slava): i 950 uomini appartenenti alle guardie di finanza dovevano formare il nucleo iniziale di questi corpi, e il commissario di Pinguente si dichiar\u00f2 pronto a scendere verso la costa con 2.000 Cicci (slavi della Carsia). Questi fatti contribuirono a creare fra le popolazioni italiane dell'Istria l'idea - enormemente sviluppatasi negli anni successivi - di un utilizzo austriaco delle masse slave in funzione antiitaliana.\nL'apparizione al largo delle coste istriane delle navi della flotta napoletana e il timore di sbarchi o blocchi navali operati dalla risorta flotta veneziana, unitamente alle ricorrenti voci di possibili sommosse antiaustriache contribuirono ad inasprire le tensioni, tanto che il 6 giugno 1848 sul giornale ufficiale governativo \"L'Osservatore Triestino\" apparve un articolo ispirato dal governatore di Trieste Ferencz Gyulai, nel quale si affermava minacciosamente che \"non mancherebbero i mezzi, a chi sapesse valersene, onde scuotere le masse slave istriane perch\u00e9 inveissero contro agli Italiani dell'Istria, e la pi\u00f9 orrenda guerra civile ne sarebbe la fatale conseguenza\". Poche settimane dopo, Gyulai pubblic\u00f2 un proclama in lingua croata e slovena, nel quale si invitavano i popoli slavi dell'Istria e di Trieste a perseverare nella fedelt\u00e0 all'Austria, opponendosi alle mene separatiste degli Italiani, ricordando che \"il Litorale prima che i Veneziani se ne impossessassero era tutto slavo, e che Venezia l'aveva in parte italianizzato\".\nA seguito della rivolta ungherese e dei tumulti a Vienna, l'imperatore Ferdinando I fu costretto alla fuga dalla capitale (7 ottobre 1848). Due giorni dopo, scoppi\u00f2 una rivolta anche a Trieste, con forti connotati filoitaliani. La successiva repressione poliziesca si estese anche all'Istria: il 22 dicembre venne annullata l'elezione a podest\u00e0 di Pisino di Egidio Mrach, perch\u00e9 \"appartenente al partito italiano radicale\".\nIn immediata successione si present\u00f2 la questione della lingua d'insegnamento nelle scuole: di fronte alle autorit\u00e0 di Trieste che chiedevano un ginnasio italiano in citt\u00e0, il governo rispose negativamente, argomentando che \"Trieste non era citt\u00e0 italiana, ma citt\u00e0 mista\". L'osservazione, in s\u00e9 ineccepibile tenuto conto della presenza storica in tutta la regione di popolazioni di diverse etnie, contribu\u00ec ad aumentare il sospetto di una deliberata politica governativa antiitaliana. Alla richiesta dei deputati istriani De Franceschi, Facchinetti e Madonizza di adottare nella regione la lingua italiana come ufficiale negli affari governativi, il ministro dell'interno Stadion rispose negativamente, adducendo il fatto che in Istria la nazionalit\u00e0 italiana costituiva \"la decisa minorit\u00e0\": 60.000 su un totale di 234.000 abitanti. Questa dichiarazione ministeriale provoc\u00f2 la protesta dei deputati istriani e di tutti i comuni a maggioranza italiana, e sorprendentemente pure di molti comuni slavi dell'Istria ex-veneta.\nI moti politici del 1848-49: gli eventi a Fiume.\nNella seconda met\u00e0 di agosto del 1848 - nel pieno della rivoluzione ungherese - si present\u00f2 al governatore ungherese di Fiume J\u00e1nos Nepomuk (Giovanni Nepomuceno) Erd\u00f6dy una delegazione della Dieta zagabrese che lo invit\u00f2, a nome del bano croato Jela\u010di\u0107, a consegnargli il potere sulla citt\u00e0. Ottenuto un rifiuto, il 30 agosto avanz\u00f2 da Susak alla conquista di Fiume un reggimento di croati alla guida del capitano Josip Bunjevac. La difesa della citt\u00e0 era limitata alle sei compagnie della Guardia Nazionale al comando di Pietro Scarpa, per cui la municipalit\u00e0 - alla guida di Agostino Tosoni - cerc\u00f2 di prender tempo. Ma il giorno dopo i croati avanzarono, intimarono al governatore ungherese di andarsene entro ventiquattr'ore e in seguito emisero un proclama - firmato dal Bunjevac - nel quale fra l'altro si affermava: \"Confratelli (...) la Vostra libert\u00e0 municipale nel senso delle patrie leggi e tutte le istituzioni civili, verranno conservate e mantenute in pieno vigore e vi sar\u00e0 conservato l'uso della Vostra lingua italiana e verranno ugualmente rispettate tutte le nazionalit\u00e0 presenti (...)\".\nNel 1851 le autorit\u00e0 croate effettuarono una rilevazione etnica nel territorio di Fiume, con i seguenti risultati:\nQuesto censimento d\u00e0 luogo tuttora a polemiche: da un lato la storiografia croata lo prende come assolutamente veritiero, nonch\u00e9 prova dell'italianizzazione di Fiume, registrata dai successivi censimenti Austroungarici, dall'altro invece gli storici italiani fanno notare che i modi dello svolgimento di questo censimento, il periodo in cui i suoi risultati vennero resi pubblici dallo scrittore e politico croato Franjo Ra\u010dki - nel 1867, a ridosso della decisione imperiale di ritornare Fiume alla corona ungherese - e il fatto che n\u00e9 il Czoernig (direttore generale di statistica dell'Impero Austroungarico) n\u00e9 il Kobler (storico fiumano attentissimo cronista di tutto il periodo) ne parlino, fanno addirittura dubitare sulla effettiva modalit\u00e0 di effettuazione del censimento. D'altro canto, si fa notare che mentre nei censimenti austroungarici si suddivideva la popolazione per \"Lingua parlata\" o per \"Lingua materna\", in questo caso la suddivisione fu diversa, e precisamente per \"Nazionalit\u00e0\". Ma per i croati, i fiumani che parlavano italiano in realt\u00e0 erano \"croati\" che incidentalmente utilizzavano un'altra lingua nella quotidianit\u00e0 e che, in quanto tali, non potevano che essere definiti \"croati\". Tale approccio etnico-storico fu segnalato dai non croati come uno dei principali segni della volont\u00e0 di \"croatizzare\" un gruppo etnico, come si vedr\u00e0 anche in seguito.\nI moti politici del 1848-49: gli eventi in Dalmazia.\nUna prima parziale prefigurazione degli schieramenti politici che avrebbero caratterizzato la Dalmazia nella seconda met\u00e0 dell'Ottocento si ebbe nel corso della crisi del 1848-49. All'interno del nascente liberalismo dalmata, sorto alla fine dello Stato assoluto nel marzo del 1848, si evidenzi\u00f2 una profonda divisione, dovuta al sorgere della questione nazionale: la richiesta dell'unione della Dalmazia alle altre \"terre croate\" cre\u00f2 consenso e dissenso, creando di fatto le due fazioni che si daranno battaglia sempre pi\u00f9 aspra per parecchi lustri, identificandosi in partiti che avranno sempre pi\u00f9 un connotato nazionale: italiani da una parte, slavi (croati e serbi, che per un certo periodo si divideranno fra enormi polemiche) dall'altra.\nDi fronte alle rivendicazioni croate sulla Dalmazia avanzate da una delegazione croata al governo austriaco, una delegazione di studenti dalmati residenti a Vienna - capeggiati dallo spalatino Antonio Grubissich, direttore della Chiesa italiana della capitale e da alcuni dei futuri capi del Partito autonomista come Luigi Lapenna, Giacomo Ghiglianovich e Girolamo Alesani - present\u00f2 una protesta all'indirizzo dell'imperatore, contestando il diritto dei croati di parlare a nome della Dalmazia.\nI croati ritenevano esistere gi\u00e0 storicamente un \"Regno triunitario di Dalmazia, Croazia e Slavonia\" riconosciuto legislativamente all'interno dell'Impero fin dal 1741, quando esso venne cos\u00ec definito da una legge del parlamento ungherese. Di questo \"Regno triunitario\" avrebbe fatto parte nominalmente anche la Dalmazia, allora dominio veneziano. Ma al momento dell'acquisizione territoriale della regione non erano stati posti in essere i passi necessari perch\u00e9 la Dalmazia istituzionalmente divenisse parte di questo Regno.\nLa costituzione austriaca del 25 aprile 1848 indic\u00f2 per\u00f2 fra i Territori del Regno (L\u00e4nder des Kaiserreiches) il \"Regno della Dalmazia\" (das K\u00f6nigreich Dalmatien) in maniera autonoma, costituzionalmente non collegato - quindi - con la Croazia.\nLa costituzione concessa il 4 marzo 1849 - nonostante venisse sospesa quasi immediatamente, di fatto non entrando mai in vigore, venendo infine ritirata - fu una pietra miliare nel dibattito relativo alla posizione della Dalmazia. All'art. 1 vi si dichiara che fra i Territori della Corona (\"Kronl\u00e4nder\") costituenti il Regno d'Austria ci sono \"...i Regni di Dalmazia, Croazia e Slavonia con la costiera croata, la citt\u00e0 di Fiume e i territori ad essa appartenenti\" (...den K\u00f6nigreichen Dalmatien, Kroatien und Slavonien mit dem kroatischen K\u00fcstenlande, der Stadt Fiume und dem dazu geh\u00f6rigen Gebiete), ma all'articolo 73 si afferm\u00f2 che \"Deputati della Dalmazia discuteranno con la Dieta di questi regni il piano e le condizioni per la loro unione e sottometteranno all'Imperatore il risultato delle loro deliberazioni per la sua sanzione\" (Abgeordnete aus Dalmatien werden mit der Landeskongregation dieser K\u00f6nigreiche unter Vermittlung der vollziehenden Reichsgewalt \u00fcber den Anschlu\u00df und die Bedingungen desselben verhandeln und das Ergebnis der Sanktion des Kaisers unterziehen).\nIn tutto questo periodo si scaten\u00f2 un dibattito sui giornali dalmati che dur\u00f2 pi\u00f9 di un anno: il riaffermarsi dell'assolutismo port\u00f2 alla fine di ogni libert\u00e0 di stampa e di ogni possibile azione politica pluralista. \"In nuce\" iniziano ad apparire alcune delle tematiche tipiche degli anni successivi: da un lato le dichiarazioni degli autonomisti sul carattere peculiare della Dalmazia che l'avrebbe resa una terra diversa rispetto alla Croazia continentale, dall'altra gli attacchi dei nazionalisti croati, che si chiedono quale sia la natura dell'esistenza di un autonomismo dalmata.\nDal neoassolutismo alla fine del XIX secolo. La situazione in Croazia e Slavonia.\nIl \"Neoassolutismo bachiano\" nell'Impero asburgico, proclamato il 1\u00ba gennaio 1852, prendeva il nome dal ministro Alexander Bach e sarebbe dovuto servire a vincolare nuovamente la societ\u00e0 allo Stato dopo i moti del 1848-1849, rendendo inoffensivi, per quanto possibile, i movimenti nazionali. I principi guida del Neoassolutismo erano la centralizzazione, l'unificazione e la germanizzazione.\nIl potere legislativo ed esecutivo vennero riuniti nuovamente nelle mani dell'amministrazione centrale viennese, mentre le diete provinciali e il parlamento viennese rimasero sospesi. In Croazia, al posto del consiglio del banato, costituito nel 1849 come governo del paese, venne attivata nel 1852 la luogotenenza, che rappresentava il potere centrale.\nLa lingua unitaria dell'amministrazione divenne il tedesco, e cos\u00ec in tutta la Croazia, cos\u00ec come in Dalmazia, affluirono numerosi funzionari tedeschi o comunque germanofoni, soprattutto cechi e sloveni. Insieme ai funzionari locali, essi costituivano, secondo l'opinione popolare, l'esercito degli \"ussari di Bach\".\nNel 1848 le truppe di Jela\u010di\u0107 avevano occupato militarmente il Me\u0111imurje - appartenente all'Ungheria da secoli - e ne avevano dichiarato l'annessione alla Croazia. Tale annessione rimase in vigore anche per il periodo del Neoassolutismo.\nLa sconfitta militare subita dall'Austria in Italia nel 1859 ad opera dell'alleanza franco-piemontese costringe l'imperatore Francesco Giuseppe ad abbandonare il sistema di governo assolutista, ma nel contempo sembra mettere in discussione la legittimit\u00e0 stessa della monarchia asburgica, suscitando moti nazionalistici interni, alimentati anche dai nemici esterni dell'Impero.\nFin dal 1859 Cavour aveva intrecciato rapporti con gli esponenti pi\u00f9 intransigenti del nazionalismo liberale ungherese - Kossuth e Klapka, esuli in Francia - e con i governi serbo e romeno, cercando di organizzare delle insurrezioni nella pianura danubiana.\nSulla spinta di tali eventi, l'imperatore emana la Patente del 5 marzo 1860, con la quale venne costituito il Consiglio dell'Impero, in gran parte costituito da consiglieri di nomina imperiale, alcuni dei quali in rappresentanza delle varie province. Il Consiglio ricevette dei generici poteri consultivi, il diritto di porre veti su nuovi tributi e quello di preparare un progetto di una nuova costituzione, ed oper\u00f2 fra la fine di maggio e il 28 settembre del 1860.\nIn seguito alla sconfitta austriaca nella terza guerra di indipendenza e alla conseguente perdita del Veneto, l'imperatore Francesco Giuseppe enuncia chiaramente la sua politica anti-italiana al Consiglio dei ministri austriaco il 12 novembre 1866, ordinando di \"opporsi in modo risolutivo all'influsso dell'elemento italiano ancora presente in alcuni Kronl\u00e4nder, e di mirare alla germanizzazione o slavizzazione - a seconda delle circostanze - delle zone in questione con tutte le energie e senza alcun riguardo, mediante un adeguato affidamento di incarichi a magistrati, politici ed insegnanti, nonch\u00e9 attraverso l'influenza della stampa in Tirolo meridionale, Dalmazia e Litorale Adriatico.\"\nDal neoassolutismo alla fine del XIX secolo. La situazione in Dalmazia.\nGli anni che passano fra i moti del 1849 e la seconda guerra di indipendenza vedono sostanzialmente una cristallizzazione delle posizioni contrapposte fra autonomisti e unionisti dalmati: la cappa della censura da un lato placa la situazione, dall'altra impedisce un libero scambio d'idee.\nSecondo i dati degli annuari e dei censimenti austriaci, la lingua italiana era parlata in Dalmazia nelle seguenti percentuali:\nA spiegazione della fortissima riduzione di quasi dieci punti percentuali fra il primo e l'ultimo dato ci sono vari aspetti da tenere in considerazione.\nIn primo luogo proprio la nascita del sentimento nazionale croato, che aveva fatto percepire la propria identit\u00e0 nazionale a persone che precedentemente - utilizzando nella quotidianit\u00e0 la lingua italiana o il veneto-dalmata - non ritenevano di doversi porre questioni di appartenenza etnica.\nSi \u00e8 avuta anche per\u00f2 una forte pressione assimilatrice nei confronti degli italiani, realizzatasi con la scomparsa delle scuole in lingua italiana ed altre misure ancora. \nDal neoassolutismo alla fine del XIX secolo. La situazione in Istria.\nIl seguente elenco compara i dati dei censimenti austriaci del 1880 e del 1910, relativamente ad alcuni comuni istriani che videro ridotta la percentuale di italofoni di oltre 10 punti percentuali sul totale.\nPi\u00f9 in generale, fra il 1880 e il 1910 28 comuni istriani videro la diminuzione percentuale degli italofoni:\nNello stesso periodo, aumentarono la percentuale di italofoni i seguenti 13 comuni istriani:\nLa croatizzazione durante il Regno di Jugoslavia.\nGli italiani rimasti nel Regno di Jugoslavia dopo la Grande Guerra hanno avuto un accentuato processo di assimilazione. Questo processo \u00e8 stato \"schiacciante\" specialmente in Dalmazia, dove nel 1845 i censimenti austriaci registravano quasi il 20% di Italiani, mentre nel 1910 erano ridotti a circa il 2,7% ed ora sono appena 500 concentrati a Zara.\nInfatti gli abitanti di lingua italiana sono praticamente scomparsi dalle isole della Dalmazia centrale e meridionale durante il governo di Tito, mentre ai tempi del Risorgimento gli italiani erano numerosi a Lissa (352 cio\u00e8 4% dei 8674 nel 1890, e 92 cio\u00e8 1% dei 10.107 nel 1910) ed in altre isole dalmate.\nAnche nelle citt\u00e0 dalmate si ebbe una scomparsa simile: per esempio a Spalato, la citt\u00e0 del difensore dell'italianit\u00e0 Antonio Bajamonti, nel 1910 vi erano 2082 abitanti di lingua d'uso italiana (circa il 10% della popolazione della citt\u00e0 propria e 7,5% nel comune), mentre oggi ne resta appena una sparuta decina intorno alla locale \"Comunit\u00e0 degli Italiani\".\nComunque a Lagosta (detta in croato Lastovo), che appartenne al Regno d'Italia dal 1919 al 1947, ancora oggi vi sono alcune famiglie italo-croate non completamente croatizzate."}
{"id": "2215612", "revid": "135224", "url": "https://it.wikipedia.org/wiki?curid=2215612", "title": "GSG 9", "text": ""}
{"id": "2215613", "revid": "1613689", "url": "https://it.wikipedia.org/wiki?curid=2215613", "title": "Massimo di Nola", "text": "Si impegn\u00f2 per proteggere i suoi fedeli e fu soccorso da San Felice.\nAgiografia.\nAbbiamo pochissime notizie della vita di san Massimo. Ci provengono dai \"carmina natalizia\" scritti da San Paolino fra il 395 e il 409 circa, per celebrare la festa (\"dies natalis\") di san Felice di Nola, fedele collaboratore di Massimo.\nPaolino racconta che durante la persecuzione di Decio (250-251), Massimo che era il vescovo di Nola, gi\u00e0 vecchio e malato, in un primo momento fece di tutto per difendere i cristiani, poi, di fronte all'inasprirsi della persecuzione, affid\u00f2 la diocesi a san Felice che aveva designato come successore e prefer\u00ec andare a rifugiarsi in un luogo deserto. Felice fu messo in carcere e torturato perch\u00e9 sacrificasse agli dei pagani, ma un giorno gli apparve un angelo che lo liber\u00f2 e lo condusse da Massimo, che stava morendo di fame e di sete. Felice raccolse da una vite un grappolo di uva maturato miracolosamente fuori stagione, e con il succo di essa rianim\u00f2 Massimo, poi se lo caric\u00f2 sulle spalle, lo riport\u00f2 in citt\u00e0 e lo affid\u00f2 alle cure di una devota cristiana. Massimo mor\u00ec serenamente qualche tempo dopo.\nCulto.\nIl Martirologio romano fissa la memoria liturgica il 7 febbraio."}
{"id": "2215615", "revid": "3831", "url": "https://it.wikipedia.org/wiki?curid=2215615", "title": "Relenza", "text": ""}
{"id": "2215616", "revid": "767487", "url": "https://it.wikipedia.org/wiki?curid=2215616", "title": "Domingos da Guia", "text": ""}
{"id": "2215619", "revid": "363629", "url": "https://it.wikipedia.org/wiki?curid=2215619", "title": "9 mm", "text": "Questa voce fornisce una lista delle cartucce con un proiettile di calibro dai 9 mm (0,35 pollici, anche se sono a volte indicati con 0,38 pollici) ai 10 mm. Il pi\u00f9 comune tra questi \u00e8 il 9 \u00d7 19 mm Parabellum.\nLe misure sono date in millimetri, seguite dall'equivalente in pollici.\nPer la spiegazione dei termini nella tabella vedere la pagina bossolo."}
{"id": "2215620", "revid": "1305772", "url": "https://it.wikipedia.org/wiki?curid=2215620", "title": "Giovanni Lupo", "text": "Fratello di Ignazio Lupo, \u00e8 stato un mafioso e killer della Famiglia Morello di New York agli inizi del Novecento.\nBiografia.\nGiovanni arriva a New York con suo padre Rocco, sua madre Onofria Saitta e i suoi fratelli e sorelle nel 1900, due anni dopo la partenza di suo fratello Ignazio, temuto e rispettato mafioso di Corleone. Lavora in un'acciaieria come pressatore per circa 6 anni, fino al 1906. In quel periodo ancora molto giovane, diventa un uomo d'onore della Famiglia Morello, dove suo fratello Ignazio \u00e8 uno dei leader. Oltre che lavorare come killer ed estorsore per la Famiglia, nella decina di suo fratello, gestisce per costui il negozio di alimentari a Mott Street.\nGiovanni abitava in una casa con i suoi familiari nel quartiere di Fort George nella 184\u00aa strada di Nicholas avenue a Little Italy a fianco della casa di suo fratello Ignazio. Nell'ottobre del 1908, lascia il negozio di Mott Street, ed apre un negozio di alimentari all'ingrosso, a Hobooken nel New Jersey, con il nome di \"Lupo e Lo Presti\", lo pseudonimo preferito di suo fratello Ignazio, che infatti \u00e8 il suo socio occulto. Nel 1910 verr\u00e0 arrestato assieme ad altri membri della cosca, tra cui suo fratello per il colossale contrabbando di dollari falsi."}
{"id": "2215621", "revid": "135224", "url": "https://it.wikipedia.org/wiki?curid=2215621", "title": ".45 Auto", "text": ""}
{"id": "2215626", "revid": "124123", "url": "https://it.wikipedia.org/wiki?curid=2215626", "title": "Emilio di Benevento", "text": "Fonti letterarie.\nSono tre le fonti letterarie che riportano informazioni sulla vita del vescovo Emilio di Benevento:\nNote biografiche.\nDal \"Dialogo sulla vita di Crisostomo\".\nEmilio prese parte alla delegazione, composta da cinque vescovi (tra cui Gaudenzio di Brescia), tre preti e un diacono romano, inviata a Costantinopoli nella primavera del 406 da papa Innocenzo I, su ordine dell'imperatore Onorio. La delegazione aveva il compito di recapitare ad Arcadio una lettera di Onorio che chiedeva al fratello di convocare un concilio ecumenico a Tessalonica per discutere del caso di Giovanni Crisostomo, espulso dalla sua sede di Costantinopoli; i legati inoltre avevano con loro un dossier composto dalle lettere di papa Innocenzo e dei vescovi italiani, e gli atti di un concilio celebrato a Roma, per sostenere la causa del Crisostomo.\nAssieme ad alcuni vescovi orientali, che erano giunti a Roma per perorare la causa del Crisostomo, la delegazione giunse ad Atene, ma le fu impedito il viaggio a Tessalonica. Costretti a recarsi a Costantinopoli, la delegazione occidentale venne separata dai vescovi orientali e rinchiusa nel castello di Atyra. Rifiutatisi di consegnare le lettere e il dossier di cui erano latori, i delegati occidentali vennero imbarcati per Lampsaco da dove in una ventina di giorni fecero ritorno in Italia, senza avere alcuna informazione sulle sorti di Giovanni Crisostomo.\nDalle lettere di Giovanni Crisostomo.\nGiovanni Crisostomo, pur senza farne esplicitamente il nome, scrisse tre lettere, datate al 406 circa, nelle quali si rivolse a Emilio e agli altri delegati occidentali \"episcopis, qui ab Occidente venerant\". Dopo aver ricordato il loro inutile peregrinare in Oriente, Crisostomo si felicit\u00f2 con loro per lo zelo della loro fede e li incoraggi\u00f2 a proseguire gli sforzi in suo favore.\nDall\"'Epithalamium in Julianum\".\nIl carme 25 di Paolino di Nola menziona il vescovo Emilio, ma senza indicazione della sede episcopale di appartenenza. Esso venne scritto per il matrimonio della figlia di Paolino, Tizia, con Giuliano, figlio del vescovo Memore, celebrazione che fu benedetta alla presenza di Emilio. Il carme fu composto prima del 408/409, ma non \u00e8 dato sapere se il matrimonio si celebr\u00f2 prima o dopo il viaggio di Emilio in Oriente.\nIl carme riflette una profonda amicizia tra Emilio e Paolino, il quale lo invita a Nola per il \"dies natalis\" di san Felice, il 14 gennaio 407.\nAgiografia.\nNelle sue due opere pi\u00f9 importanti, la \"Chronologia episcoporum et archiepiscoporum metropolitanae ecclesiae Beneventanae\" (1636) e il \"Catalogus sanctorum Ecclesiae Beneventanae\" (1635), Mario de Vipera inserisce Emilio tra i santi vescovi di Benevento, con festa liturgica al 12 maggio. Anche Pompeo Sarnelli, nelle sue \"Memorie cronologiche de' vescovi ed arcivescovi della S. Chiesa di Benevento\" (1691), ripete le informazioni del De Vipera riconoscendo la santit\u00e0 di Emilio, mentre Ferdinando Ughelli, pur attingendo alla medesima fonte, non assegna al vescovo beneventano la qualifica di \"santo\".\nI Bollandisti, nel terzo volume del mese di maggio degli \"Acta Sanctorum\", riferiscono che di questa presunta santit\u00e0 non esiste traccia nelle fonti liturgiche beneventane; inoltre riportano la citazione di un antico martirologio manoscritto della Biblioteca Vaticana, gi\u00e0 appartenuto alla Chiesa di Benevento, dove non si fa alcuna menzione di Emilio tra i santi venerati a Benevento. Infine, nel \"proprium\" dei santi di Benevento, fatto pubblicare da papa Benedetto XIII nel 1729, questo santo non esiste.\nBalducci conclude che \u00abEmilio fu certamente apprezzato come vescovo di Benevento, ma non sono del pari sicuri n\u00e9 la sua qualifica di santo, n\u00e9 il culto a lui prestato\u00bb."}
{"id": "2215629", "revid": "647919", "url": "https://it.wikipedia.org/wiki?curid=2215629", "title": ".40 SW", "text": ""}
{"id": "2215630", "revid": "106614151", "url": "https://it.wikipedia.org/wiki?curid=2215630", "title": "Giuseppe Guido Lo Schiavo", "text": "Biografia.\nMagistrato dedito allo studio di varie materie fra cui diritto del lavoro criminologia e di procedura penale, ha scritto anche testi di narrativa. Si \u00e8 interessato spesso della mafia di cui ha dato una rappresentazione ambigua, di societ\u00e0 criminale portatrice di virt\u00f9 sociali, sia nelle opere letterarie sia in alcuni testi giuridici. Il suo esordio artistico \u00e8 rappresentato dal romanzo autobiografico \"Piccola pretura\" (1948), ispirato all'esperienza di pretore che lui stesso comp\u00ec nel piccolo paese di Barrafranca, nell'entroterra siciliano: da tale romanzo la Lux Film e il regista Pietro Germi hanno tratto il film di grande successo \"In nome della legge,\" uscito nei cinema nello stesso anno."}
{"id": "2215633", "revid": "1812835", "url": "https://it.wikipedia.org/wiki?curid=2215633", "title": "Giannina Arangi-Lombardi", "text": "Biografia.\nStudi\u00f2 da mezzosoprano con Beniamino Carelli al Conservatorio San Pietro a Majella di Napoli, debuttando nel 1920 al Teatro Costanzi di Roma nel ruolo di \"Lola\" in \"Cavalleria rusticana\".\nDopo tre anni di attivit\u00e0 riprese lo studio con Adelina Stehle e Tina Poli-Randaccio, esordendo come soprano nel 1923 e imponendosi rapidamente come uno dei maggiori soprani lirico-spinti degli anni '20 e '30.\nFu famosa per le esecuzioni di \"Aida\", \"La Gioconda\", \"Il trovatore\", \"Mos\u00e8\" (diretta anche da Arturo Toscanini), sfoggiando una voce ampia e duttile, capace di grandi smorzature: celebre il do acuto in pianissimo dell'aria O cieli azzurri.\nDopo il ritiro nel 1938 si dedic\u00f2 all'insegnamento, prima al Conservatorio di Milano e successivamente ad Ankara, dove ebbe come allieva Leyla Gencer."}
{"id": "2215637", "revid": "73843", "url": "https://it.wikipedia.org/wiki?curid=2215637", "title": "Giuseppe Messina (orientalista)", "text": "Biografia.\nFu allievo di Josef Markwart.\nOpere.\nTra le sue opere:"}
{"id": "2215640", "revid": "767487", "url": "https://it.wikipedia.org/wiki?curid=2215640", "title": "Paolo Maspero", "text": "Biografia.\nPartecip\u00f2 alla Cinque giornate di Milano, fuggendo poi in Francia. Viene ricordato per le sue traduzioni dalle opere greche, fra cui quella dell'\"Odissea\" (del 1845) e quelle di Racine e Boileau.\nDal 1841 fu il medico curante di Cristina Trivulzio di Belgiojoso, e riusc\u00ec a ridurre la frequenza e l'intensit\u00e0 delle sue crisi epilettiche. Con la nobildonna intrattenne una fitta corrispondenza epistolare e a lei dedic\u00f2 la traduzione dell'\"Odissea\". Personalit\u00e0 illuminata, Paolo Maspero fu il primo a trattare l'epilessia in modo scientifico e libero da pregiudizi, pubblicando nel 1858 il trattato \"Dell'epilessia e del suo miglior modo di curarla\"."}
{"id": "2215642", "revid": "2070619", "url": "https://it.wikipedia.org/wiki?curid=2215642", "title": "Johannes Zukertort", "text": "Suo padre era un cristiano protestante di origine ebraica. La famiglia emigr\u00f2 poi in Prussia. Nel 1861 si iscrisse all'Universit\u00e0 di Breslavia, dove si laure\u00f2 in medicina. Nella citt\u00e0 di Breslavia incontr\u00f2 Adolph Anderssen e nacque in lui la passione per gli scacchi. Nel 1868 gioc\u00f2 un match con Anderssen, ma rimase sconfitto (+3 \u20138 =1). Tre anni dopo per\u00f2 riusc\u00ec a batterlo a Berlino per 5 vittorie contro 2 sconfitte.\nIn quel periodo diede inizio ad una intensa attivit\u00e0 giornalistica nel campo degli scacchi, succedendo a Gustav Neumann nella direzione della rivista \"Neue Berliner Schachzeitung\" assieme ad Anderssen, direzione che tenne per quattro anni. Con Dufresne compil\u00f2 due manuali: lo \"Schach-Handbuch\" e il \"Leitfaden des Shachspiels\". Nel 1869 pubblic\u00f2 a Berlino la raccolta di composizioni \"Sammlung des auserlesensten Schachaufgaben\", contenente 282 diagrammi.\nZukertort aveva una personalit\u00e0 eclettica: conosceva 12 lingue (chi dice 14), era un ottimo suonatore di pianoforte e per un certo periodo svolse l'attivit\u00e0 di critico musicale. Combatt\u00e9 nell'esercito prussiano contro l'Austria, la Danimarca e la Francia. Fu decorato al valor militare per azioni di eroismo nove volte. Fu redattore della pagina politica del giornale \"Allgemeine Zeitung\" e si batt\u00e9 per ottenere una riforma del sistema carcerario.\nPrincipali risultati.\nNel 1872 ottenne il 3\u00ba posto nel torneo di Londra (vinto da Steinitz). Dopo il termine del torneo disput\u00f2 un match con Steinitz, ma perse nettamente (+1 \u20137 =4). Sempre a Londra si classific\u00f2 2\u00ba dietro a Blackburne nei tornei del \"City Club\" e del \"Simpson's Divan\".\nA Lipsia nel 1877 arriv\u00f2 = 2\u00ba con Anderssen (vinse Paulsen con 9/11). Nel torneo di Parigi del 1878 si classific\u00f2 = 1\u00ba con Winawer, ma lo batt\u00e9 nello spareggio.\nNel 1883 ottenne il suo pi\u00f9 grande risultato, vincendo il torneo di Londra, il pi\u00f9 forte fino a quel momento disputato, con 3 punti di vantaggio sul 2\u00ba classificato Steinitz e davanti a maestri come Blackburne, Cigorin ed altri.\nIl match mondiale Steinitz-Zukertort del 1886.\nQuesta grande vittoria lo port\u00f2 a sfidare Steinitz per il titolo mondiale. Zukertort voleva giocare in Inghilterra, dove viveva ormai da 13 anni, ma Steinitz, che si era stabilito dal 1883 negli Stati Uniti, ebbe a dire \"preferirei perdere un match negli Stati Uniti che vincerlo in Inghilterra\". Dopo lunghe trattative si decise di giocare negli Stati Uniti.\nIl match inizi\u00f2 l'11 gennaio a New York. \u00c8 considerato il primo campionato del mondo ufficiale. Dopo le prime cinque partite giocate a New York Zukertort conduceva per 4\u20131. Si gioc\u00f2 poi a St. Louis e a New Orleans. Nelle successive partite Zukertort vinse ancora solo una partita e Steinitz vinse l'incontro per +10 \u20135 =5, diventando il primo campione del mondo ufficiale.\nIn seguito disput\u00f2 ancora qualche torneo, ma con risultati molto inferiori ai suoi tempi migliori. Nel 1887 gioc\u00f2 un match con Blackburne, ma ne usc\u00ec sconfitto (+1 \u20135 =8).\nZukertort era anche un eccellente giocatore di scacchi alla cieca. Nel 1876 gioc\u00f2 16 partite in simultanea alla cieca, col risultato di +12\u00a0\u2013 1 =3.\nMor\u00ec di emorragia cerebrale il 20 giugno 1888, dopo aver giocato una partita in un torneo del circolo \"Simpson's Divan\" di Londra. \u00c8 sepolto nel \"Brompton Cemetery\" di Londra.\nIl suo capolavoro, la \"Immortale di Zukertort\".\nNel torneo di Londra 1883 gioc\u00f2 una brillantissima partita contro Blackburne. Steinitz defin\u00ec questa partita \"Una delle pi\u00f9 brillanti mai giocate\".\nZukertort-Blackburne, Londra 1883 \u00a0 (vedi la partita online)\nNella posizione del diagramma il Bianco in apparenza ha perso, a causa del doppio attacco alla donna e all'alfiere. Invece Zukertort, che aveva manovrato a lungo per raggiungere questa posizione, gioc\u00f2 una serie di mosse da capolavoro:\n28.Db4!!\nOffrendo la donna all'avversario. Ma questi, ricordandosi del vecchio detto: \"Timeo Danaos et dona ferentes\" cominci\u00f2 a diffidare, e a ragione, della liberalit\u00e0 dell'antagonista e rispose:\n28. \u2026Tc5\u00a0 le sorprese per\u00f2 non erano finite... 29.Tf8+!! Rxh7 30.Dxe4+ Rg7 31.Axe5+ Rxf8 32.Ag7+! Rg8 33.Dxe7 (1-0)\nIn caso invece della cattura della donna il seguito sarebbe stato:\n28\u2026Dxb4 30.Axe5+ Rxh7 31.Th3+ Rg6 32.Tg3+ Rh6 33.T1f6+ Rh5 34.T6f5+ Rh6 35.Af4+ Rh7 36.Th5#"}
{"id": "2215644", "revid": "486946", "url": "https://it.wikipedia.org/wiki?curid=2215644", "title": "Associazione Sportiva Dilettantistica Savona 1907 Foot Ball Club", "text": ""}
{"id": "2215646", "revid": "767487", "url": "https://it.wikipedia.org/wiki?curid=2215646", "title": "Esapoli dorica", "text": "L'esapoli dorica () era una confederazione sacrale di sei citt\u00e0 greche di fondazione dorica nel sud-ovest dell'Asia Minore e nelle isole vicine. Coincideva in larga parte con la regione nota come Doride () o \"Doride d'Asia\" ().\nLe sei citt\u00e0.\nLe sei citt\u00e0 che costituivano l'esapoli erano:\nStoria.\nI membri dell'esapoli si riunivano periodicamente al promontorio Triopio presso Cnido per celebrare giochi in onore di Apollo Triope. Ai vincitori dei giochi venivano dati come premio dei tripodi di bronzo, che tuttavia non potevano essere portati via da chi se li fosse guadagnati, ma rimanevano nel santuario dedicati al dio. Narra Erodoto di Alicarnasso che una volta un uomo di Alicarnasso, di nome Agasicle, non rispett\u00f2 la norma: dopo aver vinto, port\u00f2 via il tripode e lo fiss\u00f2 al muro di casa sua. Le altre cinque citt\u00e0 dell'esapoli, cio\u00e8 Lindo, Ialiso, Camiro, Coo, e Cnido, esclusero dalla lega Alicarnasso, sesta citt\u00e0 dell'Esapoli, e da allora (VI-V secolo a.C.) la lega si chiam\u00f2 \"Pentapoli dorica\".\nSecoli dopo, anche Plinio il Vecchio nella \"Naturalis historia\" parlava della Doride, affermando \"Caria mediae Doridi circumfunditur ad mare utroque latere ambiens\" e delimitandola cos\u00ec con la Caria, l'Egeo e Cnido. Il termine in quest'accezione ricorre anche in Tucidide e Tolomeo."}
{"id": "2215647", "revid": "135224", "url": "https://it.wikipedia.org/wiki?curid=2215647", "title": "M3 super 90", "text": ""}
{"id": "2215652", "revid": "290948", "url": "https://it.wikipedia.org/wiki?curid=2215652", "title": "Deidratazione", "text": ""}
{"id": "2215653", "revid": "287204", "url": "https://it.wikipedia.org/wiki?curid=2215653", "title": "Grammy Award alla miglior composizione di musica contemporanea", "text": "Il premio Grammy alla miglior composizione di musica contemporanea (\"Grammy Award for Best Classical Contemporary Composition\") \u00e8 una delle categorie dei Grammy Award previste per la musica classica. Premia il compositore (e dal 2009, nel caso di un'opera cantata su testo originale, anche il librettista) di una composizione di musica contemporanea. Il premio \u00e8 stato assegnato la prima volta nel 1961, ma ha subito cambiamenti di nome ed una sospensione dal 1967 al 1984."}
{"id": "2215656", "revid": "339392", "url": "https://it.wikipedia.org/wiki?curid=2215656", "title": "Grammy Award for Best Classical Contemporary Composition", "text": ""}
{"id": "2215659", "revid": "290948", "url": "https://it.wikipedia.org/wiki?curid=2215659", "title": "Modello (fisica)", "text": ""}
{"id": "2215667", "revid": "92723", "url": "https://it.wikipedia.org/wiki?curid=2215667", "title": "Pentapoli dorica", "text": "La pentapoli dorica era un'antica confederazione sacrale di cinque citt\u00e0 (, \"cinque citt\u00e0\") dell'antica Grecia di origine dorica in Asia Minore, costituita a partire dal VI-V secolo a.C.\nLe cinque citt\u00e0.\nLe cinque citt\u00e0 doriche erano situate sulle coste della Caria e nelle isole vicine:\nStoria.\nAttorno al VI secolo a.C. una lega di sei citt\u00e0 di origine dorica (\"esapoli dorica\") si era costituita attorno al tempio di Apollo Triope nel promontorio Triopio, nei pressi di Cnido allo scopo di prendere decisioni comuni in economia e in politica estera. La Pentapoli dorica nacque attorno al VI-V secolo a.C., dopo l'espulsione di Alicarnasso dall'Esapoli a causa di un atto di empiet\u00e0 da parte di un suo cittadino.\nLe feste comuni della lega dorica si svolgevano periodicamente, in prossimit\u00e0 del tempio di Apollo Triope, con giochi a cui potevano partecipare soltanto gli appartenenti alla confederazione. Ai vincitori dei giochi veniva dato come premio un tripode di bronzo, che tuttavia non poteva essere portato via dal tempio di Apollo sul Triopio.\nNarra Erodoto di Alicarnasso che un cittadino di Alicarnasso, di nome Agasicle, dopo aver vinto una gara non rispett\u00f2 la norma e port\u00f2 via il tripode; sdegnate, le altre cinque citt\u00e0 dell'esapoli, cio\u00e8 Lindo, Ialiso, Camiro, Coo, e Cnido, esclusero dalla lega Alicarnasso, sesta citt\u00e0 dell'Esapoli: da allora la lega si chiam\u00f2 \"Pentapoli dorica\".\nLa Pentapoli dorica entr\u00f2 in decadenza dopo il terremoto del 226 a.C. (durante il quale venne abbattuto il Colosso di Rodi) e spar\u00ec con il dominio romano a partire dal 164 a.C."}
{"id": "2215673", "revid": "984922", "url": "https://it.wikipedia.org/wiki?curid=2215673", "title": "Segue 1", "text": "Segue 1 \u00e8 una piccola galassia satellite della nostra Via Lattea; possiede poche stelle visibili, ma ha una grande densit\u00e0 di materia oscura, cos\u00ec la sua gravit\u00e0 \u00e8 circa 1000 volte maggiore di quanto si potrebbe dedurre solo dalla sua luminosit\u00e0. Segue 1 \u00e8 l'esempio pi\u00f9 estremo di galassia di materia oscura conosciuta.\nSegue 1 \u00e8 una delle tante galassie quasi invisibili scoperte dallo Sloan Digital Sky Survey; queste galassie possiedono un tasso di materia oscura maggiore della materia visibile di 100 o 1000:1, rendendole cos\u00ec difficili da scorgere. Per contro, la Via Lattea ha un tasso di materia oscura di 10:1."}
{"id": "2215676", "revid": "1543377", "url": "https://it.wikipedia.org/wiki?curid=2215676", "title": "Galassia oscura", "text": "Una galassia oscura \u00e8 un oggetto delle dimensioni di una galassia che contiene pochissime o nessuna stella (da cui il suo nome); legata assieme dalla materia oscura, pu\u00f2 anche contenere gas e polveri. Non si conoscono galassie oscure con al centro buchi neri.\nCandidate.\nSegue 1\nHE0450-2958.\nHE0450-2958 \u00e8 un quasar insolito, dato che sembra non essere ospitato in nessuna galassia. Si \u00e8 suggerito che potrebbe trattarsi di una galassia oscura in cui \u00e8 diventato attivo un quasar; tuttavia delle osservazioni successive hanno rilevato che probabilmente esiste una normale galassia ospitante il fenomeno.\nHVC 127-41-330.\nHVC 127-41-330 \u00e8 una nube ad alta velocit\u00e0 compresa fra la Galassia di Andromeda e quella del Triangolo.\nVIRGOHI21.\nLa scoperta di VIRGOHI21 \u00e8 stata annunciata nel febbraio del 2005 e fu il primo valido esempio di galassia oscura; si \u00e8 scoperto che osservandola alla lunghezza d'onda dei 21cm emette onde radio dell'idrogeno."}
{"id": "2215685", "revid": "1988230", "url": "https://it.wikipedia.org/wiki?curid=2215685", "title": "Matrice (incisione)", "text": "Matrice \u00e8 un elemento che riproduce un originale qualsiasi mediante varie tecniche e lavorazioni; anche l'originale da cui si traggono copie e simili.\nDa alcuni ricercatori gnostici come Ren\u00e9 Gu\u00e9non e Stefano Pallagrosi la parola \"ma-ter\" o \"ma-tris\" (datrice di forma) hanno il seguente significato semantico. \"ma\" (dall'antico Egiziano) programmazione, e \"ter / tris\" ternaria.\nPer \"programmazione ternaria\" si intende quella procedura che permette a due entit\u00e0 solitamente maschile/femminile di generare un \"nuovo\" prima non manifesto. L'esempio pi\u00f9 antico attestato \u00e8 quello del ternario Egiziano: Iside, Osiride, Horus. \nIn ambito incisorio possiamo paragonare la \"matrice\" da stampa alla parte femminile, l'attrezzo, il bulino la punta secca o l'acido che la penetra alla parte maschile, e la conseguente stampa \u00e8 il prodotto in equilibrio tra questa unione."}
{"id": "2215690", "revid": "697352", "url": "https://it.wikipedia.org/wiki?curid=2215690", "title": "Bruno Aveillan", "text": "Carriera pubblicitaria.\nAveillan ha anche girato spot pubblicitari, per Chanel, Acura, Perrier, Audi, Magnum, Lanvin, Paco Rabanne, Lacoste e Lexus. Attualmente \u00e8 rappresentato, per i suoi spot e videoclip, dalla compagnia Quad productions. Bruno Aveillan vinse un Gold Clio Award e un Gold London International Award per il video di \"A Journey\" di Louis Vuitton."}
{"id": "2215691", "revid": "339392", "url": "https://it.wikipedia.org/wiki?curid=2215691", "title": "La ballata del mare salato", "text": ""}
{"id": "2215692", "revid": "1573940", "url": "https://it.wikipedia.org/wiki?curid=2215692", "title": "Uromastyx", "text": "Uromastyx () \u00e8 un genere di sauri della famiglia Agamidae.\nDescrizione.\nLe specie pi\u00f9 conosciute sono l'uromastice acantinuro (\"Uromastyx acanthinura\"), diffuso nelle zone rocciose del Sahara e dalla lunghezza fino a 45 centimetri, di cui pi\u00f9 di un terzo spetta alla coda, munita sopra e ai lati di grosse e appuntite squame cornee; l'\"Uromastyx aegyptia\", la pi\u00f9 grande delle specie, raggiungendo i 75\u00a0cm di lunghezza, e in rari casi circa 90\u00a0cm; l'\"Uromastyx dispar\", che nella sottospecie flavifasciata raggiunge i 45\u201355\u00a0cm di taglia massima; l'\"Uromastyx geyri\", noto per le sue fasi di colorazione molto accese (generalmente giallo, rosso o arancione con macchie, strisce, ocelli o bande nerastre o bianche); l'\"Uromastyx ocellata\", di piccole dimensioni (raramente supera i 30\u201335\u00a0cm) e molto colorato; l'\"Uromastyx ornata\", di dimensioni medio-piccole e colori molto accesi. Il rappresentante pi\u00f9 piccolo della specie \u00e8 l'uromastice dalla coda a pettine (\"Uromastyx princeps\"), diffuso fra le pietraie della Migiurtinia, regione della Somalia, di dimensioni pi\u00f9 piccole (raggiunge al massimo i 22 centimetri), la cui coda \u00e8 fornita di formazioni a punta che la fanno rassomigliare ad un rozzo pettine, da cui il nome comune.\nBiologia.\nSono rettili deserticoli ad attivit\u00e0 esclusivamente diurna e si cibano di vegetali, semi, fiori, arbusti, occasionalmente in giovane et\u00e0, possono integrare la loro dieta con proteine animali, generalmente insetti.\nDistribuzione e habitat.\nBuona parte delle specie sono diffuse nell'Africa subsahariana, e in Arabia Saudita.\nTassonomia.\nIl genere comprende le seguenti specie:"}
{"id": "2215693", "revid": "92723", "url": "https://it.wikipedia.org/wiki?curid=2215693", "title": "Oratorio di San Maurizio", "text": "L'oratorio di San Maurizio \u00e8 situato su un promontorio del territorio di Lugano al confine con quello di Savosa (frazione Rovello, gi\u00e0 comune autonomo del quale il complesso di San Maurizio fece parte fino al 1804). \u00c8 documentato per la prima volta nel 1203.\nDescrizione.\nL'edificio, in stile romanico, ha pianta trapezoidale con abside semicircolare all'esterno. L'aula \u00e8 coperta da una volta a crociera costolonata a capriate scoperte.\nAll'interno sono custoditi affreschi d'epoca diversa, dal tardo XV secolo, alla seconda met\u00e0 del secolo XVI, alcuni attribuiti alla bottega luganese di Cristoforo da Seregno"}
{"id": "2215704", "revid": "1573940", "url": "https://it.wikipedia.org/wiki?curid=2215704", "title": "Oratorio dei Santi Pietro e Paolo", "text": "La chiesetta dei Santi Pietro e Paolo \u00e8 un oratorio sorto nel XIV secolo in localit\u00e0 \"Rolino\" a Pregassona, quartiere di Lugano.\nStoria.\nLe prime tracce documentate dell'oratorio risalgono al XIV secolo. L'edificio fu restaurato nel 1915 e nel 1983-1984.\nDescrizione.\nL'oratorio presenta un'aula rettangolare che si conclude in un'abside di forma semicircolare all'esterno, e trapezoidale all'interno; \u00e8 affiancata da un campanile a vela. Il portale \u00e8 sormontato da una lunetta decorata da un affresco della fine del XVI secolo, raffigurante la \"Madonna con i santi Pietro e Paolo\".\nLe pareti all'interno conservano affreschi quattrocenteschi: una \"Crocifissione con la Madonna in trono e i santi Pietro, Rocco e Martino di Tours, San Giacomo il Maggiore e Domenica\"; \"Sant'Antonio abate\" e \"Santa Lucia\"; sull'arcata centrale, la \"Madonna in trono\", \"San Bernardino da Siena\" e, al di sopra, l'\"Annunciazione\".\nNell'abside romanica, \u00e8 presente l'affresco pi\u00f9 antico con \"due figure di Santi\". Sulle pareti del coro cinquecentesco sono raffigurati la \"Santissima Trinit\u00e0\", il \"Cristo festivo\", la \"Madonna di Loreto\" e \"San Sebastiano\". L'oratorio ospita inoltre una statua cinquecentesca della \"Madonna\"."}
{"id": "2215705", "revid": "200568", "url": "https://it.wikipedia.org/wiki?curid=2215705", "title": "Carcinomi", "text": ""}
{"id": "2215706", "revid": "307923", "url": "https://it.wikipedia.org/wiki?curid=2215706", "title": "Camarines", "text": ""}
{"id": "2215709", "revid": "2028514", "url": "https://it.wikipedia.org/wiki?curid=2215709", "title": "Il senso religioso (1966)", "text": "Il senso religioso \u00e8 un saggio del sacerdote cattolico e teologo Luigi Giussani, fondatore del movimento Comunione e Liberazione.\nNon scritto direttamente, ma rivisto dall'autore, il libro raccoglie in modo ordinato gli appunti delle lezioni tenute da Luigi Giussani nella seconda met\u00e0 degli anni cinquanta nella scuola superiore dove insegnava religione dopo aver abbandonato la docenza di teologia al seminario di Venegono.\nStoria editoriale.\nGiussani affront\u00f2 per la prima volta il tema del \"senso religioso\" nel dicembre del 1957 in un breve testo di 32 pagine scritto per la Giovent\u00f9 Italiana di Azione Cattolica a partire da una lettera pastorale dell'allora arcivescovo di Milano Giovanni Battista Montini, intitolata proprio \"Sul senso religioso\".\nGli appunti delle lezioni di don Giussani al liceo Berchet, raccolti tra il 1954 e il 1960 e pubblicati in varie forme, divennero i testi di riferimento della catechesi e degli incontri della \"scuola di comunit\u00e0\" del nascente movimento di Comunione e Liberazione, all'epoca ancora Giovent\u00f9 Studentesca.\nNel 1966 la giovane casa editrice milanese Jaca Book pubblic\u00f2 sotto questo titolo una parte degli appunti, riguardanti in particolare l'esperienza religiosa dell'uomo. Il volumetto divenne uno dei testi di riferimento delle comunit\u00e0 di Comunione e Liberazione e il tema del \"senso religioso\" divenne il perno delle lezioni di don Giussani all'Universit\u00e0 Cattolica di Milano a partire della met\u00e0 degli anni sessanta.\nNel gennaio 1977 Jaca Book riedit\u00f2 il libro, in una versione riveduta editorialmente, ma fedele all'originale, avendo stimato che l'edizione originale del 1966 avesse avuto una diffusione di circa centomila copie.\nNegli anni ottanta, don Giussani realizz\u00f2 una nuova versione de \"Il senso religioso\", con un testo completamente nuovo, frutto in gran parte delle lezioni tenute dal teologo per il corso di introduzione alla teologia all'Universit\u00e0 Cattolica fino a quel momento. La nuova versione, il primo volume della trilogia del \"PerCorso\", divenne uno dei testi pi\u00f9 noti e diffusi di don Giussani, tradotto in molte lingue e presentato, nella sua versione in lingua inglese, al palazzo di vetro delle Nazioni Unite.\nNel maggio del 1994 il testo originale fu riproposto da Rizzoli nel volume \"Il senso di Dio e l'uomo moderno\" pubblicato all'interno della collana \"I libri dello spirito cristiano\" diretta dallo stesso Luigi Giussani. Nello stesso libro fu ristampato anche il testo \"La coscienza religiosa nell'uomo moderno\" pubblicato originariamente nel 1985.\nContenuti.\nLa natura del senso religioso.\nL'autore inizia chiedendosi a quale livello della natura umana si collocano le grandi domande circa l'esistenza: \u00abper che cosa vale la pena vivere? qual \u00e8 il significato della realt\u00e0? che senso ha l'esistenza?\u00bb L'esempio \u00e8 la figura del \"pastore errante\" di Giacomo Leopardi che rivolgendosi alla luna si chiede:\nIl \"senso religioso\" \u00e8 al livello di queste inevitabili domande, al livello in cui l'uomo attende una risposta \"esauriente\" a queste domande. Un livello implicito in qualunque posizione umana. \u00ab\u00c8 la natura stessa della ragione, del nostro pensiero, della nostra coscienza che si pone come senso religioso\u00bb, e qualunque sia la posizione filosofica, politica, teoretica, tali domande sono espressione di tutti. Tutta la vita, tutte le circostanze affermano l'esistenza di un \"quid\" che sia ultimamente il senso per cui si vive.\nIl senso religioso \u00e8, per sua natura, un fattore \"ineliminabile\", \u00abcoincide con quel senso \"originale\", \"totale di dipendenza\" che \u00e8 l'evidenza pi\u00f9 grande e suggestiva per l'uomo di tutti tempi\u00bb. Quel \"qualcosa da cui tutto dipende\" \u00absi chiama, nella tradizione religiosa, esplicitamente Dio\u00bb.\nGiussani pone metodologicamente una differenza tra \"senso religioso\", qualunque forma di consapevolezza di questa dipendenza, e \"religiosit\u00e0\", intesa come l'insieme di teorie e di pratiche di vita che da essa scaturiscono nella storia e nella tradizione. Il senso religioso \u00e8 una dote caratteristica della natura umana e fra tutte le capacit\u00e0 umane \u00e8 la fondamentale perch\u00e9 si rivolge al bene finale e conclusivo, \u00abriassume tutti gli scopi delle altre capacit\u00e0 della nostra persona\u00bb.\nSenso religioso e realt\u00e0.\nDopo la prima parte, in cui Giussani pone \"il fondo della questione\", il testo analizza il rapporto tra il senso religioso e la realt\u00e0. Per entrare in funzione, ha bisogno di essere continuamente richiamato in una dipendenza non solo originale, costitutiva dell'essere, ma anche in ogni momento della vita in un rapporto continuo con il reale. \u00abIl richiamo che mette in moto il senso religioso dello spirito umano viene da Dio attraverso la realt\u00e0 creata. (...) Il mondo rende testimonianza a chi lo crea\u00bb. Una \"rivelazione naturale\" in cui l'esistenza stessa ridesta la coscienza del fondamento dell'essere.\nGiussani introduce una delle parole a lui pi\u00f9 care: \u00abio\u00bb. Il livello pi\u00f9 profondo della realt\u00e0, dove la realt\u00e0 diventa \"io\", dove la realt\u00e0 prende coscienza di s\u00e9. \u00c8 anche il livello dove la realt\u00e0 prende coscienza del \"bene\" e del \"male\", il livello dove, come l'autore spiegher\u00e0 pi\u00f9 volte in altre sue opere, la realt\u00e0 richiama al \"mistero\", \u00abrichiama ad altro, oltre s\u00e9, pi\u00f9 in su\u00bb. Il mondo, la realt\u00e0, \u00e8 \"segno\" di Dio, una cosa il cui senso \u00e8 altrove.\nLa realt\u00e0 vissuta come \"mistero\", il \u00abDio ignoto\u00bb del quale gli ateniesi chiedono spiegazione a San Paolo all'Areopago (), spinge la ragione a inoltrarsi, per la sua stessa natura che \u00e8 esigenza di significato, in questo \"ignoto\". Questo pu\u00f2 portare alla tentazione di rendere l'uomo stesso criterio del tutto, dinamica che Giussani identifica con la parola \"idolo\", la corruzione del senso religioso ad un aspetto parziale.\nLa rivelazione.\nDa qui la necessit\u00e0 della \"rivelazione\", preannunciata, osserva Giussani, anche da Platone:\nQui Giussani introduce il concetto della \u00abcategoria della possibilit\u00e0\u00bb, una posizione dell'uomo non ideologica, un uso della ragione che rispetti qualunque eventualit\u00e0, anche quella della \"rivelazione\", in attesa vigile, una posizione, ragionevole e leale, di imprevedibile attesa.\nL'autore prosegue nella terza parte proprio con l'analisi di come Dio si sia \"rivelato\" all'uomo, attraverso l'esperienza di Abramo. Dio che entra nella storia umana direttamente, nel rapporto diretto con l'uomo: Non il frutto di un ragionamento umano, ma \u00abla registrazione di un fatto. (...) La Bibbia \u00e8 questa notizia, il testo di questa testimonianza a noi\u00bb. Caratteristiche della \"rivelazione\" sono la comprensibilit\u00e0, avviene cio\u00e8 in termini a noi adatti, e il fatto che l'esito \u00e8 \u00abuna coscienza ancora pi\u00f9 profonda del mistero come mistero\u00bb.\nGes\u00f9.\nLa libert\u00e0 di Dio, che sceglie di rivelarsi all'uomo secondo modalit\u00e0 comprensibili all'uomo e che lo rendono ancor pi\u00f9 addentro alla dinamica del senso religioso, si concretizza nella compagnia di Dio all'uomo mediante l\"incarnazione\". Giussani tratta quindi il problema di Cristo nella storia. \u00abCom'\u00e8 nato storicamente il problema cristiano?\u00bb. La risposta \u00e8 nel porsi a livello di coloro che per primo l'hanno incontrato.\nL'abbassamento di Dio a livello dell'uomo, rende la dipendenza originale, resa nota dal senso religioso, compiuta nell'amore, \u00abin una compagnia precisa col mistero divenuto misura inevitabile dell'umana convivenza\u00bb.\n\u00abQuesto \u00e8\u00bb, per Giussani, \u00abil culmine dell'attuazione del senso religioso\u00bb.\nLa Chiesa.\nLa quarta e ultima parte del testo riguarda la Chiesa, la modalit\u00e0 con cui si rende presente oggi il mistero di Cristo. Il metodo \u00e8 l'\u00abincontro con un fatto presente\u00bb, in cui si verifichi una proposta, un \u00abincontro integralmente umano\u00bb. Aggiunge Giussani: \u00abCristo \u00e8 rimasto per essere oggetto d'incontro, incontro umano, proprio come ci si imbatte in una persona. Ed \u00e8 rimasto nella storia svolgendo la sua fisionomia nella vita della sua comunit\u00e0\u00bb, cio\u00e8 la Chiesa.\nConclude Giussani: \u00abCon Cristo si attua la comunione personale di Dio\u00bb (il significato ultimo a cui l'esperienza del senso religioso rimanda) \u00abcon l'uomo e la sua storia\u00bb."}
{"id": "2215716", "revid": "767487", "url": "https://it.wikipedia.org/wiki?curid=2215716", "title": "Pier Jacopo Alari Bonacolsi", "text": "Fu detto l'Antico \u2014 epiteto che avrebbe in seguito originato la contrapposizione con il Moderno, ossia l'orafo e medaglista Galeazzo Mondella \u2014 per la sua abilit\u00e0 nel riprodurre in piccolo formato, prevalentemente utilizzando il bronzo e il bronzo dorato, antiche statue dell'epoca greco-romana, come l'Apollo del Belvedere, il gruppo del Laocoonte e le teste degli Imperatori interpretando cos\u00ec le aspirazioni culturali e l'ideale di bellezza del Rinascimento italiano.\nBiografia.\nProbabilmente nato a Gazzuolo, vicino a Mantova, fece il suo apprendistato presso l'orafo Andrea Briosco, detto \"il Riccio\", divenendone poi il principale concorrente sulla piazza.\nDivenuto un protetto della famiglia Gonzaga di Mantova e del ramo cadetto di Bozzolo dove possedeva una stanza nel castello, cre\u00f2 nel 1479 un paio di medaglie commemorative per il matrimonio del figlio di Ludovico Gonzaga, Gianfrancesco Gonzaga e Antonia del Balzo.\nDal 1490 lavor\u00f2 per Isabella d'Este e Francesco II, arricchendo delle sue opere il celeberrimo studiolo di Isabella. Per conto della marchesa di Mantova nel 1496 si rec\u00f2 a Roma per reperire pezzi di antichit\u00e0 per la sua collezione. Lavor\u00f2 anche per il vescovo di Mantova Ludovico Gonzaga, collezionista d'arte, per il quale realizz\u00f2 numerose statuette e busto in bronzo. Intorno al 1523, per i suoi alti meriti artistici, venne nominato da Isabella d'Este direttore dei porti e dei mulini di Mantova.\nMor\u00ec a Gazzuolo nel luglio 1528.\nDiscendenza.\nPier Jacopo ebbe due figli:\nentrambi al servizio dei Gonzaga."}
{"id": "2215717", "revid": "30580", "url": "https://it.wikipedia.org/wiki?curid=2215717", "title": "Gran Premio degli Stati Uniti d'America 1970", "text": "Il Gran Premio degli Stati Uniti 1970, \"XIII Grand Prix of the United States\" e dodicesima gara del campionato di Formula 1 del 1970, si \u00e8 svolto il 4 ottobre sul Circuito di Watkins Glen ed \u00e8 stato vinto da Emerson Fittipaldi su Lotus-Ford Cosworth, prima vittoria in carriera del pilota brasiliano.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2215719", "revid": "1543377", "url": "https://it.wikipedia.org/wiki?curid=2215719", "title": "Il 42\u00ba parallelo", "text": "Il 42\u00ba parallelo (titolo originale: \"The 42nd Parallel\") \u00e8 un romanzo scritto nel 1930 da John Dos Passos. Fa parte della \"U.S.A. trilogy\", la quale comprende anche i successivi romanzi \"1919\" (1932) e \"The Big Money\" (1936).\nOrigine del romanzo.\nNel 1927 John Dos Passos si interess\u00f2 al caso di Nicola Sacco e Bartolomeo Vanzetti pubblicando alcuni scritti per proclamare la loro innocenza, come fecero molti altri autori cosiddetti \"impegnati\" (un eufemismo usato negli Stati Uniti per indicare gli scrittori di idee comuniste o socialiste).\nNonostante l'impegno profuso, la sentenza capitale venne ugualmente applicata. Secondo Laura Browder \u00abla futilit\u00e0 del linguaggio della corte, come anche l'inefficacit\u00e0 dei propri sforzi letterari per assicurare giustizia per i due anarchici, ha dimostrato di essere un punto di svolta per Dos Passos. Gli anarchici sono stati giustiziati il 23 agosto 1927, e in settembre Dos Passos ha iniziato a lavorare al primo volume della trilogia U.S.A.\u00bb\nOrigine del titolo.\nIl 42\u00ba parallelo Nord, \u00abuna linea mitica sulle mappe che taglia attraverso il cuore degli Stati Uniti\u00bb \u00e8 quello su cui si trova Chicago, citt\u00e0 chiave del romanzo e localit\u00e0 natale di Dos Passos. Il sociologo Pierre Saint-Arnaud osserva che si tratta anche della linea approssimativa che seguono le tempeste dalle Montagne Rocciose all'Atlantico, trovando un doppio simbolismo: gli americani dell'ovest e quelli dell'est sono legati da questa linea che attraversa il paese, e il movimento stesso dell'ovest verso l'est simboleggia la potenza affascinatrice del capitalismo industriale e delle sue promesse.\nQuesto parallelo delimita inoltre i confini tra gli stati di New York e Pennsylvania nella Stati Uniti orientali e tra California, Nevada e Utah a sud e Oregon e Idaho a nord negli Stati Uniti occidentali, attraversando le citt\u00e0 di Medford (Oregon), Des Moines (Iowa), Detroit (Michigan), Cleveland (Ohio), Hartford (Connecticut), Providence (Rhode Island), Boston (Massachusetts).\nStruttura narrativa.\nLa struttura narrativa del romanzo impiega una tecnica sperimentale, sviluppata su quattro livelli che si inframmezzano nel corpo dell'opera apparentemente senza un ordine preciso.\nI romanzi della trilogia \"USA\" formano un polittico caleidoscopico costituito da ritratti, dialoghi casuali, dichiarazioni ufficiali, racconti, scene di costume, canzoni, titoli di giornali, biografie, descrizioni di ambiente, ritagli di stampa e digressioni dell'autore. Tutti questi elementi, alcuni documentati e altri immaginati, si combinano secondo un principio architettonico basato sul montaggio cinematografico, concetto sviluppato da Sergej \u0116jzen\u0161tejn negli anni nei quali Dos Passos stava preparando \"USA\".\nImpressionato dal cineasta sovietico, poi conosciuto personalmente, e dalle sue pellicole, Dos Passos va a fare una applicazione fino a allora inedita delle nuove tecniche cinematografiche applicate a un'opera letteraria, basata sul principio del \"montaggio\", il \"conflitto\" e il \"contrappunto\". La tecnica denominata \"camera eye\", sviluppata dal regista sovietico Dziga Vertov con il \"kino-glaz\" (\"cine-occhio\"), e quella del cinegiornale, permettono di considerare l'opera di Dos Passos come una delle contribuzioni pi\u00f9 importanti allo sviluppo della letteratura giornalistica moderna. Secondo lo studioso Keith Booker la trilogia \u00abrappresenta l'esempio realizzato pi\u00f9 pienamente di quello che gli scrittori e i critici proletari degli anni 1930 chiamavano il romanzo collettivo\u00bb. Secondo Shelley Fisher Fishkin \u00abil successo di Dos Passos come scrittore immaginativo \u00e8 arrivato quando e ritornato, nella finzione, a soggetti, temi e strategie prima esplorate come giornalista.\u00bb\nRomanzo tradizionale.\nLo stile del romanzo tradizionale \u00e8 stato impiegato per i personaggi immaginari, le cui vicende spesso si intersecano, con un'alternanza dei ruoli dei protagonisti. La vita dei personaggi vortica fuori controllo mentre cercano di affrontare argomenti tab\u00f9 (promiscuit\u00e0, omosessualit\u00e0, gravidanze indesiderate, aborto e sifilide) in una societ\u00e0 repressiva e puritana.\nQuesti capitoli non sono numerati.\nBiografie.\nPer nove personaggi reali presenti nel romanzo vi sono biografie sintetiche, presentate come \u00abgeremiadi poetiche in prosa\u00bb nello stile di Walt Whitman.\nSecondo lo studioso Robert C. Rosen, \u00able biografie di \"U.S.A.\" sono fette di storia; i loro contesti pi\u00f9 ampi sono allusi ma non enunciati apertamente. Per apprezzare pienamente le sfumature del linguaggio di Dos Passos, il significato dei suoi dettagli descrittivi, e la forza del suo sarcasmo, il lettore deve conoscere molta storia.\u00bb.\n\"Cine-giornale\".\nIl \"cine-giornale\", nell'originale \"newsreel\", \u00e8 una raccolta di titoli di prima pagina e frammenti di articoli dal Chicago Tribune. Il romanzo comprende 19 cine-giornali, indicati con numeri romani. Queste parti permettono una datazione precisa degli avvenimenti.\n\"Occhio fotografico\".\nL'\"occhio fotografico\", nell'originale \"camera eye\", presenta brevi impressioni autobiografiche scritte con la tecnica del flusso di coscienza gi\u00e0 usato da James Joyce, nelle quali i paragrafi, ad eccezione di quello iniziale, hanno la lettera iniziale minuscola, proprio per indicare una continuit\u00e0 di lettura.\nIl romanzo comprende 27 occhi fotografici.\nI personaggi immaginari.\nMac.\nAl personaggio di Fenian \"Fainy\" McCreary, indicato nei titoli dei capitoli come Mac, sono dedicati 8 capitoli.\nMac nasce a Middletown, Connecticut, dove il padre, invalido, lavora come guardiano notturno in una fabbrica e la madre come lavandaia. In seguito al licenziamento del padre ed alla morte della madre la famiglia si trasferisce a Chicago, dallo zio materno di Mac, Tim O'Hara, tipografo. Mac lavora nella tipografia dello zio per dieci anni, fino alla primavera del 1904, quando questa viene chiusa a causa dell'impegno politico di O'Hara. Mac viene quindi ingaggiato da un piccolo truffatore, il \"Reverendo\" Doc Bingham, che vende libri religiosi fasulli, adattabili a qualsiasi confessione, e stampa considerata pornografica per l'epoca.\nAbbandonato Bingham in seguito all'intervento di un marito geloso e armato, Mac incontra George Hall, detto Ike, con il quale lavora per un mese nella localit\u00e0 turistica di Mackinac Island, per guadagnare il denaro necessario a raggiungere la madre di Ike a Duluth. Qui scoprono che la madre di Ike si \u00e8 trasferita a Buffalo, e decidono di imbarcarsi clandestinamente su un treno, nella speranza di raggiungere Seattle. Il treno, per\u00f2, si dirige in Canada, a Winnipeg, dove i due trovano lavoro in un cantiere della ferrovia Canadian Pacific a Banff. Il 1\u00ba ottobre 1904 si trovano a Vancouver e da qui, in traghetto, si trasferiscono a Seattle. Sul traghetto conoscono due ragazze, Olive e Gladys, che con la promessa di una serata \"romantica\" li fanno ubriacare e li derubano. Mac e Ike, di nuovo sul lastrico, si impiegano in una compagnia di boscaioli, con un campo lungo lo Snake River, ma le condizioni di lavoro e di vita sono tali che dopo due giorni abbandonano il campo, imbarcandosi di nuovo su un treno merci a Baker City, con destinazione Portland. Qui non trovano lavoro e si spostano verso sud. A Salem Ike scopre di avere contratto la gonorrea, ma il medico al quale si rivolgono li scaccia dopo un sermone sui pericoli del peccato. Lungo la ferrovia Mac e Ike incontrano un vagabondo, accampato vicino a una cisterna d'acqua, in attesa che un treno merci si fermi per un rifornimento. Mac si addormenta nell'accampamento e non riesce a salire sul treno, perdendo per sempre di vista Ike.\nPer il giorno del Ringraziamento Mike si trova a Sacramento, dove lavora abbastanza per comprarsi un abito nuovo e un biglietto per San Francisco, che raggiunge nel capodanno 1905. Qui trova lavoro nella tipografia di Bonello, un italiano gi\u00e0 camicia rossa con Garibaldi e in seguito divenuto anarchico. In questo periodo Mac intreccia una relazione con Maisie, ma non pu\u00f2 sposarla perch\u00e9 rimane disoccupato in seguito al terremoto di San Francisco del 18 aprile 1906 che distrugge la tipografia di Bonello. Nell'autunno Mac trova lavoro al \"Bulletin\" e inizia a parlare di matrimonio con Maisie, anche se non riesce ad interessarla al socialismo. Nello stesso periodo, ad una conferenza di Upton Sinclair, Mac incontra Fred Hoff, della IWW, che gli parla dello sciopero dei minatori a Goldfield, Nevada. Mac lascia quindi Maisie per andare a offrire la sua opera di tipografo ai minatori in rivolta.\nA Goldfield Mac trova un ambiente profondamente ostile verso gli scioperanti, che vivono in una abitazione collettiva ricavata sopra gli uffici e la tipografia del \"Nevada Workmen\". Il 1\u00ba novembre Big Bill Haywood tiene un discorso nella citt\u00e0, e Mac riceve una lettera nella quale Maisie gli comunica di essere incinta. Nonostante le rimostranze di Fred Hoff, Mac lascia Goldfield per tornare a San Francisco, dove si sposa con Maisie. La coppia si trasferisce quindi a San Diego, dove Maisie d\u00e0 alla luce Rose. In seguito alla nascita del secondo figlio, Ed, Mac si trova in condizioni economiche molto difficili, con Maisie che pretende di condurre una vita imborghesita e dispendiosa, contestandogli le sue idee socialiste. Il cognato Bill, speculatore immobiliare, offre loro un lussuoso bungalow a Los Angeles, ma Mac non riesce a trovare lavoro in quella citt\u00e0. Casualmente incontra Ben Evans, un sindacalista conosciuto a Goldfield, che lo informa sulla rivoluzione messicana in atto, e Mac si rammarica di avere famiglia e di non poter partecipare. Lo stesso giorno in cui i giornali riportano la notizia dell'assassinio di Francisco Madero a Citt\u00e0 del Messico, 22 febbraio 1913, Mac riceve un telegramma dalla sorella Milly che gli annuncia la morte dello zio Tim, e preleva dalla banca i risparmi destinati alla scuola dei figli per contribuire al funerale. Maisie lo viene a scoprire e minaccia di chiedere il divorzio, al che Mac lascia la casa per andare in Messico a partecipare alla rivoluzione. Raggiunge Yuma, dove non si hanno notizie dei sollevamenti, e prosegue fino a El Paso, entrando in Messico a Juarez.\nMac rimane a Juarez fino a quando Venustiano Carranza assume la presidenza del Messico, nel maggio 1917, quindi decide di unirsi alle truppe di Emiliano Zapata. Dopo un viaggio di cinque giorni in treno raggiunge Citt\u00e0 del Messico, dove incontra alcuni \"gringos\" pronti a difendere con le armi i loro presunti privilegi razziali e colonialisti. Mac trova lavoro al \"Mexican Herald\" e inizia una relazione con l'ex-amante di uno statunitense, Concha, rinunciando al suo originario progetto rivoluzionario e conducendo nuovamente una vita piccolo-borghese. Concha commenta: \u00abOgni povero, socialista, \"como no?\" ma quando diventa ricco, subito tutti molto capitalista\u00bb. Ben Stowell, un promotore petrolifero che si trova a Citt\u00e0 del Messico per cercare di concludere accordi con il governo, propone a Mac di lasciare il \"Mexican Herald\" e entrare in societ\u00e0 nella gestione di una libreria. Mac accetta, iniziando a condurre una vita sedentaria e pacifica, ed in questo periodo la sua storia si intreccia con quella di J. Ward Moorehouse e di Janey, di passaggio a Citt\u00e0 del Messico per cercare contatti d'affari. Dopo la caduta del governo di Carranza e all'approssimarsi di Villa e Zapata a Citt\u00e0 del Messico, Mac fugge con Concha a Vera Cruz, dove si conclude la parte a lui dedicata.\nJaney.\nAl personaggio di Janey sono dedicati 4 capitoli.\nJaney Williams, originaria di Georgetown, quartiere di Washington, viene da una famiglia \"perbene\" colma di pregiudizi: la madre le impedisce persino di socializzare con la ragazzina di colore che abita di fronte a casa loro. Nell'adolescenza Janey si iscrive a una scuola di stenodattilografia, conducendo un'esistenza molto tranquilla. Il fratello Joe, al quale \u00e8 molto legata, \u00e8 invece estremamente vivace e, per questo, viene spesso picchiato dal padre. Janey \u00e8 segretamente innamorata di Alec, amico di Joe, ma questo muore in un incidente stradale e Joe decide di lasciare la famiglia per arruolarsi in marina. Janey trova invece lavoro come segretaria, insieme con l'amica Alice, presso la signora Robinson, stenografa pubblica nel Riggs Building, e quindi nello studio di Dreyfuss e Carroll, avvocati specializzati in brevetti con lo studio nello stesso edificio. Nel 1914, dopo la morte del padre, lascia la casa di famiglia e condivide un appartamento con Alice. Nel frattempo il fratello Joe diserta dalla marina, la incontra brevemente a Washington e quindi prosegue per New York, in cerca di un altro imbarco.\nDurante il secondo anno di guerra (1915) l'avvocato Carroll lascia lo studio legale interamente a Dreyfuss, di tendenze filogermaniche. Janey inizia a non sopportare l'ambiente e cerca un altro lavoro. Dopo aver trascorso alcuni mesi di disoccupazione, il 15 gennaio 1916 Janey riceve una telefonata da Alice che le segnala una richiesta temporanea per una stenografa. Janey accetta ed entra in contatto con G.H. Barrow, il sindacalista. Barrow la lascia nella sua camera d'albergo a trascrivere alcuni discorsi, quindi si fa raggiungere in un altro albergo dove Moorehouse ha bisogno dei suoi servizi. Il giorno successivo Janey fa in modo di lavorare nuovamente per Ward e, al termine del suo turno, il maggiordomo comunica a Ward che miss Rosenthal, la segretaria, si \u00e8 rotta una gamba scivolando sul ghiaccio. Ward assume quindi Janey per rimpiazzarla, in vista di un viaggio in Messico.\nAl ritorno dal Messico Janey si stabilisce a New York, presso la famiglia di Gladys Compton, una collega d'ufficio di religione ebraica. Il fratello Joe le scrive che il vapore sul quale era imbarcato, il \"Marchioness\", \u00e8 stato silurato e, mentre Janey comunica la notizia a Ward, interessato sugli sviluppi della guerra, sopraggiunge Eleanor Stoddard, che lo rimprovera per l'aspetto del suo ufficio. Ward incarica Eleanor di ridecorargli i locali: Janey non apprezza lo stile (\"...bianco e nero, con tendine e tappezzeria di un buffo color vino\"). Il \"Labor Day\" Janey lascia la casa dei Compton e si trasferisce pi\u00f9 in centro, nell'appartamento dell'impiegata di un avvocato che ha lo studio vicino a quello di Ward. Nell'autunno Ward, pressato da problemi economici, prende l'abitudine di lavorare anche la domenica pomeriggio, assistito da Janey; durante uno di questi pomeriggi Gertrude, la moglie di Ward, fa irruzione nell'ufficio, rimproverandogli di frequentare Eleanor Stoddard e accusandolo di approfittarsi del denaro della famiglia Staple. Joe, nuovamente silurato sui Grandi Banchi di Terranova, \u00e8 di passaggio a New York e ha un breve incontro con Janey, durante il quale le spiega la sua opinione sul fatto che la guerra sia solo una specie di accordo commerciale. Ward chiede a Janey di agire come prestanome per sottrarre parte delle sue attivit\u00e0 ad una causa intentatagli dalla suocera, e Janey accetta.\nLa sua parte nel romanzo si conclude qui.\nJ. Ward Moorehouse.\nAl personaggio di J. Ward Moorehouse sono dedicati 3 capitoli.\nJohnny Ward Moorehouse nasce a Wilmington (Delaware), il 4 luglio. Terminate le scuole superiori, per far fronte alle difficolt\u00e0 finanziarie della famiglia, trascorre l'estate facendo il rappresentante di libri in Delaware, Maryland e Pennsylvania, e concorre quindi per una borsa di studio all'Universit\u00e0 della Pennsylvania. Nell'inverno del suo secondo anno all'universit\u00e0 il padre si rompe un'anca scivolando sul ghiaccio e tenta di fare causa alla compagnia ferroviaria, ma viene licenziato perch\u00e9 ubriaco sul posto di lavoro, secondo le testimonianze fornite dai legali della compagnia. Johnny, ventenne, deve lasciare la scuola e trova lavoro presso un'agenzia immobiliare.\nUn giorno viene inviato a Ocean City, Maryland, per stendere un rapporto su alcuni lotti trattati dall'agenzia. Durante il viaggio in treno conosce Annabelle Strang e, in citt\u00e0, accetta un lavoro offertogli dal colonnello Wedgewood nella sua compagnia immobiliare, i cui altri due soci sono il dottor Strang, padre di Annabelle, e Obadiah Ames, il bottegaio del villaggio. Johnny stringe una relazione con Annabelle, nonostante abbia sentito voci che la definiscono di facili costumi, e le nozze sono annunciate per il 15 novembre 1909. Annabelle confida a Johnny (che lei decide di chiamare \"Ward\", perch\u00e9 pi\u00f9 distinto) di essere incinta, e la coppia parte per una lunga luna di miele in Europa.\nSul transatlantico \"Teutonic\" incontra Oppenheimer, un banchiere con molte conoscenze che frequenter\u00e0 durante il suo soggiorno a Parigi. Nella capitale Ward studia francese alla Berlitz e trova lavoro nella redazione locale del giornale di Gordon Bennett \"The New York Herald\". Annabelle consulta uno specialista che si trova d'accordo con lei sulla necessit\u00e0 di interrompere la gravidanza e, dopo l'intervento, va a trascorrere un periodo di convalescenza a Nizza, ufficialmente per una tonsillite, lasciando Ward da solo a Parigi. Durante un pranzo in un lussuoso ristorante Oppenheimer presenta a Ward il direttore di un'acciaieria a Pittsburgh, McGill, il quale trova eccellenti le idee di Ward in campo pubblicitario e lo invita ad andarlo a trovare se avesse occasione di trovarsi a Pittsburgh. Annabelle rientra da Nizza con la notizia del fallimento dell'impresa immobiliare a Ocean City, decisa a rientrare negli Stati Uniti il pi\u00f9 presto possibile. Nel febbraio del 1910, a bordo del transatlantico \"La Touraine\", la coppia torna nella casa del dottor Strang a Filadelfia. Ward trova lavoro al giornale \"Public Ledger\" e una sera, rientrando a casa, sorprende Annabelle in compagnia di un altro uomo. Lascia quindi la casa e parte per Pittsburgh.\nA Pittsburgh Wad trova lavoro come reporter al \"Times Dispatch\", trascorrendo sei mesi ad occuparsi di piccoli fatti di cronaca. Casualmente incontra McGill, che lo ingaggia per dirigere la pubblicit\u00e0 di una fabbrica di mobili in metallo. Conosce Gertrude Staple, di famiglia agiata, la quale sarebbe disposta a sposarlo ma non pu\u00f2 opporsi alla volont\u00e0 della famiglia. Nel frattempo pianifica una campagna di promozione per l'intera industria metalmeccanica, di lunga durata, da contrapporre ai giornalisti \"sentimentali\" che definiscono \"feudali\" le condizioni di Pittsburgh, e McGill gli crea un ufficio apposito. La posizione economica di Ward inizia a divenire solida, il padre di Gertrude muore e i due si sposano, partendo per una lunga luna di miele in Europa sul transatlantico \"Deutschland\".\nWard, allora trentaduenne, anticipa il rientro dall'Europa a causa del conflitto, lasciando la Gran Bretagna il giorno della dichiarazione di guerra (4 agosto 1914) e apre un ufficio di pubbliche relazioni a New York, sulla Fifth Avenue. A Chicago organizza un incontro tra il giudice Bowie C. Planet, rappresentante di interessi capitalistici, e G.H. Barrow, sindacalista, persuadendoli che solo la cooperazione tra capitale e lavoro potrebbe essere vantaggiosa per entrambi, specialmente sfruttando le opportunit\u00e0 offerte dall'industria bellica.\nDa questo punto in poi la storia di Moorehouse viene narrata attraverso quelle di Eleanor Stoddard e di Janey.\nEleanor Stoddard.\nAl personaggio di Eleanor Stoddard sono dedicati 4 capitoli.\nEleanor Stoddard cresce in una famiglia di Chicago, odiando l'odore di sangue che emana dal padre, impiegato ai macelli. L'unica persona con la quale va d'accordo \u00e8 Miss Oliphant, la sua insegnante di inglese, che la introduce al mondo dell'arte. Alla morte della madre Eleanor, allora diciottenne, si trasferisce in un pensionato, lavorando di giorno in un negozio e di pizzi e la sera frequentando l'Art Institute. Nella galleria dell'Art Institute conosce casualmente Eveline Hutchins, figlia di un pastore unitariano, alla quale racconta che il proprio padre \u00e8 un pittore che vive a Firenze. Eleanor entra in rapporti di amicizia con Eveline, iniziando a frequentare ambienti di una classe sociale pi\u00f9 elevata. Al negozio di pizzi Eleanor, per il suo aspetto, viene scambiata per francese dai clienti, quindi la proprietaria decide di pagarle venti lezioni alla Berlitz per dare \"un'aria di chic\" al negozio. Eleanor ed Eveline, insieme al pittore Eric Engstrom, iniziano a frequentare l'istruttore di francese, Maurice Millet, anche al di fuori delle lezioni. Dopo una visita alla casa di Shuster, un mercante d'arte della cerchia di Eveline, Millet commenta la scarsa qualit\u00e0 delle opere presentate con \"Tout \u00e7a c'est affreusement pompier\". Eleanor rimane confusa, ma Eveline ed Eric ritengono di aver capito che gli Schuster si intendono d'arte come un gruppo di pompieri. In quel periodo Eric trova lavoro al reparto decorazione di interni dei magazzini Marshall Field's, mentre Eveline si innamora di Maurice, non corrisposta. Eric e Maurice vivono insieme, condividendo lo stesso letto, ed Eleanor \u00e8 lieta di conoscere dei ragazzi che non siano brutali con le donne. Eveline parte per l'Europa con la famiglia ed Eleanor viene assunta ai magazzini Marshall Field's.\nEleanor si trasferisce all'hotel \"Ivanhoe\", dove conosce la signorina Eliza Perkins, un'anziana che si presume sia molto ricca. Poco dopo il ritorno di Eveline dall'Europa la signorina Perkins muore, lasciando tre milioni di dollari a un ricovero per ragazze sbandate e una spilla di diamanti a forma di locomotiva a Eleanor. Dopo alcuni anni trascorsi da Marshall Field's Eleanor viene convinta da Eveline a lasciare il lavoro, per avviare insieme uno studio di decorazione di interni. Nei primi tempi il lavoro stenta ad arrivare, ma finalmente le donne riescono ad ottenere un contratto per i costumi di scena di uno spettacolo teatrale a New York.\nLo spettacolo, dopo una fase caotica di preparazione, si rivela un fiasco dopo due settimane. Eveline rientra a Chicago, mentre Eleanor rimane a New York per aprire un altro studio di decorazione di interni, aiutata dalla sua vecchia cliente Sally Emerson, che le fa conoscere molta gente ricca. Eleanor ottiene l'incarico della decorazione della casa che Moorehouse sta costruendo vicino a Great Neck. Entra in ottimi rapporti di amicizia con Ward, che diventa il suo consulente finanziario, e apre un ufficio in Madison Avenue, il primo isolato dopo Madison Square. Dopo qualche tempo Ward le spiega che sua moglie non comprende la loro relazione puramente platonica, minacciando non solo il divorzio ma anche la bancarotta dell'impresa di Ward, che comporterebbe di conseguenza il fallimento dell'attivit\u00e0 di Eleanor. Mentre si reca ad un appuntamento con Ward, un'edizione straordinaria dei giornali comunica l'imminente entrata in guerra degli Stati Uniti. Ward comunica a Eleanor di avere offerto i propri servigi al governo e viene quindi ingaggiato al \"Committee on Public Information\", la speciale organizzazione propagandistica creata dal presidente Wilson basata sulla manipolazione dell'opinione pubblica. Prima di partire per Washington decide per\u00f2 di organizzare un incontro tra Eleanor e la moglie Geltrude: le due donne si rappacificano, Gertrude assicura a Ward il supporto economico necessario per poter lavorare gratuitamente per il governo e l'appoggio della madre per evitargli di andare al fronte, mentre Eleanor decide di andare in Francia come crocerossina.\nCharley Anderson.\nAl personaggio di Charley Anderson \u00e8 dedicato l'ultimo capitolo.\nCharley Anderson \u00e8 originario di Fargo, dove la madre gestisce una pensione per ferrovieri vicino alla stazione della linea Northern Pacific, mentre il padre si \u00e8 trasferito a Ovest per problemi polmonari. Il fratello Jim gli trova un posto a Minneapolis, nell'autorimessa del vecchio Vogel, un socialista tedesco. A Minneapolis Charley conosce i fratelli Buck e Slim Jones, due poco di buono. Il giorno del Labor Day Charley, senza patente, prende un furgone per fare un giro con i fratelli Jones, ma si schianta contro un palo del telegrafo cercando di sfuggire alla polizia. Vogel lo butta fuori e Charley torna a Fargo. A diciassette anni lascia di nuovo la piccola citt\u00e0 e torna a Minneapolis, dove conosce Ed Walters che lo fa assumere alla giostra di Svenson nel parco divertimenti. I due frequentano le figlie di Svenson, Emiscah e Zona. Alla chiusura del parco divertimenti Charley trova lavoro come aiutante meccanico nei laboratori della ferrovia Northern Pacific a Saint Paul, mentre l'amico Ed campa di lavoretti occasionali. Nel febbraio 1915 Charley viene colpito dalla difterite. Uscito dall'ospedale scopre che l'amico Ed ha lasciato Zona ed \u00e8 fuggito dopo aver messo incinta Emiscah: Charley promette a Emiscah di sposarla, ma le procura comunque delle pillole abortive. Charley perde il lavoro in ferrovia e decide di lasciare Emiscah.\nIl fratello Jim lo manda a Chicago, dove trova lavoro in una stazione di servizio, ma il proprietario lo licenzia dopo che \u00e8 stato arrestato per aver partecipato a una manifestazione della IWW. Charley si sposta quindi verso sud e trova lavoro in un garage di Louisville, dove divide la camera con un anarchico italiano di nome Grassi, fuggito per evitare la chiamata alle armi. Grassi gli parla delle grandi officine FIAT di Torino, gli insegna a mangiare spaghetti, bere vino rosso e suonare \"Funicul\u00ec funicul\u00e0\" con la fisarmonica. Nel gennaio 1916, insieme a Grassi, lascia Louisville dirigendosi verso New Orleans, per assistere alla sfilata del marted\u00ec grasso. Grassi \u00e8 preoccupato per l'imminente entrata in guerra degli Stati Uniti e si imbarca come aiuto-macchinista su una nave diretta in Sud America, lasciando la fisarmonica a Charley che, esauriti gli scarsi risparmi, la vende a un certo Doc, incontrato in una taverna. Con il ricavato Charlie compra un biglietto di terza classe sul piroscafo \"Momus\", diretto a New York.\nSul piroscafo Charley incontra nuovamente Doc, anche lui diretto a New York per arruolarsi come volontario nel corpo ambulanze, che gli suggerisce di arruolarsi come meccanico nello stesso corpo. Doc ritiene cos\u00ec di avere l'occasione di assistere ad una grande guerra prima che tutto vada a pancia all'aria, per\u00f2 non apprezza l'idea di sparare a uomini bianchi con i quali non \u00e8 in lite: se gli \"unni\" fossero negri avrebbe un'opinione differente. Giunti a New York apprendono dai giornali dell'entrata in guerra degli Stati Uniti. In un bar Charley conosce Benny Compton, il fratello di una collega di Janey nell'ufficio di Moorehouse, il quale gli spiega che Moorehouse sta preparando una campagna di propaganda interventista per scongiurare il pericolo di una rivoluzione, mandando i lavoratori al fronte, dove non possano ribellarsi. Intanto a New York si moltiplicano i tumulti tra pacifisti e interventisti, e Charley e Doc si defilano per evitare di essere arrestati e perdere l'imbarco per l'Europa. Dopo una settimana salgono sul transatlantico \"Chicago\" per raggiungere il fronte.\nG.H. Barrow.\nAl personaggio di G.H. Barrow non \u00e8 dedicato alcun capitolo, ma la sua figura si intreccia spesso con alcuni protagonisti.\nCompare prima a Chicago, in un incontro con il giudice Planet mediato da Moorehouse. Successivamente McCreary lo trova a Citt\u00e0 del Messico, dove si \u00e8 recato al seguito di Moorehouse, mentre Janey, che ha gi\u00e0 lavorato alle sue dipendenze, ha modo di conoscerlo pi\u00f9 a fondo durante il viaggio di ritorno dal Messico e poi a New York, dove Barrow chiede la sua mano. Janey rifiuta la proposta inviandogli un telegramma: \u00abRESTIAMO BUONI AMICI\u00bb.\nI personaggi reali.\nGene Debs.\nA Eugene Victor Debs, indicato come \"Gene Debs\", \u00e8 dedicata la biografia intitolata \"Amante dell'Umanit\u00e0\". Debs (1855-1926) \u00e8 stato un sindacalista statunitense, candidato alle elezioni presidenziali del 1900 per il Partito Socialdemocratico d'America (\"Social Democratic Party of America\").\nLuther Burbank.\nA Luther Burbank \u00e8 dedicata la biografia intitolata \"Il Mago delle Piante\". Burbank (1849-1926) \u00e8 stato un botanico statunitense, pioniere dell'agronomia, che ha creato numerosissime variet\u00e0 ibride di vegetali.\nBill Haywood.\nA William Dudley Haywood, meglio conosciuto come \"Big Bill Haywood\", \u00e8 dedicata la biografia intitolata \"Big Bill\". Haywood (1869-1928) \u00e8 stato un sindacalista statunitense.\nWilliam Jennings Bryan.\nA William Jennings Bryan \u00e8 dedicata la biografia intitolata \"Il Ragazzo Oratore del Platte\". Bryan (1860-1925) \u00e8 stato candidato alle elezioni presidenziali del 1896, 1900 e 1908, e Segretario di Stato del presidente Woodrow Wilson dal 1913 al 1915.\nMinor C. Keith.\nA Minor C. Keith \u00e8 dedicata la biografia intitolata \"Imperatore dei Caraibi\". Keith (1848-1929) \u00e8 stato un imprenditore statunitense, tra i fondatori della United Fruit Company.\nAndrew Carnegie.\nAd Andrew Carnegie \u00e8 dedicata la biografia intitolata \"Principe della Pace\". Carnegie (1835-1919) \u00e8 stato un imprenditore scozzese naturalizzato statunitense, famoso per le sue opere filantropiche.\nThomas Alva Edison.\nA Thomas Alva Edison \u00e8 dedicata la biografia intitolata \"Il Mago dell'Elettricit\u00e0\". Edison (1847-1931) \u00e8 stato un inventore ed imprenditore statunitense, noto per molte invenzioni rivoluzionarie.\nCharles Proteus Steinmetz.\nA Charles Proteus Steinmetz \u00e8 dedicata la biografia intitolata \"Proteo\". Steinmetz (1865-1923) \u00e8 stato un matematico e ingegnere elettrico tedesco naturalizzato statunitense.\nRobert M. La Follette.\nA Robert M. La Follette \u00e8 dedicata la biografia intitolata \"Bob il combattente\". La Follette (1855-1925) \u00e8 stato un uomo politico statunitense, membro della Camera dei Rappresentanti per tre mandati, Governatore del Wisconsin dal 1901 al 1906 e Senatore dal 1906 al 1925. \u00c8 stato inoltre candidato alle primarie per le elezioni presidenziali del 1912 e del 1924.\nGli avvenimenti.\nI principali avvenimenti riportati nelle sezioni definite \"cine-giornale\" sono:\nCritiche.\nSecondo Keith Booker il romanzo presenta elementi sia razzisti che sessisti, poich\u00e9 \u00abla sua gamma \"rappresentativa\" di personaggi non contiene alcun non-bianco, e i personaggi afro-americani, asiatici e ispanici che fanno brevi apparizioni sono conformi ai denigratori stereotipi razziali. Molti dei personaggi femminili di Dos Passos presentano anche meno attivit\u00e0 o capacit\u00e0 di gioia dei maschi\u00bb.\nInfluenze.\nLa struttura narrativa de \"Il 42\u00ba parallelo\" \u00e8 stata ripresa da John Brunner nel suo romanzo distopico del 1968 \"Tutti a Zanzibar\" (titolo originale: \"Stand on Zanzibar\"), premio Hugo nel 1969.\nTra gli altri autori influenzati dal romanzo di Dos Passos si possono ricordare Chaim Potok, Jean-Paul Sartre e Carlos Fuentes.\nSecondo il filosofo Gilles Deleuze l'opera di Dos Passos ha anche influenzato il cinema neorealista italiano, specialmente \"Pais\u00e0\" di Roberto Rossellini."}
{"id": "2215720", "revid": "287204", "url": "https://it.wikipedia.org/wiki?curid=2215720", "title": "Il 42\u00b0 parallelo", "text": ""}
{"id": "2215721", "revid": "335784", "url": "https://it.wikipedia.org/wiki?curid=2215721", "title": "Il quarantaduesimo parallelo", "text": ""}
{"id": "2215722", "revid": "1573940", "url": "https://it.wikipedia.org/wiki?curid=2215722", "title": "Chiesa dei Santi Giovanni Battista e Massimiliano Kolbe", "text": "La chiesa dei Santi Giovanni Battista e Massimiliano Kolbe \u00e8 un edificio religioso situato in localit\u00e0 \"Terzerina\" a Pregassona, quartiere di Lugano. \nStoria.\nVenne costruita dall'architetto Alberto Finzi nel 1995. \nDescrizione.\nLa chiesa si presenta con una pianta di forma pentagonale, sovrastata da un soffitto a cassettoni. Sui fianchi si aprono due cappelle laterali, in una delle quali \u00e8 contenuto il fonte battesimale in granito."}
{"id": "2215727", "revid": "1543377", "url": "https://it.wikipedia.org/wiki?curid=2215727", "title": "Jose Panganiban", "text": "Jose Panganiban (in passato Mambulao) \u00e8 una municipalit\u00e0 di Terza classe delle Filippine, situata nella Provincia di Camarines Norte, nella Regione del Bicol.\nJose Panganiban \u00e8 formata da 27 baranggay:"}
{"id": "2215728", "revid": "1272592", "url": "https://it.wikipedia.org/wiki?curid=2215728", "title": "Chiesa-oratorio di San Maurizio", "text": ""}
{"id": "2215729", "revid": "61051", "url": "https://it.wikipedia.org/wiki?curid=2215729", "title": "Beriev MP-1", "text": ""}
{"id": "2215730", "revid": "287204", "url": "https://it.wikipedia.org/wiki?curid=2215730", "title": "Gran Premio del Messico 1970", "text": "Il Gran Premio del Messico 1970, \"IX Gran Premio de Mexico\" e tredicesima e ultima gara del campionato di Formula 1 del 1970, si \u00e8 svolto il 25 ottobre sul Circuito Magdalena Mixucha di Citt\u00e0 del Messico ed \u00e8 stato vinto da Jacky Ickx su Ferrari.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2215731", "revid": "1747171", "url": "https://it.wikipedia.org/wiki?curid=2215731", "title": "Luciano Nezzo", "text": " \nBiografia.\nDopo i primi studi compiuti a Badia Polesine, grazie al sostegno dell'amministrazione comunale e della locale Societ\u00e0 Operaia pot\u00e9 frequentare l'Accademia di Belle Arti di Venezia.\nNel 1884 ottenne per concorso la cattedra di pittura all'Istituto di Belle Arti di Urbino, dove rest\u00f2 per il resto della sua vita. Nel 1886 fu nominato socio dell'Accademia Raffaello. Partecip\u00f2 all'Esposizione Nazionale di Venezia del 1887 col dipinto \"Invitati a pranzo\"."}
{"id": "2215733", "revid": "827882", "url": "https://it.wikipedia.org/wiki?curid=2215733", "title": "Prince (album)", "text": "Prince \u00e8 l'eponimo secondo album da studio del cantante e artista statunitense Prince, pubblicato nel 1979 dalla Warner Bros. L'album \u00e8 stato realizzato molto velocemente per dare una risposta immediata all'album di debutto For You, che fu un mezzo fallimento. \"Prince\" contiene infatti quasi tutte hit per poter essere venduto pi\u00f9 facilmente. Il singolo \"I Wanna Be Your Lover\" ha raggiunto il primo posto nella classifica R&amp;B di Billboard.\nDescrizione.\n\"I Wanna Be Your Lover\" apre l'album, seguita dalla rockeggiante \"Why You Wanna Treat Me So Bad?\". Il disco continua con \"Sexy Dancer\", un pezzo \"minimal disco\" con un assolo di piano ed un urlo di Prince. Il lato A si conclude dolcemente con la ballata \"When We're Dancing Close and Slow\".\nIl lato B si apre con un'ulteriore ballata \"With You\", seguita dalla chitarra elettrica di \"Bambi\". Di nuovo l'album si \"addolcisce\" con \"Still Waiting\", traccia che vede Prince non pi\u00f9 cos\u00ec giovane da non capire cos'\u00e8 l'amore. \"I Feel for You\" \u00e8 una canzone che \u00e8 stata successivamente reinterpretata da Chaka Khan nella cui versione \u00e8 diventata un classico della dance d'inizio anni '80. L'album si chiude con la ballata \"It's Gonna Be Lonely\".\n\"Prince\", in quanto a vendite, and\u00f2 meglio del precedente \"For You\", piazzandosi al 3\u00ba posto nella classifica R&amp;B.\nL'artista, per promuovere ulteriormente l'album, and\u00f2 in tourn\u00e9e come supporter di Rick James.\nAccoglienza.\nBench\u00e9 considerati ingenui e frammentari da un'enciclopedia del rock, \"Prince\" e il precedente \"For You\" (1978) sarebbero capaci di rendere un'idea dell'eclettica personalit\u00e0 di Prince.\nTracce.\nTutti i brani sono scritti ed arrangiati da Prince."}
{"id": "2215737", "revid": "101175", "url": "https://it.wikipedia.org/wiki?curid=2215737", "title": "MS Aprilia Racing", "text": ""}
{"id": "2215738", "revid": "28592", "url": "https://it.wikipedia.org/wiki?curid=2215738", "title": "Lord Palmerston", "text": ""}
{"id": "2215740", "revid": "1315817", "url": "https://it.wikipedia.org/wiki?curid=2215740", "title": "Monoaldo", "text": "Biografia.\nIl nome di questo vescovo \u00e8 assente nei tradizionali cataloghi dei vescovi beneventani, quali quelli di Mario de Vipera, Pompeo Sarnelli e Ferdinando Ughelli.\nMonoaldo \u00e8 storicamente documentato per la sua partecipazione al sinodo indetto a Roma da papa Zaccaria tra settembre e ottobre 743. I codici manoscritti tuttavia riportano diverse varianti per il nome del vescovo beneventano, tra cui quelli di Ambrogio e di Cesario, cosa che ha indotto in errore gli storici del passato.\nAlessandro Di Meo, nei suoi \"Annali critico-diplomatici del Regno di Napoli nella mezzana et\u00e0\" riferisce che, durante il ducato di Gisulfo II di Benevento (742 circa), Monoaldo fece dono di una chiesa al monastero di Locosano (Luogosano)."}
{"id": "2215745", "revid": "1573940", "url": "https://it.wikipedia.org/wiki?curid=2215745", "title": "Oratorio di San Sebastiano (Lugano)", "text": "L'oratorio di San Sebastiano \u00e8 situato a Breganzona, quartiere di Lugano. \nStoria.\nL'oratorio fu consacrato nel 1595; fu ampliato nel 1643, in stile barocco e nuovamente 1719; l'ultimo restauro risale al 1960-1961.\nDescrizione.\nL'edificio \u00e8 a pianta rettangolare; nella navata unica a tre campate coperte con volta a botte \u00e8 esposta la tela coi \"Santi Carlo Borromeo e Giovanni Battista al cospetto della Madonna\", opera della prima met\u00e0 del secolo XVII. Il coro \u00e8 coperto con volta a crociera e ospita un \"altare in stucco\" del XVIII secolo, con la pala dei \"Santi Sebastiano e Rocco\", del 1714, e due oli su tela di Giuseppe Antonio Petrini con le \"Sante Lucia ed Apollonia\" e \"Sant'Antonio abate\". \nLa cappella laterale della Madonna del Carmelo, edificata nel 1643, custodisce un olio su tela con la \"Madonna che dona lo scapolare ai santi Simone Stock e Caterina da Siena\"."}
{"id": "2215746", "revid": "767487", "url": "https://it.wikipedia.org/wiki?curid=2215746", "title": "I Was Made to Love Her (album)", "text": "I Was Made to Love Her \u00e8 un album di Stevie Wonder, pubblicato dalla Tamla (Motown) nel 1967."}
{"id": "2215747", "revid": "3831", "url": "https://it.wikipedia.org/wiki?curid=2215747", "title": "Valchiera", "text": ""}
{"id": "2215748", "revid": "1573940", "url": "https://it.wikipedia.org/wiki?curid=2215748", "title": "BRDC International Trophy 1970", "text": "Il BRDC International Trophy 1970 (\"XXIV BRDC International Trophy\") fu una gara di Formula 1 non valida per il campionato del mondo che si disput\u00f2 il 23 aprile 1970 sul Circuito di Silverstone. La gara venne disputata su due \"manches\" da 26 giri ciascuna, con classifica finale per somma di tempi. Alla gara parteciparono anche vetture di Formula 5000.\nLa gara venne vinta da Chris Amon su March. Il pilota neozelandese fece segnare anche il giro pi\u00f9 veloce e part\u00ec in \"pole position\" in entrambe le \"manches\". Essa rappresent\u00f2 la prima vittoria in una gara di Formula 1 per Amon che, curiosamente, in carriera non vinse nessun gran premio valido per il mondiale.\nNote.\n\u01c2 Vettura di Formula 5000."}
{"id": "2215749", "revid": "371529", "url": "https://it.wikipedia.org/wiki?curid=2215749", "title": "Someday at Christmas", "text": "Someday at Christmas \u00e8 un album di Stevie Wonder, pubblicato dalla Tamla (Motown) nel 1967."}
{"id": "2215750", "revid": "2078053", "url": "https://it.wikipedia.org/wiki?curid=2215750", "title": "Andr\u00e9-Fran\u00e7ois Miot", "text": "Conte di M\u00e9lito, fu consigliere di Stato.\nBiografia.\nEbbe diversi incarichi di fiducia prima a Firenze per conto del Direttorio, poi in Corsica nel 1796. Ritornato a Parigi nel 1798 divent\u00f2 consigliere di Stato, ed in seguito tribuno. Amico di Giuseppe Bonaparte lo segu\u00ec a Napoli nel 1806 e in Spagna nel 1808. Eletto poi nel 1835 membro dell'Istituto di Francia. Si distinse anche come traduttore di opere classiche greche, gli autori da lui preferiti erano Erodoto e Diodoro Siculo."}
{"id": "2215752", "revid": "3831", "url": "https://it.wikipedia.org/wiki?curid=2215752", "title": "Parco Naturale del Fiume Savio", "text": ""}
{"id": "2215753", "revid": "287204", "url": "https://it.wikipedia.org/wiki?curid=2215753", "title": "Donato Piperno", "text": "Biografia.\nStudi\u00f2 a Roma alla scuola diretta da Raffaello. Nelle sue opere venne influenzato dal fiorentino Girolamo Macchietti. Alcune opere del manierista sono conservate a Benevento nel museo del Sannio al primo piano.\nUna sua opera si trova all'interno della Chiesa Madre San Nicola Di Bari di Buonalbergo (BN)."}
{"id": "2215756", "revid": "371529", "url": "https://it.wikipedia.org/wiki?curid=2215756", "title": "Eivets Rednow", "text": "Eivets Rednow \u00e8 un album strumentale di Stevie Wonder, sotto lo pseudonimo di Eivets Rednow (\"Stevie Wonder\" scritto al contrario), pubblicato dalla Gordy Records (Motown) nel 1968."}
{"id": "2215760", "revid": "101175", "url": "https://it.wikipedia.org/wiki?curid=2215760", "title": "Fortuna Honda Gresini", "text": ""}
{"id": "2215763", "revid": "101175", "url": "https://it.wikipedia.org/wiki?curid=2215763", "title": "Safilo Oxydo Gran Premio - LCR", "text": ""}
{"id": "2215764", "revid": "298055", "url": "https://it.wikipedia.org/wiki?curid=2215764", "title": "Ricog", "text": ""}
{"id": "2215765", "revid": "371529", "url": "https://it.wikipedia.org/wiki?curid=2215765", "title": "For Once in My Life (album)", "text": "For Once in My Life \u00e8 un album di Stevie Wonder, pubblicato dalla Motown nel 1968."}
{"id": "2215766", "revid": "508156", "url": "https://it.wikipedia.org/wiki?curid=2215766", "title": "My Cherie Amour (album)", "text": "My Cherie Amour \u00e8 un album di Stevie Wonder, pubblicato dalla Motown nel 1969."}
{"id": "2215767", "revid": "112839299", "url": "https://it.wikipedia.org/wiki?curid=2215767", "title": "Signed Sealed &amp; Delivered (album)", "text": "Signed Sealed &amp; Delivered \u00e8 un album in studio del musicista statunitense Stevie Wonder, pubblicato il 7 agosto 1970."}
{"id": "2215771", "revid": "112839197", "url": "https://it.wikipedia.org/wiki?curid=2215771", "title": "Stevie Wonder Live", "text": "Stevie Wonder Live \u00e8 un album live di Stevie Wonder, pubblicato dalla Motown nel 1970."}
{"id": "2215772", "revid": "1305772", "url": "https://it.wikipedia.org/wiki?curid=2215772", "title": "Vanguard (videogioco)", "text": " \u00e8 un videogioco arcade realizzato nel 1981 dalla compagnia giapponese TOSE, distribuito dalla SNK e concesso in licenza alla Centuri per gli Stati Uniti d'America. Si tratta di uno dei primi esempi di sparatutto a scorrimento (sia verticale che orizzontale), oltre che uno dei primi titoli dove l'astronave pu\u00f2 sparare in tutte e quattro le direzioni cardinali. La presenza di ostacoli da evitare, che si aggiungono ai nemici, lo rendono il precursore di videogiochi come \"Gradius\" e \"R-Type\".\nModalit\u00e0 di gioco.\nCome gi\u00e0 succede in \"Scramble\", in \"Vanguard\" si utilizza una navetta dotata di carburante, che cala durante il tragitto; per recuperarlo occorre distruggere i nemici. L'ambiente di gioco \u00e8 all'interno di caverne, dove bisogna evitare di toccare sia i nemici, di vari tipi volanti o stazionari, sia le pareti. Lo scorrimento, inizialmente verso destra, pu\u00f2 cambiare direzione a seconda del livello, divenendo diagonale o verticale verso l'alto.\nPer sparare nelle quattro direzioni si usano quattro pulsanti distinti, indipendentemente dalla direzione di movimento (sistema che sar\u00e0 poi ripreso con maggior successo da \"Robotron 2084\").\nRaccogliendo i power-up con la scritta \"energy\" la nave diventa invincibile per alcuni secondi; durante questo periodo non pu\u00f2 sparare, ma i nemici si possono distruggere semplicemente toccandoli. \n\"Vanguard\" \u00e8 suddiviso in dieci \"zone\", e alla fine di ognuna di esse \u00e8 presente un boss chiamato \"Gond\", una sorta di insetto gigante protetto da due barriere scorrevoli.\nAudio.\nNel cabinato di \"Vanguard\" sono presenti alcuni chip audio realizzati appositamente per il gioco, che permettono una primitiva sintesi vocale. Il tema introduttivo \u00e8 ispirato a quello del film \"Star Trek\", mentre quello che si sente durante l'invincibilit\u00e0 deriva dal tema di Vultano da \"Flash Gordon\".\nConversioni.\nAtari pubblic\u00f2 conversioni ufficiali del gioco per le console Atari 2600 e Atari 5200. I controlli sono semplificati, utilizzando la direzione del joystick anche per dirigere i proiettili, e su Atari 2600 lo scorrimento \u00e8 ridotto a soltanto orizzontale o verticale.\nNel 2011 uscirono anche, su PlayStation Network, versioni \"PlayStation Minis\" per PlayStation 3 e PlayStation Portable. Per quest'ultima \u00e8 incluso anche nella raccolta \"SNK Arcade Classics Vol. 0\"."}
{"id": "2215781", "revid": "101175", "url": "https://it.wikipedia.org/wiki?curid=2215781", "title": "Aprilia Grand Prix Racing", "text": ""}
{"id": "2215784", "revid": "113160696", "url": "https://it.wikipedia.org/wiki?curid=2215784", "title": "David Prophet", "text": "Inizi\u00f2 la carriera automobilistica in Formula Junior. Partecip\u00f2 a due edizioni del Gran Premio del Sud Africa di Formula 1 (1963 e 1965), valide quali prove di campionato del mondo con una Brabham privata. Nel 1963 ottenne il sesto posto nel Gran Prix du Rand, gara non valida per il mondiale, corsa sempre in Sud Africa.\nTra il 1964 e il 1967 partecip\u00f2 alla Formula 2 in Europa, per poi passare anche a vetture sport. Prophet non abbandon\u00f2 per\u00f2 le gare con vetture a ruote scoperte, correndo anche in Formula 5000 e Formula Aurora. Conquist\u00f2 un prestigioso quarto posto nel Gran Premio d'Argentina 1971, gara a cui parteciparono sia vetture di F5000 che F1.\nPer\u00ec in un incidente di elicottero nei pressi del Circuito di Silverstone."}
{"id": "2215786", "revid": "324090", "url": "https://it.wikipedia.org/wiki?curid=2215786", "title": "Laura Flores", "text": ""}
{"id": "2215787", "revid": "736476", "url": "https://it.wikipedia.org/wiki?curid=2215787", "title": "Vicari (disambigua)", "text": ""}
{"id": "2215789", "revid": "729019", "url": "https://it.wikipedia.org/wiki?curid=2215789", "title": "Beriev Be-4", "text": "Il Beriev Be-4 (in caratteri cirillici \u0411\u0435\u0440\u0438\u0435\u0432 \u0411\u0435-4), originariamente designato Beriev KOR-2 (\u0411\u0435\u0440\u0438\u0435\u0432 \u041a\u041e\u0420-2), era un idroricognitore monomotore ad ala alta progettato dall'OKB 49 diretto da Georgij Michailovi\u010d Beriev e sviluppato in Unione Sovietica negli anni quaranta.\nImpiegato negli anni successivi dalla Aviacija Voenno-Morskogo Flota, la componente aerea della Marina militare dell'Unione Sovietica, rimase operativo durante lo svolgimento della seconda guerra mondiale."}
{"id": "2215792", "revid": "44939", "url": "https://it.wikipedia.org/wiki?curid=2215792", "title": "Batteriofagi", "text": ""}
{"id": "2215793", "revid": "1573940", "url": "https://it.wikipedia.org/wiki?curid=2215793", "title": "Oratorio di San Silvestro (Alto Malcantone)", "text": "La chiesetta-oratorio di San Silvestro \u00e8 situata a Fescoggia, frazione di Alto Malcantone in Canton Ticino.\nStoria.\nFu edificata attorno al 1760, dedicata a papa Silvestro I. Fu restaurata nel 1969 e nel 1993, per riparare i danni provocati dalla caduta di un fulmine. \nDescrizione.\nL'edificio \u00e8 in stile barocco a quattro campate, coperte con volta a botte. Preceduta da un piccolo sagrato, la facciata, in due ordini, presenta un portale sormontato da una finestra con cornice barocca, e si conclude con un timpano curvilineo.\nL'interno custodisce l'altare in stile neoclassico sormontato da una pala raffigurante la \"Madonna col Bambino, san Silvestro e santa Lucia\", attribuita al pittore Giovanni Battista Bagutti (1742-1823) di Rovio, eseguita tra il 1788 e il 1790."}
{"id": "2215799", "revid": "110157", "url": "https://it.wikipedia.org/wiki?curid=2215799", "title": "Parole sante", "text": "Parole sante \u00e8 il primo album di Ascanio Celestini, pubblicato nel 2007.\nIl disco ha ricevuto nel 2007 il Premio Ciampi come Miglior debutto discografico dell'anno e il Premio Arci \"Dalla parte Buona della Musica\"."}
